<html><head><meta name="cp:revision" content="39"><meta name="date" content="2013-04-16T09:06:00Z"><meta name="Company" content="OTS"><meta name="Keywords" content=""><meta name="meta:word-count" content="49007"><meta name="subject" content=""><meta name="dc:creator" content="Production"><meta name="extended-properties:Company" content="OTS"><meta name="meta:print-date" content="2013-04-16T09:00:00Z"><meta name="Word-Count" content="49007"><meta name="dcterms:created" content="2013-04-16T07:27:00Z"><meta name="dcterms:modified" content="2013-04-16T09:06:00Z"><meta name="Last-Modified" content="2013-04-16T09:06:00Z"><meta name="Last-Save-Date" content="2013-04-16T09:06:00Z"><meta name="meta:character-count" content="264642"><meta name="Template" content="Normal"><meta name="meta:save-date" content="2013-04-16T09:06:00Z"><meta name="dc:title" content="ΠΡΑΚΤΙΚΑ ΒΟΥΛΗΣ"><meta name="Application-Name" content="Microsoft Office Word"><meta name="modified" content="2013-04-16T09:06:00Z"><meta name="Edit-Time" content="59400000000"><meta name="cp:subject" content=""><meta name="Content-Type" content="application/msword"><meta name="creator" content="Production"><meta name="meta:author" content="Production"><meta name="dc:subject" content=""><meta name="extended-properties:Application" content="Microsoft Office Word"><meta name="meta:creation-date" content="2013-04-16T07:27:00Z"><meta name="Last-Printed" content="2013-04-16T09:00:00Z"><meta name="meta:last-author" content="a.zoudiari"><meta name="Comments" content=""><meta name="Creation-Date" content="2013-04-16T07:27:00Z"><meta name="xmpTPg:NPages" content="1"><meta name="resourceName" content="9-4-2013.doc"><meta name="Last-Author" content="a.zoudiari"><meta name="w:comments" content=""><meta name="Character Count" content="264642"><meta name="Page-Count" content="1"><meta name="Revision-Number" content="39"><meta name="extended-properties:Template" content="Normal"><meta name="meta:keyword" content=""><meta name="Author" content="Production"><meta name="comment" content=""><meta name="meta:page-count" content="1"></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta>ΠΡΑΚΤΙΚΑ ΒΟΥΛΗΣ</head>
<body>ΣΥΝΕΔΡΙΑΣΗ 9-4-2013		ΣΕΛ. 1
(Σημείωση: Ο παρακάτω πίνακας περιεχομένων δεν αποτελεί το τελικό κείμενο, διότι εκκρεμούν ορθογραφικές και συντακτικές διορθώσεις)
ΠΙΝΑΚΑΣ ΠΕΡΙΕΧΟΜΕΝΩΝ
ΙΕ΄ ΠΕΡΙΟΔΟΣ
ΠΡΟΕΔΡΕΥΟΜΕΝΗΣ ΚΟΙΝΟΒΟΥΛΕΥΤΙΚΗΣ ΔΗΜΟΚΡΑΤΙΑΣ
ΣΥΝΟΔΟΣ Α΄
ΣΥΝΕΔΡΙΑΣΗ ΡΞΑ΄
Τρίτη 9 Απριλίου 2013
ΘΕΜΑΤΑ
 
Α. ΕΙΔΙΚΑ ΘΕΜΑΤΑ 
1. Επικύρωση Πρακτικών, σελ. 
2. Άδεια απουσίας της Βουλευτή κ. Ν. Βαλαβάνη, σελ. 
3. Ανακοινώνεται ότι τη συνεδρίαση παρακολουθούν μαθητές από το 2ο Γυμνάσιο Κρύας Βρύσης Πέλλας και το Γυμνάσιο Λιμεναρίων Θάσου, σελ. 
4. Επί διαδικαστικού θέματος, σελ. 
5. Ανακοινώνεται ότι η ονομαστική ψηφοφορία για ψήφιση στο σύνολο του σχεδίου νόμου του Υπουργείου Ανάπτυξης, Ανταγωνιστικότητας , Υποδομών, Μεταφορών και Δικτύων, θα διεξαχθεί αύριο, 10 Απριλίου 2013 και ώρα 12:00, σελ. 
 
Β. ΚΟΙΝΟΒΟΥΛΕΥΤΙΚΟΣ ΕΛΕΓΧΟΣ 
1. Κατάθεση αναφορών, σελ. 
2. Απαντήσεις Υπουργών σε ερωτήσεις Βουλευτών, σελ. 
3. Συζήτηση αναφορών και ερωτήσεων:
  α) Προς τον Υπουργό Υγείας, σχετικά με την απόδοση των δαπανών μετακίνησης των αιμοκαθαρομένων ασφαλισμένων από τον ΕΟΠΥΥ, σελ. 
  β) Προς τον Υπουργό Περιβάλλοντος, Ενέργειας και Κλιματικής Αλλαγής, σχετικά με την αναγκαιότητα προώθησης και άμεσης εφαρμογής προγραμμάτων κομποστοποίησης, σελ. 
 
Γ. ΝΟΜΟΘΕΤΙΚΗ ΕΡΓΑΣΙΑ 
1. Ψήφιση στο σύνολο του σχεδίου νόμου του Υπουργείου Εργασίας, Κοινωνικής Ασφάλισης και Πρόνοιας: «Αντιμετώπιση της παραβατικότητας στην Κοινωνική Ασφάλιση και στην αγορά εργασίας και λοιπές διατάξεις αρμοδιότητας του Υπουργείου Εργασίας, Κοινωνικής Ασφάλισης και Πρόνοιας», σελ. 
2. Συζήτηση επί του σχεδίου νόμου του Υπουργείου Ανάπτυξης, Ανταγωνιστικότητας, Υποδομών, Μεταφορών και Δικτύων: «Διαμόρφωση φιλικού αναπτυξιακού περιβάλλοντος για τις στρατηγικές και ιδιωτικές επενδύσεις και άλλες διατάξεις», σελ. 
3. Αίτηση ονομαστικής ψηφοφορίας επί της ψήφισης στο σύνολο του σχεδίου νόμου του Υπουργείου Ανάπτυξης, Ανταγωνιστικότητας, Υποδομών, Μεταφορών και Δικτύων, σελ. 
4. Συζήτηση και ψήφιση επί της αρχής των άρθρων και του συνόλου του σχεδίου νόμου του Υπουργείου Εξωτερικών: «Κύρωση της Συμφωνίας μεταξύ της Δημοκρατίας της Αλβανίας, της Ελληνικής Δημοκρατίας και της Ιταλικής Δημοκρατίας αναφορικά με τον Αγωγό Φυσικού Αερίου «The Trans Adriatic Pipeline Project» μετά του Παραρτήματος αυτής», σελ. 
5. Συζήτηση επί της αρχής του σχεδίου νόμου του Υπουργείου Εσωτερικών: «Κύρωση της από 31-12-2012 Πράξης Νομοθετικού Περιεχομένου &quot;Ρυθμίσεις κατεπειγόντων θεμάτων αρμοδιότητας των Υπουργείων Εσωτερικών, Εργασίας, Κοινωνικής Ασφάλισης και Πρόνοιας, Δημόσιας Τάξης και Προστασίας του Πολίτη, της Γενικής Γραμματείας της Κυβέρνησης και του Υπουργού Επικρατείας» και άλλες διατάξεις», σελ. 

ΠΡΟΕΔΡΕΥΟΝΤΕΣ
ΓΡΗΓΟΡΑΚΟΣ Λ. , σελ.
ΚΟΛΛΙΑ – ΤΣΑΡΟΥΧΑ Μ. , σελ.
ΤΡΑΓΑΚΗΣ Ι. , σελ.
ΟΜΙΛΗΤΕΣ

Α. Επί διαδικαστικού θέματος:
ΒΟΡΙΔΗΣ Μ. , σελ.
ΓΡΗΓΟΡΑΚΟΣ Λ. , σελ.
ΚΑΚΛΑΜΑΝΗΣ Α. , σελ.
ΚΟΥΙΚ Τ. , σελ.
ΛΑΦΑΖΑΝΗΣ Π. , σελ.
ΠΑΝΑΓΙΩΤΑΡΟΣ Η. , σελ.
ΠΑΠΑΔΗΜΟΥΛΗΣ Δ. , σελ.
ΤΡΑΓΑΚΗΣ Ι. , σελ.

Β. Επί των αναφορών και ερωτήσεων:
ΑΥΓΕΝΑΚΗΣ Ε. , σελ.
ΚΑΛΑΦΑΤΗΣ Σ. , σελ.
ΣΑΛΜΑΣ Μ. , σελ.
ΦΟΥΝΤΑ Ν. , σελ.

Γ. Επί του σχεδίου νόμου του Υπουργείου Ανάπτυξης, Ανταγωνιστικότητας, Υποδομών, Μεταφορών και Δικτύων:
ΒΟΡΙΔΗΣ Μ. , σελ.
ΚΑΚΛΑΜΑΝΗΣ Α. , σελ.
ΚΑΡΑΘΑΝΑΣΟΠΟΥΛΟΣ Ν. , σελ.
ΜΑΡΙΑΣ Ε. , σελ.
ΠΑΠΑΔΗΜΟΥΛΗΣ Δ. , σελ.
ΠΑΠΠΑΣ Χ. , σελ.
ΤΣΟΥΚΑΛΗΣ Ν. , σελ.

Δ. Επί του σχεδίου νόμου του Υπουργείου Εξωτερικών:
ΑΒΡΑΜΟΠΟΥΛΟΣ Δ. , σελ.
ΓΙΑΝΝΑΚΑΚΗ Μ. , σελ.
ΖΗΣΙΜΟΠΟΥΛΟΣ Π. , σελ.
ΚΑΡΑΘΑΝΑΣΟΠΟΥΛΟΣ Ν. , σελ.
ΜΑΚΡΗ Ρ. , σελ.
ΧΑΤΖΗΛΑΜΠΡΟΥ Β. , σελ.

Ε. Επί του σχεδίου νόμου του Υπουργείου Εσωτερικών:
ΑΝΑΓΝΩΣΤΑΚΗΣ Δ. , σελ.
ΒΛΑΧΟΓΙΑΝΝΗΣ Η. , σελ.
ΒΛΑΧΟΣ Γ. , σελ.
ΒΟΥΤΣΗΣ Ν. , σελ.
ΓΕΡΜΕΝΗΣ Γ. , σελ.
ΓΕΡΟΒΑΣΙΛΗ Ό. , σελ.
ΓΙΑΤΑΓΑΝΑ Χ. , σελ.
ΓΙΟΒΑΝΟΠΟΥΛΟΣ Κ. , σελ.
ΚΑΚΛΑΜΑΝΗΣ Ν. , σελ.
ΚΟΥΙΚ Τ. , σελ.
ΜΩΡΑΪΤΗΣ Ν. , σελ.
ΝΤΑΒΛΟΥΡΟΣ Α. , σελ.
ΝΤΟΛΙΟΣ Γ. , σελ.
ΠΑΠΑΚΩΣΤΑ - ΣΙΔΗΡΟΠΟΥΛΟΥ Α. , σελ.
ΠΑΠΠΑΣ Χ. , σελ.
ΠΑΥΛΟΠΟΥΛΟΣ Π. , σελ.
ΣΑΚΟΡΑΦΑ Σ. , σελ.
ΣΤΥΛΙΑΝΙΔΗΣ Ε. , σελ.
ΤΑΜΗΛΟΣ Μ. , σελ.
ΧΡΥΣΟΒΕΛΩΝΗ Μ. , σελ.
ΠΡΑΚΤΙΚΑ ΒΟΥΛΗΣ
ΙΕ΄ ΠΕΡΙΟΔΟΣ
ΠΡΟΕΔΡΕΥΟΜΕΝΗΣ ΚΟΙΝΟΒΟΥΛΕΥΤΙΚΗΣ ΔΗΜΟΚΡΑΤΙΑΣ
ΣΥΝΟΔΟΣ Α΄
ΣΥΝΕΔΡΙΑΣΗ ΡΞΑ΄
Τρίτη 9 Απριλίου 2013
Αθήνα, σήμερα στις 9 Απριλίου 2013, ημέρα Τρίτη και ώρα 18.10΄ συνήλθε στην Αίθουσα των συνεδριάσεων του Βουλευτηρίου η Βουλή σε ολομέλεια, για να συνεδριάσει υπό την προεδρία του Α΄ Αντιπροέδρου αυτής κ. ΙΩΑΝΝΗ ΤΡΑΓΑΚΗ . 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Κυρίες και κύριοι συνάδελφοι, αρχίζει η συνεδρίαση. 
Εισερχόμαστε στη συζήτηση των 
ΑΝΑΦΟΡΩΝ ΚΑΙ ΕΡΩΤΗΣΕΩΝ
Θα συζητηθεί η πρώτη με αριθμό 2410/2-10-2012 ερώτηση πρώτου κύκλου του Βουλευτή Ηρακλείου της Νέας Δημοκρατίας κ. Ελευθερίου Αυγενάκη προς τον Υπουργό Υγείας, σχετικά με την απόδοση των δαπανών μετακίνησης των αιμοκαθαρομένων ασφαλισμένων από τον ΕΟΠΥΥ. 
Γι’ αυτήν την ερώτηση έχει ενδιαφέρον και το Προεδρείο. 
Ορίστε, κύριε Αυγενάκη, έχετε το λόγο για δύο λεπτά.</ChairmanSpeech> 
<Speech><Parlmember>ΕΛΕΥΘΕΡΙΟΣ ΑΥΓΕΝΑΚΗΣ</Parlmember>: Ευχαριστώ πολύ, κύριε Πρόεδρε. 
Κύριε Υπουργέ, συζητούμε σήμερα ένα καυτό θέμα, που αφορά την κάλυψη των οδοιπορικών εξόδων των νεφροπαθών. 
Πριν από είκοσι μέρες είχατε απαντήσει σε αντίστοιχη ερώτηση συναδέλφου Βουλευτή της Νέας Δημοκρατίας, στην οποία είχατε ξεκαθαρίσει -είχε δοθεί σαφή εντολή και από εσάς προς τη διοίκηση του ΕΟΠΥΥ, αλλά και από τον ίδιο τον Πρωθυπουργό τον κ. Σαμαρά- ότι κατά πρώτη προτεραιότητα θα εξοφλούνται τα τιμολόγια και οι αποδείξεις των ασθενών που κατέβαλαν μία δαπάνη για την υγεία από την τσέπη τους είτε αφορά –όπως είχατε πει αυτολεξεί- την πληρωμή ταξί ενός νεφροπαθούς είτε αφορά φαρμακευτική δαπάνη είτε αφορά οποιαδήποτε παροχή σε είδος. 
Μέσα σε αυτό το πλέγμα, κύριε Υπουργέ, ζητημάτων και προβλημάτων είτε αυτό αφορά τις μονάδες τεχνητού νεφρού είτε την υπάρχουσα δομή του χάρτη της υγείας, το αποτέλεσμα είναι ότι μέχρι σήμερα υπάρχουν νεφροπαθείς, οι οποίοι δεν έχουν πληρωθεί είτε από τον ΟΓΑ από το Μάιο του 2012 είτε από τον ΕΟΠΥΥ από το Δεκέμβριο του 2012. 
Κύριε Υπουργέ, κάνετε μεγάλη προσπάθεια με ουσιαστικές μεταρρυθμίσεις σε όλες τις δομές της υγείας της χώρας μας και σας συγχαίρω γι’ αυτό. Οι αιμοκαθαρόμενοι, όμως, του Ηρακλείου, καθώς και όλης της χώρας, δεν καλούνται να μεταβούν από την Καισαριανή στον Ευαγγελισμό, αλλά στην πλειονότητά τους κάνουν πολλά χιλιόμετρα και αυτό τρεις φορές την εβδομάδα, με τεράστια έξοδα, όπως πολύ καλά γνωρίζετε, διότι και εσείς γιατρός είστε. 
Και αν η διοίκηση του ΕΟΠΥΥ δεν ακολουθεί τις οδηγίες σας, αλλά και τις εντολές του ίδιου του Πρωθυπουργού, πόσο πρέπει να το ανεχθεί αυτό ο ασφαλισμένος νεφροπαθής, που πλήρωνε για χρόνια με συνέπεια το ασφαλιστικό του ταμείο και που εδώ κι ένα χρόνο πληρώνει από την τσέπη του τη μεταφορά για τη θεραπεία του; 
Κύριε Υπουργέ, το ερώτημα είναι ξεκάθαρο και είναι ένα: Πότε αναμένεται να αποπληρωθούν οι δαπάνες μετακίνησης αιμοκαθαρόμενων ασφαλισμένων από τον ΕΟΠΥΥ; 
Σας ευχαριστώ.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Εμείς ευχαριστούμε. 
Κύριε Υπουργέ, έχετε το λόγο για τρία λεπτά.</ChairmanSpeech> 
<Speech><Parlmember>ΜΑΡΙΟΣ ΣΑΛΜΑΣ</Parlmember> (Αναπληρωτής Υπουργός Υγείας): Ευχαριστώ, κύριε Πρόεδρε. 
Όσο οι συνάδελφοι Βουλευτές έρχεστε στη Βουλή και θέτετε θέματα περί του αυτονόητου, θέματα στα οποία έχει τοποθετηθεί η πολιτική ηγεσία και θέματα η διεκπεραίωση των οποίων είναι αφορμή για να κρίνονται οι διοικήσεις των οργανισμών που έχουν τεθεί, θα είμαστε απέναντί σας απολογητικοί. 
Πράγματι, σήμερα οι ασθενείς δεν παίρνουν τα χρήματά τους αμέσως ως δικαιούνται και ως έχουμε δώσει εμείς οδηγίες στον οργανισμό. Αυτό πρέπει να τελειώνει. Δεν είναι δυνατόν εσείς οι Βουλευτές να δέχεστε την πίεση των πολιτών και εμείς να ερχόμαστε στη Βουλή να συζητούμε, να είναι σαφέστατη η τοποθέτηση της πολιτικής ηγεσίας και να μη γίνεται αυτό. 
Να κάνω ένα διαχωρισμό: Υπάρχουν οι παλιές αμαρτίες των μητρικών ταμείων του ΕΟΠΥΥ πριν ενταχθούν στον ΕΟΠΥΥ, όπου τα ταμεία τότε, μέσα στις πολλές διαρθρωτικές αδυναμίες που είχαν, είχαν και μια τρομακτική αδυναμία, που ήταν η αδυναμία τους να εκκαθαρίζουν τις δαπάνες. Αυτό είναι το βασικό, το υπ’ αριθμόν ένα πρόβλημα σήμερα, για το οποίο δεν μπορούμε να πληρώσουμε όλα τα ληξιπρόθεσμα και καθυστερούμε σε αυτό για τους παρόχους, αλλά και για τους ασθενείς μέχρι τις 31-12-2011. Τα ταμεία, λοιπόν, τότε και οι διοικήσεις δεν έκαναν τη δουλειά τους, δεν εκκαθάριζαν, στοίβαζαν τα παραστατικά και δεν μπορούσαν να πληρώσουν. Καταλαβαίνει κανείς. Οπότε μπορεί και να αξιολογήσει τι πλήρωναν. 
Είπαμε ότι αυτά τελειώνουν. Γι’ αυτά τα παλιά υπάρχει συνευθύνη του Υπουργείου Εργασίας στο κομμάτι των αρμοδιοτήτων, που έχει πάνω του και την ευθύνη των ασφαλιστικών ταμείων, όπου τα μητρικά ταμεία πρέπει να τελειώνουν με αυτές τις παλιές εκκαθαρίσεις. 
Από την ώρα που έγινε ο ΕΟΠΥΥ, την 1-1-2012, ήταν στο Υπουργείο Εργασίας. Από πέρυσι, όμως, τον Ιούλιο ήταν στην ευθύνη του Υπουργείου Υγείας. Όπου και να ‘ναι η ευθύνη, όμως, οι ασθενείς πρέπει να βρουν λύση. Και λύση μπορούν να βρουν, γιατί υπάρχουν τα χρήματα. 
Στο ερώτημα αν υπάρχουν ή δεν υπάρχουν χρήματα και γι’ αυτό δεν πληρώνονται οι ασθενείς που κάνουν τη δαπάνη από την τσέπη τους, είτε αφορά –ξαναλέω- μεταφορικά των νεφροπαθών είτε αφορά δαπάνη ενός ασθενούς στο φαρμακείο, όταν έχουν τα φαρμακεία κινητοποίηση, είτε αφορά τα γυαλιά του είτε αφορά τα ορθοπεδικά βοηθήματα, θέλω να πω το εξής: Για οτιδήποτε πληρώνει από την τσέπη του ο ασθενής και πάει τα παραστατικά του στον ΕΟΠΥΥ, χρήματα υπάρχουν. Γι’ αυτό και φέτος, το πρώτο τρίμηνο, έγιναν τρεις πληρωμές σε όλους τους παρόχους. 
Άρα, δεν μπορούμε να πληρώνουμε όλους τους παρόχους, είτε αυτά είναι φαρμακεία είτε γιατροί είτε διαγνωστικά κέντρα, κλινικές, φαρμακοβιομηχανίες και να μην πληρώνονται οι ασθενείς κατά προτεραιότητα. 
Σας ξαναλέω, λοιπόν, άλλη μια φορά -και μέσω ημών στέλνω παντού το μήνυμα εκεί που πρέπει αρμοδίως- ότι είναι σαφέστατη η οδηγία της πολιτικής ηγεσίας του Υπουργείου Υγείας και –επαναλαμβάνω- ότι ο Πρωθυπουργός είχε δείξει την ανάλογη ευαισθησία και είχε τονίσει ότι πρώτα πρέπει ο ασθενής να παίρνει τα χρήματα που πλήρωσε από την τσέπη του και μετά όλοι οι πάροχοι. Γι’ αυτό δίνουμε ένα χρόνο λογικό, για να υλοποιηθεί από τη διοίκηση του ΕΟΠΥΥ. Και να είστε βέβαιοι ότι θα κριθεί πάνω στην εφαρμογή της οδηγίας αυτής.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Ευχαριστούμε, κύριε Υπουργέ. 
Κύριε Αυγενάκη, έχετε το λόγο για τρία λεπτά.</ChairmanSpeech> 
<Speech><Parlmember>ΕΛΕΥΘΕΡΙΟΣ ΑΥΓΕΝΑΚΗΣ</Parlmember>: Κύριε Υπουργέ, σας ευχαριστώ για την απάντηση. Το γεγονός, όμως, ότι η διοίκηση του ΕΟΠΥΥ δεν ακολουθεί τις εντολές της πολιτικής ηγεσίας, δηλαδή τις δικές σας, φάνηκε πρόσφατα και με το θέμα των καθυστερήσεων στις εκκαθαρίσεις των παροχών ασθενείας, ιδιαίτερα προς γονείς παιδιών με αναπηρία που χρήζουν τακτικής φυσιοθεραπευτικής αγωγής. Και όπως πολύ καλά γνωρίζετε –έγινε πρόσφατα θέμα σε αθηναϊκά μέσα ενημέρωσης- το ερώτημα, μετά απ’ όσα εξελίχθηκαν τις τελευταίες ημέρες, είναι ως πότε η διοίκηση του ΕΟΠΥΥ μπορεί να επικαλείται τεχνικά προβλήματα σαν δικαιολογία για τις πολύμηνες καθυστερήσεις στην καταβολή των επιδομάτων σε γονείς παιδιών με αναπηρία, την ίδια ώρα που ο ίδιος ο Πρωθυπουργός έχει δείξει και συνεχίζει να δείχνει την ευαισθησία του και με πολύ γρήγορα αντανακλαστικά σε ζητήματα που αφορούν παιδιά ή και οικογένειες με ιδιαίτερα προβλήματα. 
Να θυμίσω, κύριε Υπουργέ και κύριοι συνάδελφοι, ότι με εντολή του ίδιου του Πρωθυπουργού, το πρωθυπουργικό αεροπλάνο μετέφερε πρόσφατα δεκαπεντάχρονο μαθητή από την Πάτρα στο εξωτερικό για μια πολύ σημαντική επέμβαση, η οποία έγινε με επιτυχία. 
Πιο συγκεκριμένα, κύριε Υπουργέ, γι’ αυτούς που δεν γνωρίζουν το θέμα που ανέφερα λίγο πριν, υπάρχουν γονείς παιδιών με αναπηρία, οι οποίοι, αν και πλήρωναν και συνεχίζουν να πληρώνουν με συνέπεια τα ασφαλιστικά τους ταμεία, καλούνται παράλληλα να πληρώσουν σε μηνιαία βάση ακριβά φάρμακα, αναλώσιμα και φυσιοθεραπείες για θεραπεία των παιδιών τους. Ωστόσο η διοίκηση του ΕΟΠΥΥ, στον οποίο εντάχθηκαν τα ταμεία τους, καθυστερεί σημαντικά να τους καταβάλλει τα ποσά των δαπανών. Οι καθυστερήσεις αυτές φθάνουν από δύο έως δώδεκα μήνες για αγωγές ήδη διαπιστωμένες και εγκεκριμένες από τον ΕΟΠΥΥ. Και όλα αυτά, όταν η επίσημη –επαναλαμβάνω- ενημέρωση που υπάρχει από τον ΕΟΠΥΥ αναφέρει ότι οι παροχές εκκαθαρίζονται προς τους ασφαλισμένους εντός δεκαπέντε ημερών. 
Με αφορμή αυτό, όντως εκδόθηκε εγκύκλιος του ΕΟΠΥΥ στις 5-4-2013, μετά και από δικό σας ενδιαφέρον, αναφερόμενη, όμως, στο θέμα της εξυπηρέτησης ΑΜΕΑ στις ουρές του ΕΟΠΥΥ. Το θέμα, όμως, είναι η πολύμηνη καθυστέρηση εκκαθάρισης των δαπανών που κατατίθενται στα τοπικά και περιφερειακά γραφεία του ΕΟΠΥΥ, η οποία ταλαιπωρεί καθημερινά εκατοντάδες γονείς παιδιών που χρήζουν τακτικής και πολυδάπανης φυσιοθεραπευτικής αγωγής, αλλά και άλλους ασφαλισμένους. 
Κύριε Υπουργέ, νομίζω ότι δεν επιτρέπεται μετά από τόσους μήνες ο ΕΟΠΥΥ να επικαλείται τεχνικά δήθεν προβλήματα από τις ενώσεις ταμείων, με αποτέλεσμα την πολύμηνη ταλαιπωρία των γονιών. 
Δεν επιτρέπεται από κακή διοίκηση να επιβαρύνουμε με επιπλέον άγχος ελληνικές οικογένειες.
Σας ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Σας ευχαριστούμε, κύριε συνάδελφε.
Κύριε Υπουργέ, έχετε το λόγο για τρία λεπτά.</ChairmanSpeech>
<Speech><Parlmember>ΜΑΡΙΟΣ ΣΑΛΜΑΣ</Parlmember> (Αναπληρωτής Υπουργός Υγείας): Κύριε Πρόεδρε, κάνουμε μία σοβαρή προσπάθεια να εξοικονομήσουμε και να περιορίσουμε, όπου βρίσκουμε, τη σπατάλη. Κι έχουμε πει –και το λέω και σήμερα- ότι μέρος αυτής της εξοικονόμησης θα την επιστρέψουμε πίσω στους πολίτες ως προστιθέμενη αξία.
Δεν είναι δυνατόν να κάνουμε μία προσπάθεια χωρίς να θιγεί ο πυρήνας των παρεχομένων υπηρεσιών των πολιτών, να θίγεται το κέρδος των παρόχων υγείας και να πετυχαίνουμε την εξοικονόμηση με τη σύμφωνη γνώμη και την ανοχή των παρόχων υγείας που προσαρμόζονται σε αυτήν την κρίσιμη κατάσταση της χώρας και διαδικαστικά θέματα να μην επιτρέπουν να δίνουμε προτεραιότητα στον πολίτη και να φαίνεται το κοινωνικό πρόσωπο της Κυβέρνησης. Αυτό δεν είναι ανεκτό. 
Όπως σας είπα, οι οδηγίες είναι σαφείς: Αντί να εκκαθαρίζει κατά προτεραιότητα τα παραστατικά ενός παρόχου υγείας αυτό το προσωπικό που υπάρχει και το οποίο ήδη έχουμε ενισχύσει με υπουργικές αποφάσεις μετακίνησης -φέραμε από τα περισσότερα ταμεία το προσωπικό, αν και περιορισμένο, αλλά έχει ενισχυθεί ο ΕΟΠΥΥ τους τελευταίους οκτώ μήνες- θα πρέπει πρώτα να εκκαθαρίσει τα παραστατικά και τις δαπάνες των ασθενών. Δεν μπορώ να το πω με πιο ξεκάθαρο τρόπο. 
Πραγματικά σας λέω ότι δεν είμαι διατεθειμένος να έρθω ξανά στη Βουλή να απαντήσω για το ίδιο θέμα, για το οποίο είναι σαφέστατες οι πολιτικές οδηγίες προς τη διοίκηση του ΕΟΠΥΥ. Αυτό πρέπει να ληφθεί σοβαρά υπ’ όψιν και να τελειώνει αυτή η ταλαιπωρία των ασθενών. Και δεν είναι μόνο η ταλαιπωρία των ασθενών. Σήμερα ανακοινώθηκε από τη Στατιστική Αρχή ο πληθωρισμός. Για πρώτη φορά, μετά από σαράντα πέντε χρόνια, έχει αρνητικό πληθωρισμό. Και αν δείτε το προϊόν εκείνο το οποίο έχει τη μεγαλύτερη μείωση, κατά 14,5% -περίοδος Μάρτιος φέτος με Μάρτιο πέρυσι- αυτό είναι το φάρμακο. 
Άρα, γίνεται μια ολόκληρη προσπάθεια εξοικονόμησης για να στηρίξουμε τους ασθενείς. Οι νεφροπαθείς είναι χαρακτηριστικό παράδειγμα για το πώς επιστρέψαμε μέρος του οφέλους αυτού που εξοικονομήσαμε στους ασθενείς. Σας θυμίζω ότι πριν από δέκα - δώδεκα μήνες είχε υπογραφεί μία υπουργική απόφαση όπου οι νεφροπαθείς έπαιρναν δωρεάν μόνο αυτά τα φάρμακα που ήταν για την πάθησή τους. Υπήρξαν αντιδράσεις και από συναδέλφους Βουλευτές και από τους νεφροπαθείς. Ήταν μία μνημονιακή δέσμευση. Ήρθαμε και υπογράψαμε μία υπουργική απόφαση πριν από δύο μήνες, όπου οι νεφροπαθείς ξαναπαίρνουν δωρεάν όλα τα φάρμακα. Όλα τα φάρμακα, πέραν από την πάθησή τους. Είναι ένα χαρακτηριστικό παράδειγμα για το ότι επιστρέψαμε μέρος του οφέλους πίσω σε μία κοινωνική ομάδα ασθενών.
Αυτή είναι η πολιτική μας και η στρατηγική που είμαστε διατεθειμένοι και αποφασισμένοι να ακολουθήσουμε. Και δεν επιτρέπουμε σε κανέναν -μα κανέναν- να σταθεί εμπόδιο σε αυτό το κοινωνικό πρόσωπο της Κυβέρνησης. Σας ξαναλέω ότι είναι από χρήματα του ΕΟΠΥΥ, όπου η κατάσταση είναι βελτιωμένη. Και είναι διαθέσιμα. Γιατί σας είπα ότι φέτος έκανε τρεις πληρωμές στις κλινικές, τρεις στα διαγνωστικά, στους φαρμακοποιούς. Άρα, δεν υπάρχει δικαιολογία γι’ αυτήν τη μικρή δαπάνη –γιατί δεν είναι μεγάλη των ασθενών- να λέμε ότι δεν υπάρχει προσωπικό και ότι θα καθυστερήσει να γίνει η εκκαθάριση. 
Σαφέστατα, λοιπόν -και κλείνω- προτεραιότητα έχει ο ασθενής. Και από την υλοποίηση αυτής της προτεραιότητας, κρινόμαστε όλοι. Από τον πρώτο μέχρι τον τελευταίο! 
Σας ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Σας ευχαριστούμε, κύριε Υπουργέ.
 Η δεύτερη με αριθμό 4278/22-11-2012 ερώτηση πρώτου κύκλου του Βουλευτή Β´ Αθήνας του Συνασπισμού Ριζοσπαστικής Αριστεράς – Ενωτικού Κοινωνικού Μετώπου&#160;κ.   Δημητρίου Στρατούλη προς τον Υπουργό Εργασίας, Κοινωνικής Ασφάλισης και Πρόνοιας, σχετικά με την κάλυψη των αναγκών χρηματοδότησης του Ελληνικού Ινστιτούτου Υγιεινής και Ασφάλειας της Εργασίας, δεν συζητείται λόγω κωλύματος του κυρίου Υπουργού και διαγράφεται.
 Η τρίτη με αριθμό 6145/22-1-2013 ερώτηση πρώτου κύκλου του Βουλευτή Ηρακλείου του Πανελλήνιου Σοσιαλιστικού Κινήματος κ. Βασιλείου Κεγκέρογλου προς τον Υπουργό Διοικητικής Μεταρρύθμισης και Ηλεκτρονικής Διακυβέρνησης, σχετικά με την έκδοση προεδρικού διατάγματος για την αναγνώριση της προϋπηρεσίας των δημοσίων υπαλλήλων στον ιδιωτικό τομέα, δεν συζητείται κατόπιν συνεννοήσεως του κύριου Υπουργού και με τον κύριο Βουλευτή και διαγράφεται.
 Η τέταρτη με αριθμό 2899/19-2-2013 αναφορά πρώτου κύκλου του&#160;Βουλευτή Ηρακλείου των Ανεξάρτητων Ελλήνων κ. Επαμεινώνδα Μαριά προς τον Υπουργό Εργασίας, Κοινωνικής Ασφάλισης και Πρόνοιας, σχετικά με την επίλυση των προβλημάτων του Εμπορικού Συλλόγου Ηρακλείου, δεν συζητείται λόγω κωλύματος του κυρίου Υπουργού και διαγράφεται.
 Η πέμπτη με αριθμό 7104/12-2-2013 ερώτηση πρώτου κύκλου του Βουλευτή Β´ Αθήνας του Λαϊκού Συνδέσμου – Χρυσή Αυγή κ. Ηλία Παναγιώταρου&#160;προς τον Υπουργό Οικονομικών, σχετικά με το ύψος των αμοιβών των στελεχών του Ταμείου Χρηματοπιστωτικής Σταθερότητας, δεν συζητείται λόγω κωλύματος του κυρίου Υπουργού και διαγράφεται.</ChairmanSpeech>
<Speech><Parlmember>ΗΛΙΑΣ ΠΑΝΑΓΙΩΤΑΡΟΣ</Parlmember>: Κύριε Πρόεδρε, μπορώ να έχω το λόγο;</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Όχι, κύριε συνάδελφε. Δεν προβλέπεται από τον Κανονισμό. 
Θα συζητηθεί τώρα η έκτη με αριθμό 7013/11-2-2013 πρώτου κύκλου ερώτηση της Βουλευτού Αιτωλοακαρνανίας της Δημοκρατικής&#160;Αριστεράς κ. Νίκης Φούντα προς τον Υπουργό Περιβάλλοντος, Ενέργειας και Κλιματικής Αλλαγής, σχετικά με την αναγκαιότητα προώθησης και άμεσης εφαρμογής προγραμμάτων κομποστοποίησης.</ChairmanSpeech>
<Speech><Parlmember>ΗΛΙΑΣ ΠΑΝΑΓΙΩΤΑΡΟΣ</Parlmember>: Κύριε Πρόεδρε, παρακαλώ το λόγο.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Έχει πάρει θέση το Προεδρείο σε αυτό, όπως ξέρετε. 
Η κ. Φούντα έχει το λόγο για δύο λεπτά.</ChairmanSpeech>
 <Speech><Parlmember>ΝΙΚΗ ΦΟΥΝΤΑ</Parlmember>: Ευχαριστώ πολύ.</Speech> 
<Speech><Parlmember>ΗΛΙΑΣ ΠΑΝΑΓΙΩΤΑΡΟΣ</Parlmember>: Ναι, αλλά σας αγνοούν οι Υπουργοί, κύριε Πρόεδρε. Όπως σας αγνοεί ο κ. Παπανδρέου, που έχει γράψει στα παλιά του τα παπούτσια το Κοινοβούλιο, έτσι σας αγνοούν και οι Υπουργοί. 
(Θόρυβος στην Αίθουσα)</Speech>
<Speech><Parlmember>ΝΙΚΗ ΦΟΥΝΤΑ</Parlmember>: Κύριε Πρόεδρε, καταλαβαίνετε ότι δεν μπορώ να μιλήσω κάτω από αυτές τις συνθήκες. Πρώτα πρέπει να σταματήσουν.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Έχετε το λόγο.</ChairmanSpeech>
<Speech><Parlmember>ΝΙΚΗ ΦΟΥΝΤΑ</Parlmember>: Σας ευχαριστώ.
Κύριε Υπουργέ, γνωρίζουμε ότι πρόσφατα κάνατε πλήθος συναντήσεων στις Βρυξέλλες για το θέμα των απορριμμάτων.
 Παρ’ ότι το ευρωπαϊκό και εθνικό θεσμικό πλαίσιο για τη διαχείριση των στερεών αποβλήτων θέτει συνεχώς αυστηρότερες προδιαγραφές, στην ουσία ελάχιστα έχουν γίνει για να προωθηθούν πολιτικές στην κατεύθυνση ενός συστήματος ολοκληρωμένης διαχείρισης των αστικών απορριμμάτων που να ενσωματώνουν πρακτικές πρόληψης, μείωσης, διαλογής, επαναχρησιμοποίησης. 
Το θέμα που θέλουμε, εν προκειμένω, να θίξουμε, περιορίζεται στην αναγκαιότητα προώθησης της κομποστοποίησης ως σημαντικού πυλώνα ενός σύγχρονου συστήματος ολοκληρωμένης διαχείρισης απορριμμάτων με οφέλη περιβαλλοντικά, οικονομικά και κυρίως κοινωνικά, μία διαδικασία που οφείλει να απαντά στη μείωση των απορριμμάτων -αφού το 40% αυτών έχουν οργανικό φορτίο- στην αποσυμφόρηση του συνόλου των χώρων υγειονομικής ταφής, στη μείωση του συνολικού κόστους διαχείρισης για τους ΟΤΑ, στην άρση των κοινωνικών δυσαρεσκειών που προκαλούν οι χωροθετήσεις των ΧΥΤ και στην αναγκαιότητα, κυρίως, ενίσχυσης της περιβαλλοντικής βιωσιμότητας.
Μολονότι μέχρι στιγμής έχουν εφαρμοστεί πιλοτικά προγράμματα οικιακής κομποστοποίησης, αυτά δεν έχουν εκτενώς προωθηθεί, ενώ αντίστοιχα προγράμματα με διαλογή στην πηγή σε μεγάλους παραγωγούς οργανικών απορριμμάτων, όπως είναι τα ξενοδοχεία, τα νοσοκομεία, οι βιομηχανίες, τα εστιατόρια ή οι αλυσίδες γρήγορης εστίασης, τα οποία θα μπορούσαν να δώσουν μία ουσιαστική ώθηση, δεν έχουν υλοποιηθεί. 
Κατά συνέπεια σε επίπεδο υποδομών δυστυχώς, έχουμε μείνει πάρα πολύ πίσω και οι ελλείψεις είναι τεράστιες. Δεν συνάδουν στην ευρωπαϊκή λογική διαχείρισης των απορριμμάτων και σίγουρα δεν συνιστούν οικονομικά και περιβαλλοντικά βιώσιμες μεθόδους.
Κύριε Υπουργέ, υπάρχουν δεσμευτικοί στόχοι ως το 2015 και το 2020, βάσει του άρθρου 41 του ν. 4042/2012, για τον περιορισμό της ταφής βιολογικών αποβλήτων, στόχοι που ήδη είναι πάρα πολύ πίσω σε σχέση με αυτά που είχαμε βάλει ως στόχους για το 2013. Θα τηρηθούν; 
Στο πλαίσιο αυτό, ποιος είναι ο σχεδιασμός του ΥΠΕΚΑ; 
Και μιλώντας πάντα στη βάση χρονοδιαγραμμάτων -κι αν γίνεται να είστε όσο πιο συγκεκριμένος μπορείτε- υπάρχει ένα ολοκληρωμένο πλαίσιο για αδειοδότηση και εγκατάσταση κομποστοποιητών σε μεγάλους παραγωγούς οργανικού κλάσματος;
Δεύτερον, θα υπάρξει καθολικοποίηση των προγραμμάτων οικιακής και δημοτικής κομποστοποίησης; 
Τρίτον, θα υπάρξει πρόβλεψη κομποστοποιητή στους νέους πολεοδομικούς κανονισμούς που θα αφορά τις νέες κατασκευές;
Τέλος, ποιες είναι οι δυνατότητες αξιοποίησης πόρων από τα επιχειρηματικά προγράμματα «Περιβάλλον και Αειφόρος Ανάπτυξη» και «Ανταγωνιστικότητα και Επιχειρηματικότητα»; 
Σας ευχαριστώ πολύ.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Σας ευχαριστούμε πολύ. 
Κύριε Υπουργέ, έχετε το λόγο για τρία λεπτά.</ChairmanSpeech>
<Speech><Parlmember>ΣΤΑΥΡΟΣ ΚΑΛΑΦΑΤΗΣ</Parlmember> (Αναπληρωτής Υπουργός Περιβάλλοντος, Ενέργειας και Κλιματικής Αλλαγής): Σας ευχαριστώ, κύριε Πρόεδρε.
Η διαχείριση των αστικών αποβλήτων αποτελεί αναντίλεκτα προτεραιότητα της περιβαλλοντικής μας πολιτικής –όπως, βεβαίως, συμβαίνει και σε επίπεδο Ευρωπαϊκής Ένωσης- με κύριους στόχους την αξιοποίηση των πόρων που εμπεριέχονται σε αυτά και, βεβαίως, τη βελτίωση της περιβαλλοντικής προστασίας.
Το ζήτημα της διαχείρισης του κλάσματος των αστικών αποβλήτων, που μπορούν να υποστούν βιολογική αποσύνθεση και ακόμα ειδικότερα, των βιοαποβλήτων, που αποτελούν υποσύνολο των προηγουμένων, αποτελεί σημείο κλειδί για τη διαχείριση των αστικών στερεών αποβλήτων στην Ελλάδα, δεδομένου ότι στη χώρα μας εκτιμάται ότι τα βιοαποδομήσιμα απόβλητα αποτελούν κατά μέσο όρο πάνω από το 60% των αστικών αποβλήτων.
Η Ευρωπαϊκή Ένωση ήδη με την οδηγία 9931 για την υγειονομική ταφή, έθεσε ως κεντρικό πυλώνα της πολιτικής διαχείρισης των αστικών αποβλήτων τον περιορισμό των βιοαποδομήσιμων κλασμάτων που οδηγούνται προς ταφή, προκειμένου να μειωθούν φυσικά οι περιβαλλοντικές επιπτώσεις από τη διάθεση στο έδαφος, την παραγωγή στραγγισμάτων και την παραγωγή του βιοαερίου, που συνεισφέρει στο φαινόμενο του θερμοκηπίου. Η οδηγία για τους ΧΥΤΑ ορίζει την προοδευτική μείωση της ποσότητας των βιοαποδομήσιμων αποβλήτων προς ταφή, η οποία ελέγχεται ποσοτικά σε τρία χρονικά σημεία 2010, 2013 και 2020. 
Η αξιολόγηση των σχετικών στοιχείων και δράσεων για την επίτευξη των στόχων εκτροπής των βιοαποδομήσιμων από την ταφή λαμβάνει χώρα στο πλαίσιο της σύνταξης νέου εθνικού σχεδιασμού διαχείρισης αποβλήτων προς εναρμόνιση με την οδηγία 2008/1998. Η αλλαγή πολιτικής προς την κατεύθυνση της αειφόρου διαχείρισης των πόρων έχει αποτυπωθεί στην οδηγία 2008/1998 που έχει ενσωματωθεί στην ελληνική νομοθεσία με το ν. 4042/2012.
Η νέα πολιτική απαιτεί την εφαρμογή μίας συστηματικής προσέγγισης αναφορικά με την πρόληψη της παραγωγής, τη χωριστή συλλογή και διαχείριση των αποβλήτων και θέτει ως ποσοτικό στόχο μέχρι το 2015 την προώθηση της χωριστής συλλογής βιοαποβλήτων, δηλαδή, τα απόβλητα τροφών και πράσινα απορρίμματα και μέχρι το 2020 την επαναχρησιμοποίηση και ανακύκλωση τουλάχιστον του 50% των δημοτικών στερεών αποβλήτων.
Το Υπουργείο Περιβάλλοντος, Ενέργειας και Κλιματικής Αλλαγής, στοχεύοντας πρωταρχικά στην προώθηση της πρόληψης της παραγωγής αποβλήτων και στη μείωση των περιβαλλοντικών κινδύνων που απορρέουν από τα αστικά απόβλητα, προχώρησε με χρηματοδότηση από το αντίστοιχο πρόγραμμα, από το «ΕΠΠΕΡΑΑ», στην έκδοση ενός οδηγού εφαρμογής διαλογής στην πηγή και συστημάτων διαχείρισης βιοαποβλήτων. Η έκδοση αυτή δεν απευθύνεται μόνο στους φορείς διαχείρισης στερεών αποβλήτων, στους ΦΟΔΣΑ, και στις αρμόδιες δημοτικές υπηρεσίες, αλλά και σε ομάδες ή τομείς εφαρμογής, όπως τα νοικοκυριά, τις επιχειρήσεις, τις βιοτεχνίες, τις βιομηχανίες, προκειμένου ακριβώς να ενισχυθεί η ευαισθητοποίηση των πολιτών, των αρμόδιων αρχών και άλλων ενδιαφερόμενων φορέων αναφορικά με τη διαχείριση των βιοαποβλήτων. 
Τα βιοαπόβλητα, κυρία συνάδελφε, γνωρίζετε ότι θεωρούνται φυσικός πόρος, επειδή μπορούν να χρησιμοποιηθούν ως πρώτη ύλη για την παραγωγή κομπόστ, ηλεκτρικής και θερμικής ενέργειας, γι’ αυτό και η ανάπτυξη συστημάτων διαχείρισης βιοαποβλήτων είναι επιβεβλημένη. Κομπόστ υψηλής ποιότητας μπορεί, επίσης, να χρησιμοποιηθεί στη γεωργία προσφέροντας υψηλές αποδόσεις. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Υπουργού)
Θα πάρω ενάμισι λεπτό από τη δευτερολογία μου, κύριε Πρόεδρε, αν μου επιτρέπετε.
Για την παραγωγή καλού κομπόστ η διαλογή στην πηγή είναι προαπαιτούμενη, επειδή μόνο τότε οι επιμολύνσεις από μη οργανικά υλικά θα είναι σε χαμηλά ποσοστά. 
Σήμερα βρίσκεται σε εξέλιξη ένας μεγάλος αριθμός πιλοτικών προγραμμάτων οικιακής κομποστοποίησης από την τοπική αυτοδιοίκηση που είναι προς αξιολόγηση, προκειμένου να προκύψουν ασφαλή συμπεράσματα και να διαμορφωθούν δείκτες μέτρησης της απόδοσής τους. Κάποια προγράμματα ξεκίνησαν από το 2007 οι δήμοι Πετρούπολης και Αγίου Στεφάνου Αττικής, από το 2009 οι Δήμοι Μοιρών Κρήτης και Ξάνθης και από το 2010 συνεχίζουν αυξανόμενα μέχρι σήμερα. 
Στο πλαίσιο των έργων αποκατάστασης ΧΑΔΑ παρακολουθούμε, επίσης, την ένταξη προγραμμάτων διαλογής στην πηγή βιοαποβλήτων και οικιακής κομποστοποίησης στα νησιά του Αιγαίου, αλλά και σε άλλες απομακρυσμένες περιοχές. Η περιβαλλοντική αδειοδότηση κομποστοποιητών από προδιαλεγμένα οργανικά αστικά απόβλητα προβλέπεται ήδη από την υπουργική απόφαση 1958/2012 και δεν χρήζει κάποιου ιδιαίτερου πλαισίου, πλην του διαχειριστικού σχεδιασμού. Η δυνατότητα πρόβλεψης κομποστοποιητή στους πολεοδομικούς κανονισμούς για τις νέες κατασκευές αποτελεί μία πολύ ενδιαφέρουσα πρόταση για εμάς, η οποία μαζί με την προώθηση προγραμμάτων διαλογής στην πηγή βιοαποβλήτων από μεγάλους παραγωγούς, θα εξεταστεί στο άμεσο μέλλον από το Υπουργείο. 
Επιπλέον, στο αμέσως προσεχές διάστημα, το Υπουργείο προχωρά στη σύνταξη προτάσεων για την τροποποίηση των τεχνικών προδιαγραφών διάθεσης των αποβλήτων. 
Ευχαριστώ πολύ.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Η κ. Φούντα έχει το λόγο για τρία λεπτά.</ChairmanSpeech>
<Speech><Parlmember>ΝΙΚΗ ΦΟΥΝΤΑ</Parlmember>: Ευχαριστώ, κύριε Πρόεδρε.
Κύριε Υπουργέ, αν θέλετε στη δευτερολογία σας να μας πείτε δύο πράγματα για τα πρόστιμα και τις εξελίξεις στις Βρυξέλλες σε αυτές τις συναντήσεις που είχατε. 
Να σας πούμε ότι η κομποστοποίηση θα πρέπει άμεσα να αποτελέσει κύρια επιλογή της πολιτείας και όχι μία δράση που επιλεκτικά εφαρμόζεται κάπου, γιατί χωρίς την άμεση θεσμοθέτηση όλων αυτών που ζητήσαμε πριν, δεν θα καλυφθεί η μεγάλη χρονική υστέρηση της χώρας βάσει των υποχρεώσεων που έχουμε. Οι περιφερειακοί σχεδιασμοί, όπως ξέρετε, είναι εξαιρετικά πίσω σε σχέση με την εφαρμογή της διαδικασίας. 
Το γεγονός ότι η δημιουργία μεσαίου ή μεγάλου μεγέθους μονάδων κομποστοποίησης με ευθύνη των ΟΤΑ των περιφερειών και των νομαρχιών δεν έγινε ποτέ προτεραιότητα, είναι ευθύνη και του ΥΠΕΚΑ, γιατί το Υπουργείο Περιβάλλοντος, Ενέργειας και Κλιματικής Αλλαγής συστηματικά υποβάθμισε την προτεραιότητα και την κομβικότητα αυτής της επιλογής, στη διαλογή, δηλαδή στην πηγή, πρακτική που ακολουθείται ως σήμερα. 
Στη χώρα μας έχει γίνει και μία άλλη επιλογή που έχει σθεναρούς υποστηρικτές, αυτή της θερμικής επεξεργασίας. Πρόκειται για μία μέθοδο ασύμφορη που συνεπάγεται και προϋποθέτει πολύ υψηλό επενδυτικό και λειτουργικό κόστος, εκπομπές επικίνδυνων αερίων και παραγωγή τοξικής στάχτης, δέσμευση των ΟΤΑ σε σταθερή παροχή απορριμμάτων προς καύσεις για δεκαετίες, αντιδράσεις από τοπικές κοινωνίες για την υποβάθμιση που λίγο ή πολύ υφίστανται.
 Όλα αυτά τα χρόνια, λοιπόν, λειτουργούμε δέσμιοι των δύο πιο ακριβών τεχνολογιών διαχείρισης σύμμεικτων απορριμμάτων. Θεωρούμε ότι η έμπρακτη υλοποίηση των στόχων των ευρωπαϊκών οδηγιών και η ανανέωση της σχετικής ελληνικής νομοθεσίας θα συμβάλουν στην υπέρβαση αυτού του παρωχημένου συστήματος ταφής.
 Να σημειώσουμε ότι σύμφωνα με την οδηγία 98/2008 η διαχείριση των αποβλήτων θα πρέπει να ακολουθεί την παρακάτω ιεράρχηση: Πρώτον, πρόληψη, λέξη που είναι παντελώς άγνωστη στην Ελλάδα, προετοιμασία για επαναχρησιμοποίηση, ανακύκλωση, ανάκτηση άλλου τύπου ενέργειας, αν είναι δυνατόν και διάθεση. Βάσει δε του άρθρου 22, τα κράτη-μέλη πρέπει να λαμβάνουν τα κατάλληλα μέτρα προκειμένου να ενθαρρύνουν τη χωριστή συλλογή βιολογικών αποβλήτων, την επεξεργασία τους, καθώς και τη χρήση περιβαλλοντικώς ασφαλών υλικών παραγόμενων από αυτά. 
Ωστόσο, η μείωση της τελικής διάθεσης των απορριμμάτων δεν είναι μόνο ευρωπαϊκή επιταγή, αλλά κυρίως βέλτιστη περιβαλλοντική πολιτική. Εκτός αυτού, θα μπορούσε να διαμορφώσει -ας το πούμε συμβατικά- μία νέα πολιτική οικονομία των απορριμμάτων και να ανανεώσει το πλαίσιο των οικονομικών σχέσεων που διαμορφώνει η διαχείριση των αποβλήτων. 
Συζητάμε, λοιπόν, την κομποστοποίηση ως μία μέθοδο εξοικονόμησης πόρων όχι μόνο περιβαλλοντικών επιλογών, ως αναζωογόνηση της πράσινης οικονομίας, η οποία ενώ θα έπρεπε να συνιστά αιχμή για την έξοδο από την κρίση, υποτιμάται πολλαπλώς. Τα πρόστιμα, άλλωστε, από την Ευρωπαϊκή Ένωση είναι υπέρογκα. 
Η μείωση του όγκου των απορριμμάτων θα έδινε οικονομική ανάσα στους ΟΤΑ, των οποίων οι προϋπολογισμοί είναι πλέον εξαιρετικά φτωχοί. Στο πλαίσιο αυτό τα τέλη που πληρώνουν οι ΟΤΑ για χρήση ΧΥΤΑ και ΧΥΤΥ πρέπει να είναι ουσιαστικά και αναπόσπαστα συνδεδεμένα με τις εναποτεθείσες ποσότητες, προκειμένου να αποκτήσουν οικονομικό κίνητρο για τη μείωση των απορριμμάτων και σταδιακά η εξάρτησή τους να περιοριστεί στο ελάχιστο. 
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού) 
Να κλείσω, λέγοντας ότι με την καθολικότητα των προγραμμάτων κομποστοποίησης τα δημοτικά τέλη δεν θα πρέπει να υπολογίζονται αποκλειστικά στη βάση τετραγωνικών της οικίας ή αντικειμενικών αξιών, αλλά θα πρέπει να συνδεθούν με την ποσότητα των απορριμμάτων σε μία ανταποδοτική διαλογή και στη βάση της εφαρμογής συστημάτων, όπως «πληρώνω όσο πετάω».
Ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Ευχαριστούμε.
Ο κύριος Υπουργός έχει το λόγο.</ChairmanSpeech>
<Speech><Parlmember>ΣΤΑΥΡΟΣ ΚΑΛΑΦΑΤΗΣ</Parlmember> (Αναπληρωτής Υπουργός Περιβάλλοντος, Ενέργειας και Κλιματικής Αλλαγής): Κυρία συνάδελφε, νομίζω ότι σε επίπεδο προσέγγισης από πλευράς νοοτροπίας και φιλοσοφίας αντιμετώπισης του ζητήματος δεν είμαστε πολύ μακριά, καθόλου θα έλεγα. Νομίζω ότι συμμεριζόμαστε την ανάγκη σύγχρονων μεθόδων όσον αφορά την οριστική και αποτελεσματική αντιμετώπιση του ακανθώδους θέματος της διαχείρισης των απορριμμάτων και ιδιαίτερα των στερεών αποβλήτων.
Το τελευταίο διάστημα οφείλω να σας πω ότι έχουμε εντατικοποιήσει τις προσπάθειές μας, τους τελευταίους μήνες, ιδιαίτερα από τότε που ανέλαβε αυτή η διοίκηση την πολιτική ευθύνη για το ζήτημα της διαχείρισης των απορριμμάτων. Έχουμε κάνει μία σειρά ενεργειών που ξεκινάει από τη δημιουργία της διυπουργικής επιτροπής. Σχεδιάζεται η διεύρυνση και η ενίσχυση αυτής της διυπουργικής επιτροπής, η στήριξη της επιτροπής αυτής από την εκτελεστική γραμματεία, που σαν στόχο έχει την καθημερινή παρακολούθηση που αφορά κυρίως την αντιμετώπιση από τη μία πλευρά των χωματερών, που είναι ένα θλιβερό φαινόμενο που ακόμα υπάρχει, δυστυχώς, στη χώρα μας και από την άλλη την όσο γίνεται πιο γρήγορη, ταχύρυθμη ανάπτυξη των μονάδων επεξεργασίας σε όλη την Ελλάδα.
 Έγινε η αντίστοιχη μετατόπιση των κονδυλίων από το συγκεκριμένο άξονα στο σχετικό πρόγραμμα, το «ΕΠΠΕΡΑΑ» και ενισχύθηκε ο άξονας που αφορά την αντιμετώπιση των απορριμμάτων κατά 70 εκατομμύρια ευρώ. Υπάρχει η συστηματική και καθημερινή παρακολούθηση σε σχέση με την εξέλιξη που αφορά την αντιμετώπιση των απορριμμάτων. 
Σ’ αυτό το πλαίσιο να είστε σίγουρη ότι θα ακολουθήσουμε τις πιο σύγχρονες μεθόδους, αυτές οι οποίες συστήνονται και προτάσσονται σε πρώτη προτεραιότητα από την Ευρωπαϊκή Ένωση. Βεβαίως θα το εντάξουμε στο νέο σχεδιασμό, ο οποίος έχει ξεκινήσει και νομίζουμε ότι θα ολοκληρωθεί στους επόμενους μήνες όσον αφορά την αντιμετώπιση του προβλήματος των απορριμμάτων, στον εθνικό σχεδιασμό που θα ολοκληρώσουμε τους επόμενους μήνες και θα αντιμετωπίσουμε αυτό το ακανθώδες θέμα για την επόμενη εξαετία ουσιαστικά 2014-2020. 
Ευχαριστώ πολύ.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Ευχαριστούμε, κύριε Υπουργέ. 
Η έβδομη με αριθμό 7053/12-2-2013 ερώτηση πρώτου κύκλου του&#160;Βουλευτή&#160;Λαρίσης του Κομμουνιστικού Κόμματος Ελλάδας&#160;κ.&#160;Γεωργίου Λαμπρούλη&#160;προς τον Υπουργό&#160;Υγείας,&#160;σχετικά με την κατάσταση του Γενικού Νοσοκομείου της Θήβας, δεν συζητείται λόγω κωλύματος του κυρίου Υπουργού και διαγράφεται.
Η πρώτη με αριθμό 7630/25-2-2013 ερώτηση δευτέρου κύκλου του Βουλευτή Λέσβου του Συνασπισμού Ριζοσπαστικής Αριστεράς – Ενωτικού Κοινωνικού Μετώπου&#160;κ.&#160;Ιωάννη Ζερδελή&#160;προς τον Υπουργό&#160;Εργασίας, Κοινωνικής Ασφάλισης και Πρόνοιας,&#160;σχετικά με τα προβλήματα των εργαζομένων στις εταιρείες «Αναπτυξιακή Εταιρεία Νομαρχιακής Αυτοδιοίκησης Λέσβου»&#160;και «Lesvos Shops Α.Ε.» δεν συζητείται λόγω ικανοποίησης του Βουλευτή από τον Υπουργό και διαγράφεται. 
Η δεύτερη με αριθμό 3672/1-11-2012 ερώτηση δευτέρου κύκλου του Ανεξάρτητου Βουλευτή Ευβοίας κ.&#160;Κωνσταντίνου Μαρκόπουλου&#160;προς τον Υπουργό&#160;Οικονομικών,&#160;σχετικά με την ιδιωτικοποίηση της εταιρείας «ΛΑΡΚΟ» δεν συζητείται λόγω κωλύματος του κυρίου Υπουργού και διαγράφεται. 
Κυρίες και κύριοι συνάδελφοι, η Βουλευτής κ. Ειρήνη Δούρου και η Βουλευτής κ. Νάντια Βαλαβάνη ζητούν άδεια ολιγοήμερης απουσίας στο εξωτερικό. Η Βουλή εγκρίνει;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Μάλιστα, μάλιστα.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Η Βουλή ενέκρινε τη ζητηθείσα άδεια.
Κυρίες και κύριοι συνάδελφοι, ολοκληρώθηκε η συζήτηση των αναφορών και ερωτήσεων.</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Κυρίες και κύριοι συνάδελφοι, εισερχόμεθα στην ημερήσια διάταξη της
ΝΟΜΟΘΕΤΙΚΗΣ ΕΡΓΑΣΙΑΣ
Ψήφιση στο σύνολο του σχεδίου νόμου: «Αντιμετώπιση της παραβατικότητας στην Κοινωνική Ασφάλιση και στην αγορά εργασίας και λοιπές διατάξεις αρμοδιότητας του Υπουργείου Εργασίας, Κοινωνικής Ασφάλισης και Πρόνοιας».
Ερωτάται το Σώμα: Γίνεται δεκτό το νομοσχέδιο και στο σύνολο;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech> 
<Speech><Parlmember>ΔΗΜΗΤΡΙΟΣ ΠΑΠΑΔΗΜΟΥΛΗΣ</Parlmember>: Κατά πλειοψηφία.
ΤΕΡΕΝΣ – ΣΠΕΝΣΕΡ -</Speech> <Speech><Parlmember>ΝΙΚΟΛΑΟΣ ΚΟΥΙΚ</Parlmember>: Κατά πλειοψηφία.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Το νομοσχέδιο έγινε δεκτό και στο σύνολο κατά πλειοψηφία.
Συνεπώς το νομοσχέδιο του Υπουργείου Εργασίας, Κοινωνικής Ασφάλισης και Πρόνοιας: «Αντιμετώπιση της παραβατικότητας στην Κοινωνική Ασφάλιση και στην αγορά εργασίας και λοιπές διατάξεις αρμοδιότητας του Υπουργείου Εργασίας, Κοινωνικής Ασφάλισης και Πρόνοιας» έγινε δεκτό κατά πλειοψηφία σε μόνη συζήτηση επί της αρχής, των άρθρων και του συνόλου και έχει ως εξής:
(Να καταχωρισθεί το κείμενο του νομοσχεδίου σελ. 28α)</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Κυρίες και κύριοι συνάδελφοι, παρακαλώ το Σώμα να εξουσιοδοτήσει το Προεδρείο για την υπ’ ευθύνη του επικύρωση των Πρακτικών ως προς την ψήφιση στο σύνολο του παραπάνω νομοσχεδίου.</ChairmanSpeech> 
<Speech><Parlmember>ΟΛΟΙ ΟΙ ΒΟΥΛΕΥΤΕΣ</Parlmember>: Μάλιστα, μάλιστα.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Το Σώμα περέσχε τη ζητηθείσα εξουσιοδότηση. 
Ψήφιση στο σύνολο του σχεδίου νόμου του Υπουργείου Ανάπτυξης, Ανταγωνιστικότητας, Υποδομών, Μεταφορών και Δικτύων: «Διαμόρφωση φιλικού αναπτυξιακού περιβάλλοντος για τις στρατηγικές και ιδιωτικές επενδύσεις και άλλες διατάξεις».
Ερωτάται το Σώμα…</ChairmanSpeech>
<Speech><Parlmember>ΔΗΜΗΤΡΙΟΣ ΠΑΠΑΔΗΜΟΥΛΗΣ</Parlmember>: Κύριε Πρόεδρε, μπορώ να έχω το λόγο;</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Ερωτάται το Σώμα…</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Κύριε Πρόεδρε, δώστε μας το λόγο.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Ερωτάται το Σώμα: Γίνεται δεκτό το νομοσχέδιο και στο σύνολο;
(Θόρυβος στην Αίθουσα)</ChairmanSpeech>
<Speech><Parlmember>ΔΗΜΗΤΡΙΟΣ ΠΑΠΑΔΗΜΟΥΛΗΣ</Parlmember>: Κύριε Πρόεδρε, ζητώ το λόγο.</Speech> 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Κύριε Πρόεδρε, ζητάμε το λόγο</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Θα ρωτήσω πρώτα και μετά θα τα συζητήσουμε όλα τα άλλα. 
Ερωτάται το Σώμα: Γίνεται δεκτό το νομοσχέδιο και στο σύνολο;</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Κύριε Πρόεδρε, πριν ψηφιστεί, ζητάμε το λόγο! 
(Θόρυβος στην Αίθουσα)</Speech>
<Speech><Parlmember>ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ</Parlmember>: Δεν μπορούμε να μπούμε στην ψήφιση.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Ερωτάται το Σώμα…</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Όχι, κύριε Πρόεδρε, δεν ψηφίζεται. Πάρτε το πίσω! Πρέπει να ακούσετε τους ομιλητές.</Speech>
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: Κύριε Πρόεδρε, ζητώ το λόγο.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Κύριε Πρόεδρε, επειδή εσείς γνωρίζετε καλύτερα και από μένα τον Κανονισμό, καταλαβαίνετε ότι πρέπει να μπει προς ψήφιση το νομοσχέδιο στο σύνολο και μετά εάν χρειαστεί κάποιος, κατά παράβαση του άρθρου 104 του Κανονισμού, να πάρει το λόγο.
Λοιπόν, εγώ θα ολοκληρώσω…
(Θόρυβος στην Αίθουσα)
Ερωτάται το Σώμα: Γίνεται δεκτό το νομοσχέδιο και στο σύνολο ως διενεμήθη;</ChairmanSpeech> 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Όχι, κύριε Πρόεδρε! Πραξικόπημα δεν θα κάνετε!</Speech>
<Speech><Parlmember>ΔΗΜΗΤΡΙΟΣ ΠΑΠΑΔΗΜΟΥΛΗΣ</Parlmember>: Όχι πραξικοπηματικά!</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Παρακαλώ! Παρακαλώ!</ChairmanSpeech>
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: Κύριε Πρόεδρε, παρακαλώ να μου δώσετε το λόγο που δικαιούμαι.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Κύριε Πρόεδρε, δικαιούστε…</ChairmanSpeech>
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: Κύριε Πρόεδρε, έχετε δίκιο ως προς τα εξής...</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Αναγνωρίζετε ότι έχω δίκιο και αυτό μου φτάνει. Ευχαριστώ πολύ. Σας δίνω το λόγο.</ChairmanSpeech> 
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: Προσέξτε όμως…</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Σας δίνω το λόγο που δικαιούστε, όπως πάντοτε, σε οποιαδήποτε στιγμή και ώρα το ζητήσετε. Πόσα λεπτά χρειάζεστε; Δικαιούστε δέκα λεπτά.</ChairmanSpeech>
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: Όχι, είναι πολύς ο χρόνος.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Έχετε πέντε λεπτά.</ChairmanSpeech> 
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: Κύριε Πρόεδρε, πολύ σωστά ανακοινώσατε τη συζήτηση και ψήφιση στο σύνολο του σχεδίου νόμου. Πριν, όμως, ερωτηθεί το Σώμα, ας ακουστούμε. Διότι στην περίπτωση που ερωτηθεί το Σώμα, εάν εκλάβετε -έστω και στιγμιαία- τη σιωπή του Σώματος ως απάντηση, τότε δημιουργείται ένα πρόβλημα. Εγώ το αντιλαμβάνομαι, γιατί αυτή είναι η συνήθης τακτική μας. 
Τώρα, επί του προς ψήφιση στο σύνολο νομοσχεδίου, ήθελα να μου επιτρέψετε να θέσω υπ’ όψιν σας το εξής: Θα ενθυμείστε την ιστορία της περίφημης τροπολογίας Πάχτα. Ως Πρόεδρος τότε του Σώματος είχα ζητήσει από τον Υπουργό τον κ. Χριστοδουλάκη, να αποσυρθεί η διάταξη -επρόκειτο για τροπολογία Βουλευτών τότε του ΠΑΣΟΚ- την οποία ο κ. Πάχτας είχε αποδεχτεί, χωρίς, μάλιστα, να έχει και νομοθετική αρμοδιότητα. 
Νομίζω -και πιστεύω ότι κανείς δεν θα έχει αντίρρηση στην Αίθουσα αυτή- ότι αρκετά δοκιμάζονται οι θεσμοί μας. Η εμπιστοσύνη του λαού στη δημοκρατία περνάει μέσα από την εμπιστοσύνη του σε αυτόν το θεσμό. Εσείς ο ίδιος προσωπικά και όλοι μας στη Διάσκεψη των Προέδρων, αλλά κι εδώ στην Αίθουσα, έχουμε αναφερθεί στις περιπτώσεις εκείνες των Υπουργών που δεν σέβονται το Κοινοβούλιο. Είχαμε πάλι σήμερα τέτοιο δείγμα: Από τις οκτώ ερωτήσεις και αναφορές συζητήθηκαν μόνο οι δύο. 
Η διάταξη του άρθρου 78 του προς ψήφιση στο σύνολο νομοσχεδίου εισήχθη κατά παράβαση και του Συντάγματος και του Κανονισμού της Βουλής,τέσσερις ώρες πριν ολοκληρωθεί η συζήτηση και αρχίσει η ψηφοφορία επί των άρθρων. Το Σύνταγμα και ο Κανονισμός, όπως γνωρίζουμε όλοι, επιβάλλει τριήμερο προ της ενάρξεως συζητήσεως του νομοσχεδίου. Δηλαδή, έπρεπε να έχει κατατεθεί τρεις μέρες πριν από την προηγούμενη Τετάρτη, οπότε και άρχισε η συζήτηση του νομοσχεδίου. 
Αυτό, κατά τη γνώμη μου, είναι σοβαρότατο ολίσθημα. Δεν αφορά την Υπηρεσία, διότι η Υπηρεσία έγραφε επάνω «εκπρόθεσμη». Να εξηγούμεθα. Όπως επίσης ίσως -εάν το γνώριζε- δεν αφορά και τον παριστάμενο Υφυπουργό τον κ. Μηταράκη, διότι δεν έχει νομοθετική αρμοδιότητα. Παρίστατο, όμως, κατά τη στιγμή που ετέθη σε ψηφοφορία αυτή η τροπολογία. Είναι γεγονός ότι ο κ. Χατζηδάκης μίλησε και απήλθε, αφού ανέφερε ότι δέχεται και αυτήν την τροπολογία. 
Η γνώμη μου είναι καθαρή. Διότι και η Αξιωματική Αντιπολίτευση, αλλά και μερίδα του Τύπου και πολλοί εδώ μέσα θεωρούν ότι αυτή η διάταξη αναφέρεται στην ενδεχόμενη απιστία στελεχών των τραπεζών για δάνεια προς νομικά πρόσωπα δημοσίου ή ιδιωτικού δικαίου του δημόσιου τομέα. Και λέει επί λέξει, κύριε Πρόεδρε, «όπως ορίζεται από το νόμο». Ο ν.1320/1983, όπως έκτοτε επανειλημμένως έχει τροποποιηθεί, δεν αναφέρει στο δημόσιο τομέα τα κόμματα. Επομένως, είναι ανακριβές. Εάν, δε, γίνεται από πρόθεση -που δεν το πιστεύω για ένα τόσο σοβαρό θέμα- τότε πρέπει να ανησυχήσουμε περισσότερο για την ευκολία με την οποία δεχόμαστε κάποια πράγματα. Κατά τη γνώμη μου -άσχετα με τη δική μου βεβαιότητα, διότι μπορεί να υπάρχουν και άλλες απόψεις- δεν αφορά τα κόμματα. 
Πιστεύω, όμως, κύριε Πρόεδρε, ότι οποιαδήποτε δάνεια, σε οποιαδήποτε νομικά πρόσωπα και οποιεσδήποτε επιχειρήσεις και ιδιώτες κ.λπ. από τις τράπεζες -είδατε τι γίνεται στην Κύπρο- είναι αυτό που κατ’ εξοχήν πρέπει να εμμείνουμε να ελέγχεται. 
Έχω ξαναπεί εδώ ότι οι φόβοι κάποιων μεγαλοεκδοτών πως θα αφελληνιστούν οι ελληνικές τράπεζες αν έρθουν οι Επίτροποι από την Ευρώπη, κατά τη γνώμη μου θα δικαιωθούν εάν εμείς, ως Κοινοβούλιο, δεν αναλάβουμε τις δικές μας ευθύνες, ώστε να πιστέψει ο λαός ότι έχει στη Βουλή τριακόσιους εκπροσώπους του και όχι όπως παρουσιάζουν, εξ αφορμής ελαχίστων, κατά τη γνώμη μου, εξαιρέσεων, ολόκληρη τη σύνθεση αυτής της περιόδου της Βουλής. 
Παρακαλώ, λοιπόν κι εσάς να υποδείξετε στον αρμόδιο Υπουργό να αποσύρει αυτό το άρθρο, όπως έχουμε επανειλημμένως κάνει στην ψήφιση στο σύνολο, προ του κινδύνου καταψήφισης ενός νομοσχεδίου. 
Εγώ δηλώνω ότι θα το καταψηφίσω, αν δεν αποσυρθεί αυτή η διάταξη. Ο κύριος Υπουργός να την αποσύρει.
Κι όποιο θέμα υπάρχει, ας έρθει να συζητηθεί εδώ κανονικά –διάλογος γίνεται εδώ- με όποιον, έστω και κακοπίστως ισχυρίζεται κάτι. Γι’ αυτό υπάρχει η δημοσιότητα. Γι’ αυτό υπάρχει το κανάλι της Βουλής που πρέπει να ενθαρρύνουμε τον Έλληνα πολίτη να το βλέπει, αντί να γίνεται υποπόδιο των ποδών των διαφόρων καναλαρχών κι όποιων από εμάς καταδέχονται να γυρίζουν στα πορτοπαράθυρα της τηλεόρασης. Να πούμε καθαρές κουβέντες, για να λειτουργήσει επιτέλους αυτός ο θεσμός. 
Αλλιώτικα, να μην αιτιώμεθα όσους ευθέως βάλλουν εναντίον του κοινοβουλευτικού θεσμού, αν εμείς οι ίδιοι δίνουμε τις αφορμές γι’ αυτό. 
Ευχαριστώ πολύ, κύριε Πρόεδρε.</Speech> 
 ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Ευχαριστούμε, κύριε Πρόεδρε.</ChairmanSpeech> 
<Speech><Parlmember>ΔΗΜΗΤΡΙΟΣ ΠΑΠΑΔΗΜΟΥΛΗΣ</Parlmember>: Κύριε Πρόεδρε…</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Ένα λεπτό, κύριε Παπαδημούλη.
Χαίρομαι που αναγνωρίσατε το δίκιο του Προεδρείου σε ό,τι αφορά την εφαρμογή του Κανονισμού. Διότι, όπως γνωρίζουμε όλοι, βάσει του άρθρου 104 του Κανονισμού, η συζήτηση έχει περαιωθεί και γίνεται μόνο η ψήφιση στο σύνολο.</ChairmanSpeech> 
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: Ο φόβος φυλάει τα έρημα…</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Επειδή, όμως, ανοίξατε ένα μεγάλο θέμα εσείς κι επειδή ο κ. Παπαδημούλης έχει ζητήσει το λόγο, κατά παράβαση του Κανονισμού –και το εννοώ αυτό- δίνω το λόγο για δύο λεπτά στον κ. Παπαδημούλη. 
Ορίστε, κύριε Παπαδημούλη, έχετε το λόγο.</ChairmanSpeech>
<Speech><Parlmember>ΔΗΜΗΤΡΙΟΣ ΠΑΠΑΔΗΜΟΥΛΗΣ</Parlmember>: Κύριε Πρόεδρε, όταν το απόγευμα της Πέμπτης εμφανίστηκε στην Αίθουσα ο κ. Χατζηδάκης παρά ένα λεπτό πριν την ολοκλήρωση της ψήφισης του νομοσχεδίου και μας ανέγνωσε δεκάδες ρυθμίσεις φωτογραφικών τροπολογιών, του είπα «να τις αποσύρετε ή εξηγήστε μας τι εννοείτε, γιατί αλλιώς εκφυλίζεται η κοινοβουλευτική διαδικασία». 
Του θύμισα τις τροπολογίες Πάχτα. Την επίμαχη τροπολογία, στην οποία αναφέρθηκε και ο πρώην Πρόεδρος της Βουλής, την τροπολογία με γενικό αριθμό 390 που μετατράπηκε σε άρθρο 78, απέφυγε να την αιτιολογήσει και να τη στηρίξει και ο παριστάμενος τότε και απών σήμερα κ. Χατζηδάκης και ο κ. Μηταράκης, ο οποίος επιπλέον δεν έχει και νομοθετική πρωτοβουλία εκ μέρους της Κυβέρνησης. 
Αυτή η τροπολογία είναι σκανδαλώδης και υποβλήθηκε εκπρόθεσμα. Είναι ένα ρουσφέτι στους τραπεζίτες που τους απαλλάσσει από κάθε ενδεχόμενη ποινική ευθύνη για απιστία. Θεωρούμε ότι η τροπολογία αφορά και στα κόμματα. Αυτή τη διαβεβαίωση του κ. Κακλαμάνη ότι δεν αφορά, θα ήθελα να την ακούσω από τη νομοθετούσα Κυβέρνηση, εδώ, ρητά και κατηγορηματικά. 
Η θέση μας είναι: Αποσύρετε όλες τις τροπολογίες με προεξάρχουσα –αλλά όχι μόνη- την τροπολογία τη σκανδαλώδη, η οποία έχει γίνει άρθρο. Διότι αυτή η τροπολογία, κύριοι συνάδελφοι, είναι όχι βουλευτική, αλλά κυβερνητική. Η τροπολογία αυτή υποβλήθηκε την τελευταία στιγμή για να μην προλάβουμε να τη δούμε και να τη συζητήσουμε. Έγινε δεκτή κυριολεκτικά την ώρα που δεν ήταν δυνατό να υποβληθεί και το αίτημα της ονομαστικής ψηφοφορίας.
Ο δε κ. Χατζηδάκης μετά τις διαμαρτυρίες μας και το αίτημα να αποσυρθούν –και μπορείτε να το δείτε στα Πρακτικά- μας είπε «θα έχετε τη δυνατότητα να την αξιολογήσετε και να τοποθετηθείτε και πριν την ψηφοφορία στο σύνολο».
Σας λέω, λοιπόν, να πάρετε πίσω τις τροπολογίες με προεξάρχουσα αυτή. Να δεσμευθεί εδώ η Κυβέρνηση και οι συνομοθετούντες Βουλευτές της Πλειοψηφίας ότι δεν αφορά στα κόμματα και δεν είναι ένα ρουσφέτι στους τραπεζίτες που έδωσαν δανεικά κι αγύριστα 250 εκατομμύρια ευρώ στα κόμματα του ΠΑΣΟΚ και της Νέας Δημοκρατίας.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Ευχαριστώ πολύ, κύριε Παπαδημούλη.</ChairmanSpeech>
<Speech><Parlmember>ΔΗΜΗΤΡΙΟΣ ΠΑΠΑΔΗΜΟΥΛΗΣ</Parlmember>: Ολοκληρώνω σε δευτερόλεπτα, κύριε Πρόεδρε.
Αν επιμείνετε σε αυτήν τη διαδικασία μετατροπής του Κοινοβουλίου με διαδικασίες «άψε σβήσε» σε βιοτεχνία ψήφισης ρουσφετολογικών και σκανδαλωδών διατάξεων, σας βεβαιώνουμε ότι θα κάνουμε ό,τι περνάει από το χέρι μας για να ακυρωθεί.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Ευχαριστούμε.</ChairmanSpeech> 
<Speech><Parlmember>ΔΗΜΗΤΡΙΟΣ ΠΑΠΑΔΗΜΟΥΛΗΣ</Parlmember>: Θα καταθέσουμε αύριο πρόταση τροπολογίας για την κατάργηση του άρθρου 78 που είναι η τροπολογία με γενικό αριθμό 390. Θα κάνουμε διάβημα στον Πρόεδρο της Βουλής να αλλάξει αυτή η άθλια διαδικασία. Διότι δεν είναι δυνατόν –και κλείνω με αυτό, κύριε Πρόεδρε- πέρα από το κουκούλωμα των υπαρχόντων σκανδάλων, να νομοθετούνται και νέα.
Σημειώνω, κύριε Πρόεδρε…</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Ε, όχι, ολοκληρώσατε, γιατί η συζήτηση είναι κατά παράβαση του Κανονισμού.</ChairmanSpeech> 
<Speech><Parlmember>ΔΗΜΗΤΡΙΟΣ ΠΑΠΑΔΗΜΟΥΛΗΣ</Parlmember>: Σημειώνω ότι η διάταξη είναι τόσο σκανδαλώδης που δεν απαλλάσσει από την απιστία μόνο για τα δάνεια που έχουν δοθεί, αλλά και για τα δάνεια που πρόκειται να δοθούν. Έχουμε σκάνδαλο στο σκάνδαλο.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Ευχαριστώ πολύ, κύριε Παπαδημούλη. 
Τώρα βέβαια άνοιξε κύκλος, κύριε Πρόεδρε, όπως καταλαβαίνετε. Έχει ζητήσει το λόγο και ο κ. Μαριάς. 
Κύριε Μαριά, έχετε το λόγο αυστηρώς για δύο λεπτά. Η συζήτηση –το επαναλαμβάνω- γίνεται κατά παράβαση του Κανονισμού.</ChairmanSpeech> 
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: Όχι, κύριε Πρόεδρε. Η διάταξη λέει «συζήτηση και ψήφιση στο σύνολο».</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Όχι, κύριε Πρόεδρε. 
Έχετε το λόγο, κύριε Μαριά. 
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Κύριε Πρόεδρε, μετά τα όσα συνέβησαν αργά το βράδυ, προκειμένου να περάσει εν κρυπτώ η συγκεκριμένη τροπολογία. Είναι μια τροπολογία σκανδαλώδης, μια τροπολογία, η οποία είναι και αντισυνταγματική, διότι έρχεται το νομοθετικό Σώμα να απαλλάξει οποιασδήποτε ποινικής ευθύνης -και αναδρομικά και στο μέλλον- αυτούς, οι οποίοι έχουν εμπλακεί, σε σχέση με τη διοίκηση των τραπεζών και τη χορήγηση διάφορων θαλασσοδανείων, κυρίως προς τα πολιτικά κόμματα. 
Έχουμε λοιπόν μια σκανδαλώδη τροπολογία, που με σκανδαλώδη τρόπο έγινε δεκτή κατά πλειοψηφία, παρά τις διαμαρτυρίες που υπήρχαν σε αυτήν την Αίθουσα. Αυτό προκάλεσε δυσμενή σχόλια για άλλη μια φορά, εις βάρος του ελληνικού Κοινοβουλίου. 
Λέμε λοιπόν ότι αυτή η διαδικασία δεν μπορεί να περάσει. Καλούμε τα κόμματα της συμπολίτευσης, εάν θεωρούν ότι είναι πράγματι έτσι τα γεγονότα, όπως πολλοί Βουλευτές τους στα κανάλια το έχουν καταγγείλει -ότι είναι σκανδαλώδης η τροπολογία- είναι πάρα πολύ απλό να καταψηφίσουν τώρα στο σύνολό του το νομοσχέδιο και να αναγκάσουν πλέον την Κυβέρνηση να καταλάβει ότι η Βουλή δεν μπορεί να γίνει πλυντήριο άνομων συμφερόντων. 
Τα πράγματα λοιπόν είναι απλά. Γι’ αυτό ορθώς αυτήν τη στιγμή τοποθετούμαστε στα ζητήματα αυτά, διότι έγινε υφαρπαγή της ψήφου και της πλειοψηφίας ακόμη. 
Ερωτώ τους Βουλευτές της πλειοψηφίας: Επιθυμούν να έχουν στην πλάτη τους αυτό το περίφημο πλυντήριο των σκανδάλων, κυρίως της απαλλαγής των πολιτικών κομμάτων από τις ευθύνες που έχουν και τις υποχρεώσεις στις τράπεζες;
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή) 
Κύριε Πρόεδρε, ολοκληρώνω.</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Ευχαριστούμε. Ολοκληρώσατε. 
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Στην Κύπρο που άνοιξε η διαδικασία, απεδείχθησαν θαλασσοδάνεια για πολλούς και για τα κόμματα. Δεν θα επιτρέψουμε να γίνει αυτό και στην ελληνική Βουλή.</ChairmanSpeech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Ευχαριστούμε, κύριε συνάδελφε. 
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Καλούμε λοιπόν τους συναδέλφους να καταψηφίσουν συνολικά το νομοσχέδιο. Μόνο έτσι θα σταματήσει η ανομία, η οποία έχει συντελεστεί.</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Ολοκληρώσατε. Ευχαριστώ πολύ. 
Ο κ. Παππάς έχει το λόγο.</ChairmanSpeech> 
<Speech><Parlmember>ΧΡΗΣΤΟΣ ΠΑΠΠΑΣ</Parlmember>: Κύριε Πρόεδρε, την Παρασκευή το μεσημέρι στο ιστολόγιο μας xagr.net, ήμασταν οι πρώτοι που αποκαλύψαμε ένα από τα μεγαλύτερα σκάνδαλα της Μεταπολίτευσης. Αποκαλύψαμε την τροπολογία της ντροπής. Εμείς, μάλιστα, την αναφέρουμε χαρακτηριστικά…
(Θόρυβος στην Αίθουσα)
Παρακαλώ, κύριοι. 
Θα επιβάλετε ησυχία, κύριε Πρόεδρε; Εδώ είναι χάβρα.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Παρακαλώ! Προσέξτε λίγο τις εκφράσεις σας, παρακαλώ, κύριε Παππά. Δεν υπήρχε διάλογος μεταξύ των συναδέλφων. Σας παρακαλώ. Η Βουλή δεν είναι χάβρα.</ChairmanSpeech> 
<Speech><Parlmember>ΧΡΗΣΤΟΣ ΠΑΠΠΑΣ</Parlmember>: Εντάξει, κύριε Πρόεδρε. Το ανακαλώ. 
Εμείς λοιπόν ακούσαμε τον κ. Παπαδημούλη μόλις την Παρασκευή, να «σηκώνει», όπως λέμε, το θέμα. Σας πήρε λίγο χρόνο μέχρι να καταλάβετε την τροπολογία. Εμείς την Παρασκευή την καταγγείλαμε. 
Εν πάση περιπτώσει, η ουσία είναι, ότι πρόκειται για εκατοντάδες εκατομμύρια ευρώ, λεφτά του ελληνικού λαού -γιατί μιλάμε για τράπεζες οι οποίες βρίσκονται κυρίως στο δημόσιο- κι εσείς καλύπτετε με την τροπολογία της ντροπής, την ταφόπλακα της Μεταπολίτευσης, όλα τα κόμματα. Κι όταν λέω «όλα τα κόμματα» δεν εξαιρώ κανένα σας.
Αυτό το σκάνδαλο προσφέρει ασυλία σε δανειστές και δανειζομένους για δανεικά και αγύριστα. 
Το σάπιο πολιτικό κατεστημένο, κύριε Πρόεδρε, που δημιούργησε την κρίση την οποία βιώνει αυτήν τη στιγμή ο ελληνικός λαός, καταρρέει υπό το βάρος των ανομιών του και ο επικήδειος είναι η παρούσα τροπολογία.
Θέλω να προσθέσω το εξής και να πω ότι και με αυτά τα καμώματα της συγκυβέρνησης, με αυτήν την παράνομη τροπολογία που περάσατε κυριολεκτικά από το παράθυρο τελευταία στιγμή, ο λαός ξυπνάει, προβληματίζεται, βλέπει ότι ζει σε μία κοινοβουλευτική δικτατορία. Και ο λαός θα ανταμείψει εσάς –και δεν εννοώ εσάς προσωπικά, κύριε Πρόεδρε, αλλά εννοώ το κόμμα, τη συγκυβέρνησή σας- με αυτό που σας αξίζει: κλωτσιές και «μπάτσες».</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Ευχαριστούμε.
Το λόγο έχει ζητήσει και ο κ. Καραθανασόπουλος και ο κ. Τσούκαλης.
Κύριε Καραθανασόπουλε, ήσασταν Κοινοβουλευτικός Εκπρόσωπος, επομένως δίνω και σ’ εσάς το λόγο για δύο λεπτά.</ChairmanSpeech>
<Speech><Parlmember>ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ</Parlmember>: Κύριε Πρόεδρε, η Κυβέρνηση με πάρα πολύ μεγάλη ταχύτητα, σπουδή και ιδιαίτερη ευαισθησία, έσπευσε να αποδεχτεί μια τροπολογία σκανδαλώδη, κατά τη γνώμη μας, η οποία κατατέθηκε στο παρά πέντε της ψήφισης του συγκεκριμένου νομοσχεδίου του Υπουργείου Ανάπτυξης, υπό το μανδύα της βουλευτικής τροπολογίας. 
Εμείς ως κόμμα, όπως προκύπτει άλλωστε πολύ καθαρά από τα Πρακτικά, και ο ΣΥΡΙΖΑ, καταψηφίσαμε τη συγκεκριμένη τροπολογία, γιατί ακριβώς μέσα από αυτήν τη διαδικασία, αυτό το οποίο κάνει, είναι να απαλλάσσει τα μέλη των διοικητικών συμβουλίων των τραπεζών από τα δάνεια, τα οποία χορηγεί σε νομικά πρόσωπα δημοσίου δικαίου, μη κερδοσκοπικές οργανώσεις, μη κυβερνητικές οργανώσεις. 
Από αυτήν την άποψη, εμείς λέμε ότι πρόκειται για μία σκανδαλώδη διάταξη. Δεν υπάρχει καμμία άλλη διαδικασία, παρά εδώ και τώρα, η Κυβέρνηση να αποσύρει, με την ίδια σπουδή που την αποδέχτηκε, τη συγκεκριμένη τροπολογία.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Ευχαριστούμε πάρα πολύ.
Κύριε Τσούκαλη, έχετε κι εσείς το λόγο για δύο λεπτά.</ChairmanSpeech>
<Speech><Parlmember>ΝΙΚΟΛΑΟΣ ΤΣΟΥΚΑΛΗΣ</Parlmember>: Κύριε Πρόεδρε, είναι προφανές ότι έχει προκληθεί ένα ιδιαίτερα σοβαρό, αντιδεοντολογικό, αντικοινοβουλευτικό ζήτημα. Όταν το σύνολο της Αίθουσας, όλα τα κόμματα –και αναφέρομαι σε όλα τα κόμματα- δεν έχουν γνώση του περιεχομένου της συγκεκριμένης τροπολογίας, είναι προφανές πως φαίνεται ότι υπάρχει μια προσπάθεια υποκλοπής μίας απόφασης, μίας ρύθμισης, η οποία κάτω από άλλες συνθήκες ίσως να μην ψηφιζόταν. 
Και αναφέρομαι, κύριε Πρόεδρε, σε όλες τις πτέρυγες της Βουλής, αναφέρομαι στους συναδέλφους όλων των κομμάτων, γιατί είναι τραγικό να υπάρχει διαγκωνισμός σε αυτήν εδώ την Αίθουσα για το ποιος συνειδητοποίησε πρώτος την ύπαρξη της συγκεκριμένης τροπολογίας. Αν δείτε στα Πρακτικά ποιοι καταψήφισαν την τροπολογία, θα έκανε κάποιους ίσως να σιωπήσουν σήμερα.
Αυτό το αναφέρω μόνο και μόνο, για να γίνει κατανοητό ότι υπάρχει σοβαρό πρόβλημα. Δεν θα μπω στην ουσία της τροπολογίας αυτήν τη στιγμή.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Δεν μπορείτε κιόλας.</ChairmanSpeech>
<Speech><Parlmember>ΝΙΚΟΛΑΟΣ ΤΣΟΥΚΑΛΗΣ</Parlmember>: Έχουμε πάρα πολλά να πούμε. Αυτό όμως το οποίο εμείς ζητάμε και ενώνουμε τη φωνή μας και με άλλες πτέρυγες της Βουλής, είναι να αποσυρθεί το άρθρο 78 και να έρθει ως ξεχωριστή ρύθμιση στο αμέσως επόμενο νομοσχέδιο, ούτως ώστε να τύχει της επεξεργασίας και των επιτροπών και της Ολομέλειας.
Ευχαριστώ πολύ.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Ευχαριστούμε.
Ο κ. Βορίδης έχει το λόγο για δύο λεπτά.</ChairmanSpeech>
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Ευχαριστώ, κύριε Πρόεδρε.
Ως προς τα ζητήματα του Κανονισμού τα οποία ετέθησαν, η τροπολογία πράγματι υπεβλήθη ως εκπρόθεσμος. Είναι βουλευτική τροπολογία και έγινε δεκτή από τον κύριο Υπουργό.
Το πρώτο ζήτημα που έθεσε ο κύριος Πρόεδρος, είναι αν υπάρχει κάποιο ζήτημα μη κανονικότητας. Το θέμα λύνει το Σύνταγμα στο άρθρο 74 παράγραφος 5, που ορίζει ότι εφαρμόζονται οι διατάξεις περί εκπροθέσμου, αλλά σε περίπτωση αμφισβήτησης, αποφαίνεται η Βουλή. Τέτοια αμφισβήτηση δεν υπήρξε και επομένως δεν δημιουργείται ζήτημα συνταγματικό ή κανονισμού ως προς την αποδοχή της τροπολογίας. 
Με δυο λόγια, τέτοιο ζήτημα για τις εκπρόθεσμες τροπολογίες που κάνει δεκτές η Κυβέρνηση, αναφύεται και πράγματι μπορεί να δημιουργηθεί στο βαθμό όμως, που κάποιος εγείρει αμφισβήτηση με τον προβλεπόμενο κατά τον Κανονισμό τρόπο. Δεν ηγέρθη τέτοια αμφισβήτηση. Καλώς έχει γίνει δεκτή. Δεν υπάρχει ζήτημα Κανονισμού.
Όσον αφορά την ουσία, τι λέει, κύριε Πρόεδρε, η τροπολογία; Λέει τι δεν συνιστά απιστία.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Μπορώ να έχω δύο δευτερόλεπτα; Θα τελειώσω στα επόμενα δευτερόλεπτα που μου απομένουν.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Δεν θα ήθελα να μπείτε στην ουσία, αλλά για δύο δευτερόλεπτα, επειδή έχετε χρόνο ακόμα, πείτε ό,τι έχετε να πείτε.</ChairmanSpeech>
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Κύριε Πρόεδρε, ακούστηκε ότι πρόκειται περί μείζονος σκανδάλου και θέλω να επισημάνω τι είναι αυτό το οποίο λέγεται και τι ρυθμίζει. 
Τι ρυθμίζει λοιπόν η τροπολογία; Ρυθμίζει την ευθύνη του Προέδρου, των μελών του διοικητικού συμβουλίου και των στελεχών τραπεζών, όταν υπάρχει σύναψη δανείων με νομικά πρόσωπα δημοσίου ή ιδιωτικού δικαίου, μη κερδοσκοπικού χαρακτήρα, του ευρύτερου δημόσιου τομέα. Αυτό είναι που ρυθμίζεται. Και πότε ρυθμίζεται; Πότε δεν συνιστά απιστία; Όταν υφίστανται αποφάσεις των θεσμοθετημένων εγκριτικών επιτροπών ή οργάνων κάθε τράπεζας -άρα έχει τηρηθεί η διαδικασία- και όταν έχουν τηρηθεί κατά τη χορήγησή τους σωρευτικά οι δύο προϋποθέσεις, οι σχετικές κανονιστικές πράξεις της Τράπεζας της Ελλάδος. 
Με συγχωρείτε, κυρίες και κύριοι συνάδελφοι, αυτό λέει περίπου το αυτονόητο…</Speech>
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: Τότε είναι περιττή.</Speech>
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: …ότι αν τηρήθηκε η τυπική διαδικασία και τηρήθηκαν οι εγκριτικές πράξεις της Τραπέζης της Ελλάδος, οι κανονιστικές, το ρυθμιστικό πλαίσιο, τότε προφανώς δεν νοείται απιστία.
Αυτό είναι όλο και όλο…
(Θόρυβος στην Αίθουσα)</Speech>
<Speech><Parlmember>ΤΕΡΕΝΣ-ΣΠΕΝΣΕΡ-ΝΙΚΟΛΑΟΣ ΚΟΥΙΚ</Parlmember>: …(Δεν ακούστηκε)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Παρακαλώ! Ακούστηκαν όλες οι απόψεις!</ChairmanSpeech>
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Ενδεχομένως θα έλεγε κανείς ότι πράγματι λέει περίπου το αυτονόητο η τροπολογία. Αλλά αφού λέει περίπου το αυτονόητο η τροπολογία, διερωτώμαι: Ποιο είναι το σκάνδαλο; Να κάνετε κριτική στη διάταξη ότι είναι περιττή, ενδεχομένως, αλλά σκανδαλώδης όχι.
(Θόρυβος στην Αίθουσα)
Επομένως, κύριε Πρόεδρε…</Speech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Αθωώνετε τις επιτροπές. Συμπαρασύρετε τις επιτροπές. Το ξέρετε ότι το κάνετε αυτό.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Παρακαλώ, δεν επιτρέπω διάλογο, κύριε Λαφαζάνη.
Ολοκληρώστε, κύριε Βορίδη.</ChairmanSpeech>
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Τελειώνω, κύριε Πρόεδρε.
Θέτοντας λοιπόν το ζήτημα στην ορθή του βάση, νομίζω τόσο από πλευράς Κανονισμού όσο και από πλευράς ουσίας, δεν πρέπει να δημιουργούνται εντυπώσεις ή να εγείρονται μείζονα ζητήματα τα οποία δεν υφίστανται.
Ευχαριστώ πολύ.
(Χειροκροτήματα από την πτέρυγα της Νέας Δημοκρατίας)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Για την ψήφιση του νομοσχεδίου στο σύνολό του έχει υποβληθεί αίτηση ονομαστικής ψηφοφορίας και προτείνω η ονομαστική ψηφοφορία να διεξαχθεί αύριο, 10 Απριλίου 2013 και ώρα 12.00΄, που έχουμε και την ψηφοφορία για τις άρσεις ασυλίας, για να έχουμε μία ονομαστική ψηφοφορία.
Το Σώμα αποδέχεται την πρόταση;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Μάλιστα, μάλιστα.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Το Σώμα έκανε δεκτή την πρόταση του Προέδρου.
Προχωρούμε επί της ημερήσιας διάταξης.
Μόνη συζήτηση επί της αρχής, των άρθρων και του συνόλου του σχεδίου νόμου του Υπουργείου Εξωτερικών: «Κύρωση της Συμφωνίας μεταξύ της Δημοκρατίας της Αλβανίας, της Ελληνικής Δημοκρατίας και της Ιταλικής Δημοκρατίας αναφορικά με τον Αγωγό Φυσικού Αερίου The Trans Adriatic Pipeline Project μετά του Παραρτήματος αυτής».
Το νομοσχέδιο ψηφίστηκε στη Διαρκή Επιτροπή κατά πλειοψηφία και εισάγεται προς συζήτηση στη Βουλή με τη διαδικασία του άρθρου 108 του Κανονισμού της Βουλής, δηλαδή μπορούν να λάβουν το λόγο όσοι έχουν αντίρρηση επί της κυρώσεως αυτής της συμφωνίας. 
Έχουν διατυπωθεί επιφυλάξεις από την πλευρά της Δημοκρατικής Αριστεράς.
Θέλει κάποιος συνάδελφος να λάβει το λόγο;</ChairmanSpeech>
<Speech><Parlmember>ΒΑΣΙΛΕΙΟΣ ΧΑΤΖΗΛΑΜΠΡΟΥ</Parlmember>: Κύριε Πρόεδρε, παρακαλώ το λόγο.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Ορίστε, έχετε το λόγο για πέντε λεπτά.</ChairmanSpeech>
<Speech><Parlmember>ΒΑΣΙΛΕΙΟΣ ΧΑΤΖΗΛΑΜΠΡΟΥ</Parlmember>: Κύριοι συνάδελφοι, εξετάζουμε μία κύρωση πράξης, η οποία υπογράφτηκε στις 2 Φεβρουαρίου, ώστε να κατατεθεί στις 31 Μαρτίου και να εξεταστεί τον Ιούνιο, προκειμένου να συμμετάσχει η χώρα σε ένα project, αυτό του αγωγού του Trans Adriatic Pipeline.
Τα τελευταία χρόνια συζητιόταν πάρα πολύ η συμμετοχή της χώρας στη διακίνηση φυσικού αερίου -αν θα έπαιρνε μέρος και με ποιον αγωγό- έτσι, που να αναβάθμιζε τη θέση της και για τις ανάγκες της δικής μας χώρας και ως διαμετακομιστικός κόμβος για τη Δυτική Ευρώπη.
(Στο σημείο αυτό την Προεδρική Έδρα καταλαμβάνει η ΣΤ΄ Αντιπρόεδρος της Βουλής κ. ΜΑΡΙΑ ΚΟΛΛΙΑ-ΤΣΑΡΟΥΧΑ )
Στην προκειμένη περίπτωση έχουμε μπροστά μας μία κύρωση μιας πράξης, η οποία περιγράφει ότι το αζέρικο φυσικό αέριο, αφού περάσει από την Τουρκία και δώσει έξι δισεκατομμύρια κυβικά μέτρα, ενώνεται στην Ελλάδα με έναν τυφλό αγωγό για την ώρα, για να συνεχίσει στην Αλβανία απ’ όπου θα δώσει κι εκεί ένα δισεκατομμύριο κυβικά μέτρα και θα οργανώσει και αποθηκευτικούς χώρους, προκειμένου μετά να συνεχίσει για Ιταλία.
Η κύρωση, την οποία έχουμε μπροστά μας, στην πραγματικότητα είναι η χειρότερη λύση στην οποία θα μπορούσε να συμμετάσχει η ελληνική Κυβέρνηση, εξαιρουμένης της λύσης βεβαίως να μην περάσει καθόλου ο αγωγός από εδώ. Όλες οι άλλες λύσεις κάτι περισσότερο άφηναν για τη χώρα μας. Κάπως διαφορετικά συμμετείχε η χώρα μας μέσα σ’ αυτήν τη διακίνηση.
(Θόρυβος στην Αίθουσα)</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Κυρίες και κύριοι συνάδελφοι, παρακαλώ ησυχία.</ChairmanSpeech>
<Speech><Parlmember>ΒΑΣΙΛΕΙΟΣ ΧΑΤΖΗΛΑΜΠΡΟΥ</Parlmember>: Η κύρωση αυτή καθ’ εαυτή έχει διάφορα παράξενα. Δεν ορίζει και δεν τακτοποιεί θέματα ιδιοκτησίας του αγωγού πέραν των τριών εταιρειών, πώς ακριβώς, δηλαδή, θα σταθούν στα χιλιόμετρα που θα περάσουν στη βόρεια Ελλάδα. Δεν τακτοποιεί τα ζητήματα δικαίου. Δεν τακτοποιεί τα ζητήματα που αφορούν τα εργασιακά και το κόστος εργασίας. Ορίζει ότι θα υπάρξει μια διμερής συμφωνία εκ των υστέρων, ανώτερη του Εθνικού Δικαίου ή του τακτικού της χώρας, η οποία θα καθορίζει τις παραμέτρους αυτές. 
Επίσης γεννάει ερωτηματικά, όταν τα προσαρτώμενα παραρτήματα στο γλωσσάρι τους χρησιμοποιούν λέξεις και εκφράσεις, οι οποίες δεν υπάρχουν μέσα στο κείμενο της κατ’ αρχήν συμφωνίας. Το επισημάναμε στην επιτροπή και δεν πήραμε απάντηση. Δύο τινά μπορεί να σημαίνουν: Ή περαιτέρω κείμενα που θα χρειαστεί να υπογράψουν, έχουν ακριβώς τέτοια θέματα, τα οποία εκ προοιμίου τα λύνουν με αυτό το γλωσσάρι, ή υπάρχουν συμφωνημένα κείμενα, που δεν είναι εις γνώσιν μας. Υπάρχουν αυτά τα δύο τινά. Δεν μπορώ να φανταστώ ένα τρίτο.
Τέλος δεν δικαιολογεί σε καμμία περίπτωση το γεγονός ότι περνάει ένας ιδιωτικός αγωγός, εάν σκεφτούμε την προσπάθεια να ιδιωτικοποιηθεί η ΔΕΠΑ και η ΔΕΣΦΑ και ότι η χώρα μπορεί να παίξει κάποιο ρόλο στα ζητήματα του φυσικού αερίου στο μέλλον. Προβάλλεται ως πλεονέκτημα της χώρας, ότι δεν θα συμμετάσχει χρηματοδοτικά, ενώ όποιος κοιτάξει όλες τις συμμετέχουσες εταιρείες, θα δει κρατικές συμμετοχές μέσα. 
Όποιος κοιτάξει δίπλα μας, την Τουρκία, που έχει την εταιρεία τη μεγάλη, τη «BOTAS», θα δει εξαιρετικές κρατικές συμμετοχές μαζί με τα επτά projects που προωθεί, ακόμη και σ’ αυτούς, οι οποίοι είναι οι παραγωγοί της Κασπίας. Και μιλάω και για ξένους μεγάλους πετρελαϊκούς ομίλους, αλλά και για την εταιρεία της Αζαρίας, του Αζερμπαϊτζάν δηλαδή. Και στις δύο αυτές περιπτώσεις η κρατική συμμετοχή θεωρείται κανόνας, για να μπορούν οι χώρες να έχουν λόγο. Μόνο στη χώρα μας εμφανίζεται η προσπάθεια ο ιδιωτικός αγωγός και οι ιδιωτικοποιημένες ΔΕΠΑ και ΔΕΣΦΑ, να θεωρούμε ότι αναβαθμίζουν το ρόλο της χώρας στο ενεργειακό γίγνεσθαι.
Ακόμη το γεγονός ότι πιέζονταν όλοι για μια συμφωνία τέτοια, που στην πραγματικότητα δεν έδινε κανένα ανταποδοτικό στην Ελλάδα, θα ήταν λόγος να εξασφαλίσουμε πιθανά ανταποδοτικά από την Αλβανία και ως παράδειγμα μπορώ να φέρω την ΑΟΖ. Πιέζονταν εξαιρετικά. Στις 2 Φεβρουαρίου υπογράφτηκε και στις 31 Μαρτίου ήθελαν να το καταθέσουν.
Τέλος η δική μας επιφύλαξη μετατρέπεται στην Ολομέλεια σε «ΠΑΡΩΝ». Δεν το υποστηρίζουμε αυτό. Αν πράγματι θέλει η Κυβέρνηση να διαπραγματευθεί, όπως λέει, στο δεύτερο επίπεδο διαπραγμάτευσης, στο επίπεδο δηλαδή της φιλοξενούσας χώρας και ότι τότε θα είναι η ώρα της διαπραγμάτευσης –παρ’ όλο που δεν το βλέπουμε έτσι, γιατί πιστεύουμε ότι ο χρόνος διαπραγμάτευσης ήταν τώρα, που βιάζονταν και πιέζονταν- το γεγονός ότι με ελάχιστη πλειοψηφία θα πάρετε την κύρωση από εδώ, σας δίνει όπλα. Όμως από τις τοποθετήσεις στην επιτροπή, θέλατε να είναι -αν γίνεται- και ομόφωνο, για να δείξει, τάχατες, πολιτική σταθερότητα, γιατί δεν σκέφτεστε να διαπραγματευθείτε άλλα πράγματα.
Σε κάθε περίπτωση το «ΠΑΡΩΝ» το δικό μας δηλώνει ότι θέλουμε να συμμετάσχουμε σ’ αυτά που έχει ανάγκη η χώρα. Ειδικά το δυτικό δίκτυο στερείται τελείως φυσικού αερίου –μιλάω για Πάτρα, Καλαμάτα, Γιάννενα- και οι ανάγκες της χώρας σε φυσικό αέριο είναι μεγάλες. Θα μπορούσαμε να ήμασταν συμμέτοχοι σε διάφορα άλλα σχέδια, τα οποία για διάφορους λόγους αφέθηκαν στην άκρη, ακριβώς επειδή σχετίζονταν με τις χώρες προέλευσης, που θα έπρεπε το δίκτυο της Ευρωπαϊκής Ένωσης να απαγκιστρωθεί από αυτές.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε πολύ.</ChairmanSpeech>
<Speech><Parlmember>ΒΑΣΙΛΕΙΟΣ ΧΑΤΖΗΛΑΜΠΡΟΥ</Parlmember>: Δεν ήταν όμως σύμφωνο αυτό με τις δικές μας ανάγκες.
Ευχαριστώ.
(Χειροκροτήματα από την πτέρυγα του ΣΥΡΙΖΑ-ΕΚΜ)</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε.
Η κ. Ραχήλ Μακρή εκ μέρους των Ανεξαρτήτων Ελλήνων έχει το λόγο.</ChairmanSpeech>
<Speech><Parlmember>ΡΑΧΗΛ ΜΑΚΡΗ</Parlmember>: Ευχαριστώ, κυρία Πρόεδρε.
Σύμφωνα με το έγγραφο της Γενικής Διεύθυνσης Ενέργειας της Ευρωπαϊκής Επιτροπής, ο νότιος διάδρομος φυσικού αερίου έχει διττή στρατηγική σημασία για την Ευρώπη: η πρώτη είναι η εισαγωγή νέων πηγών φυσικού αερίου και η δεύτερη είναι η ενεργειακή απεξάρτηση της Ευρωπαϊκής Ένωσης από συγκεκριμένους προμηθευτές προς όφελος του ανταγωνισμού, της ανάπτυξης, της αγοράς και της ενίσχυσης της ασφάλειας του ανεφοδιασμού.
Ο αδριατικός αγωγός TAP μπορεί να καταστήσει την Ελλάδα κύριο συνδετικό κρίκο, σε μία αλυσίδα μεταφοράς του φυσικού αερίου από τις περιοχές της Κασπίας, της Μέσης Ανατολής και αυτής καθαυτής της περιοχής μας.
Όσον αφορά την υπογραφή της συμφωνίας μεταξύ της Δημοκρατίας της Αλβανίας, της Ελληνικής Δημοκρατίας, αλλά και της Ιταλικής Δημοκρατίας αναφορικά με το συγκεκριμένο αγωγό, ανακοινώθηκε ότι το κόστος της επένδυσης σε ό,τι αφορά το ελληνικό τμήμα του έργου, θα ανέλθει στο 1,5 δισεκατομμύριο ευρώ και ότι θα δημιουργηθούν τουλάχιστον δύο χιλιάδες θέσεις εργασίας.
Η αλήθεια είναι, ότι το μόνο που κάνατε, ήταν ένα προαπαιτούμενο κατάθεσης φακέλου. Οι τελικές αποφάσεις θα ληφθούν από την κοινοπραξία του Shah Deniz, η οποία αποτελείται από την αζέρικη «SOCAR», τη νορβηγική «STATOIL», τη γνωστή «BP», στα μέσα του 2013, οπότε και προγραμματίζεται η επένδυση ύψους 15 δισεκατομμυρίων ευρώ για την παραγωγή αερίου του τεράστιου κοιτάσματος του Αζερμπαϊτζάν.
Μέχρι τότε, θα συνεχιστούν οι συζητήσεις με τον TAP για τη νότια διαδρομή και με το NABUCCO και τον SEP για τη βόρεια. Αμφότερες εντάσσονται στο πλαίσιο του νότιου διαδρόμου, που προωθεί η Ευρωπαϊκή Ένωση και αναλύσαμε στην τοποθέτησή μας στις επιτροπές. Στο τέλος θα επιλεγεί, ενδεχομένως, μόνο μία από τις δύο χαράξεις: ή η βόρεια ή η νότια, με τη βόρεια να αποτελεί αρνητική προοπτική, διότι παρακάμπτει τη χώρα μας. 
Την κατάσταση περιπλέκει η πρόθεση της Τουρκίας και του Αζερμπαϊτζάν να κατασκευάσουν ένα νέο αγωγό, τον Trans Anatolian Pipeline, ο οποίος σχεδιάζεται με τέτοιο τρόπο, ώστε να κουμπώνει με οποιονδήποτε άλλο τελικά επιλεγεί, προκειμένου έτσι να δώσει πλεονέκτημα στους δύο εταίρους. Ο TAP προβάλλει ως πλεονέκτημά του, ότι έχει εξασφαλισμένη αυτοχρηματοδότηση ύψους 1 δισεκατομμυρίου ευρώ, ενώ ο ITGI, που ακυρώθηκε όπως θα αναλύσουμε στη συνέχεια, βασιζόταν σε κονδύλια από το ΕΣΠΑ ύψους 800 εκατομμυρίων ευρώ και από το ευρωπαϊκό σχέδιο οικονομικής ανασυγκρότησης στον τομέα της ενέργειας.
Επίσης ο TAP επικαλείται τη σύνθεση της κοινοπραξίας, στην οποία συμμετέχουν ο νορβηγικός κολοσσός «STATOIL», η ελβετική «EGL» και η γερμανική «Ε.ΟΝ»και τα συμβόλαια που ήδη έχει κλείσει για τη διοχέτευση του αζέρικου αερίου στις μεγάλες αγορές της Γερμανίας και της Ελβετίας. 
Βέβαια, αν συγκρίνουμε την τωρινή συμφωνία με εκείνη που είχε επιτύχει η κυβέρνηση Καραμανλή το 2007, τότε και σύμφωνα με σχετικά δημοσιεύματα προκύπτουν ερωτηματικά για το εάν έχουν εξασφαλιστεί βασικά συμφέροντα της χώρας μας. Κι αυτό γιατί:
Πρώτον, η συμφωνία του 2007 για τον αγωγό ITGI προέβλεπε ότι ο αγωγός επί ελληνικού εδάφους θα ανήκε εξ ολοκλήρου στην υπό δημόσιο έλεγχο εταιρεία ΔΕΠΑ και ΔΕΣΦΑ. Θα συμμετείχε κατά 50% στην ιδιοκτησία του υποθαλάσσιου αγωγού, ενώ τώρα φημολογείται ότι κατασκευαστής, ιδιοκτήτης και διαχειριστής του αγωγού θα είναι η ίδια η κοινοπραξία. 
Δεύτερον, η συμφωνία του 2007 κατοχύρωνε ότι μέρος των μεταφερόμενων ποσοτήτων θα έφθανε στην ελληνική αγορά, ενώ τώρα ο όρος αυτός δεν αναφέρεται πουθενά. 
Τρίτον, η τότε συμφωνία είχε υπογραφεί και από την Τουρκία, γεγονός που μας εξίσωνε ως περιφερειακές δυνάμεις, ενώ τώρα κάτι τέτοιο δεν συμβαίνει. 
Επιπρόσθετα σας ζητήσαμε και στη συνεδρίαση της αρμόδιας επιτροπής να μας δικαιολογήσετε, γιατί στο άρθρο 4 η Ελλάδα έχει επιλέξει να εξουσιοδοτήσει το Υπουργείο Εξωτερικών, ενώ οι δύο άλλες χώρες ορθώς εκπροσωπούνται από τα αρμόδια Υπουργεία που σχετίζονται με την ενέργεια. 
Το ερώτημα ανακύπτει ενδυναμωμένο, ειδικά αν μελετήσουμε τη διάταξη της παραγράφου 3 του άρθρου 16 του ν. 3661/2008. Η συγκεκριμένη διάταξη αναφέρει ότι η Ρυθμιστική Αρχή Ενέργειας γνωμοδοτεί στον Υπουργό Ανάπτυξης για κάθε ζήτημα που αφορά στη διαχείριση και κατανομή της δυναμικότητας των διασυνδέσεων σε κράτη-μέλη της Ευρωπαϊκής Ένωσης, του ευρωπαϊκού οικονομικού χώρου και της ενεργειακής κοινότητας, σε συνεργασία με τις αρμόδιες αρχές των κρατών αυτών. 
Παρατηρούμε, δηλαδή, ότι η ανεξάρτητη αρχή που ασχολείται με θέματα περιβάλλοντος, γνωμοδοτεί στον Υπουργό και αυτός διαθέτει την αποφασιστική αρμοδιότητα για το θέμα των διασυνδέσεων των αγωγών και των ειδικότερων λεπτομερειών. Μάλιστα υφίστανται δημοσιεύματα, που αναφέρουν ότι η συγκεκριμένη αρμοδιότητα ανήκει στο Υπουργείο Περιβάλλοντος. 
Κατανοούμε ότι η πολυνομία δημιουργεί σύγχυση, ιδιαίτερα, όταν τα κόμματα που νομοθετούσαν ως προηγούμενες κυβερνήσεις, έχουν σχηματίσει το συγκεκριμένο κυβερνητικό μόρφωμα της «τραυματικής» συγκυβέρνησης. Δεν μπορείς να συνδυάσεις προχειρότητα και αναποτελεσματικότητα και να πάρεις αποτέλεσμα θετικού προσήμου. 
Όμως ένα γεγονός είναι σίγουρο. Το Υπουργείο Εξωτερικών σε καμμία περίπτωση δεν μπορεί να εμπλέκεται με εξειδικευμένα τεχνικά θέματα, όπως αυτά του αγωγού φυσικού αερίου. 
Τέλος περίτρανη απόδειξη της αστοχίας των επιλογών σας αποτελεί το γεγονός ότι το μνημόνιο συνεργασίας με την Τουρκία στον τομέα της ενέργειας, όπου το βασικό ζήτημα ήταν η συμφωνία με τον αγωγό ITGI, υπογράφηκε από τον Υπουργό Περιβάλλοντος, άσχετα αν εσείς επιμένατε στην κύρωσή του, ενώ η δημιουργία του συγκεκριμένου αγωγού έχει ακυρωθεί, σύμφωνα με έναν από τους κύριους συμμετέχοντες στην αποφασίζουσα κοινοπραξία. 
Με την ακύρωση όμως του ITGI, μοναδική ευκαιρία στη χώρα μας πλέον, αποτελεί ο αγωγός ΤAP. 
Παρά το γεγονός λοιπόν ότι η πρόδηλη προχειρότητα των επιλογών σας μας γεννά φόβους για την αποτελεσματικότητα των χειρισμών σας, οι Ανεξάρτητοι Έλληνες θα υπερψηφίσουν τη συγκεκριμένη κύρωση. Μην τρέφετε αυταπάτες. Δεν το κάνουμε για να σας επιβραβεύσουμε. Το πράτουμε, για να μη στερήσουμε τη χώρα μας από την τελευταία ελπίδα που της έμεινε στο χώρο αυτό. Ελπίζουμε οι χειρισμοί σας να μας εκπλήξουν στο μέλλον ευχάριστα. 
(Χειροκροτήματα από την πτέρυγα των Ανεξάρτητων Ελλήνων)</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε, κυρία Μακρή. 
Ο Κοινοβουλευτικός Εκπρόσωπος της Χρυσής Αυγής κ. Πολύβιος Ζησιμόπουλος έχει το λόγο. 
Ορίστε, κύριε συνάδελφε, έχετε το λόγο.</ChairmanSpeech> 
<Speech><Parlmember>ΠΟΛΥΒΙΟΣ ΖΗΣΙΜΟΠΟΥΛΟΣ</Parlmember>: Ευχαριστώ, κυρία Πρόεδρε. 
Το σχέδιο νόμου το οποίο αφορά την κύρωση μιας συμφωνίας που υπεγράφη από την Κυβέρνηση στις 13 Φεβρουαρίου 2013, έχει σημεία σκέψης και προβληματισμού. 
Στρατηγικής σημασίας για τη χώρα μας χαρακτήρισε ο Πρωθυπουργός την κατασκευή του αγωγού φυσικού αερίου, The Trans Adriatic Pipeline (TAP), που θα μεταφέρει φυσικό αέριο από το Αζερμπαϊτζάν προς την Ευρώπη. Σε δηλώσεις του μετά την υπογραφή της συμφωνίας μεταξύ Ελλάδας, Ιταλίας και Αλβανίας στο Υπουργείο Εξωτερικών, είχε πει ότι θα καταστήσει τη χώρα μας ισχυρό ενεργειακό κρίκο και χώρα πρώτου ενεργειακού προορισμού. 
Συμφωνούμε με οτιδήποτε αναβαθμίζει τη γεωστρατηγική θέση της χώρας. Δεν είμαστε αντίθετοι και εννοείται ότι στηρίζουμε ό,τι βελτιώνει την εθνική μας οικονομία και μας καθιστά σημαντικούς γεωπολιτικούς παράγοντες όχι μόνο στην περιοχή, αλλά σε ολόκληρη τη Νότια Ευρώπη.
Ας δούμε όμως ορισμένα στοιχεία. Το καλοκαίρι η κοινοπραξία των εταιρειών στο Αζερμπαϊτζάν θα επιλέξει ανάμεσα στον αγωγό TAP και το Nabucco, τον άλλο υποψήφιο αγωγό. Θα επιλέξει ποιο είναι το πιο συμφέρον έργο, προκειμένου να υπάρχει δεύτερη δίοδος ενεργειακού εφοδιασμού της Ευρώπης με φυσικό αέριο. 
Από τη μία, έχουμε τον αδριατικό αγωγό, τον TAP, ο οποίος είναι ένα έργο αγωγού φυσικού αερίου. Ο αγωγός θα ξεκινάει από την Κασπία Θάλασσα, μέσω Τουρκίας, θα διασχίζει τη βόρεια Ελλάδα, θα εισέρχεται στην Αλβανία και με υποθαλάσσιο αγωγό θα καταλήγει στα παράλια της νότιας Ιταλίας, επιτρέποντας την άμεση ροή του φυσικού αερίου από την περιοχή της Κασπίας προς τις ευρωπαϊκές αγορές. 
Με αυτόν τον τρόπο, ο TAP θεωρητικά θα ανοίξει τον επονομαζόμενο νότιο διάδρομο αερίου, ενισχύοντας την ενεργειακή ασφάλεια της Ευρώπης με τη διαφοροποίηση της παροχής αερίου για την ευρύτερη περιοχή. 
Το έργο έχει σχεδιαστεί με πρόβλεψη να αυξήσει τη μεταφορική του ικανότητα από τα δέκα στα είκοσι δισεκατομμύρια κυβικά μέτρα ετησίως, ανάλογα με την παραγωγή και τη ζήτηση. 
Η εταιρεία «TAP AG» αποτελεί κοινοπραξία που συστάθηκε με σκοπό το σχεδιασμό, την ανάπτυξη και την κατασκευή του TAP. Τη μετοχική βάση του συνθέτουν η ελβετική «AXPO» με 42,5%, η νορβηγική «STATOIL» με 42,5% και η γερμανική «E.OΝ RUHRGAS» με 15%. Τα πλεονεκτήματα του αγωγού αυτού είναι η υψηλή αποτελεσματικότητα, η συντομότερη διαδρομή, το μικρότερο κόστος κατασκευής και η διέλευση από λιγότερες χώρες. 
Από την άλλη, ο δεύτερος υποψήφιος του διαγωνισμού για τη μεταφορά του φυσικού αερίου είναι ο Nabucco West μήκους περίπου οκτακοσίων χιλιομέτρων. Πρόκειται για μία μικρή εκδοχή του αρχικού γιγαντιαίου σχεδίου Nabucco, που ματαιώθηκε λόγω έλλειψης προμηθευτών, που θα ξεκινά από τα τουρκοβουλγαρικά σύνορα, θα διασχίζει τη Βουλγαρία, τη Ρουμανία και την Ουγγαρία και θα καταλήγει στο Baumgarten της Αυστρίας. Οι μέτοχοι αυτού του σχήματος είναι η αυστριακή «OMV AG», η γερμανική «RWE AG», η ουγγρική «MOL», η τουρκική «ΒΟΤAS» και η ρουμανική «TRANSGAZ». 
Παρ’ όλα αυτά, οφείλουμε να επισημάνουμε ότι οι ποσότητες φυσικού αερίου που ελέγχονται στο Αζερμπαϊτζάν από τη «BP», τη «SOCAR» και την «TOTAL» δεν επαρκούν για τη βιωσιμότητα και χρηματοδότηση του αγωγού TAP, που υπολογίζεται να κοστίσει περί τα 2 δισεκατομμύρια ευρώ. 
Τα μειονεκτήματα του Nabucco West είναι το υπερδιπλάσιο κόστος κατασκευής σε σχέση με τον TAP, αλλά πλεονεκτεί, καθώς απευθύνεται σε περισσότερους και διψασμένους για ενέργεια, λόγω κλίματος και βιομηχανικών αναγκών, πελάτες, στη διαδρομή του μέχρι την Αυστρία. 
Αυτά ισχύουν όσον αφορά τη δεύτερη προσφορά. 
Με τη συμφωνία που υπογράψαμε με την Ιταλία και την Αλβανία, στην ουσία δίνουμε το χώρο να περάσει ο αγωγός, εφόσον τελικά επιλεχθεί, ο TAP. 
Όντως θα υπάρξουν οφέλη για την Ελλάδα. Μπαίνουμε στο ενεργειακό παιχνίδι. Μπαίνουμε ενεργά στις λεγόμενες ενεργειακές εξελίξεις. Δίνεται η δυνατότητα στη χώρα να γίνει σημείο αναφοράς στον ενεργειακό χάρτη της Μεσογείου. Προσδοκούμε εισροή επενδυτικών κεφαλαίων, που υπολογίζεται γύρω στο 1,5 δισεκατομμύριο ευρώ. 
Όσον αφορά τις θέσεις εργασίας, οι εκτιμήσεις κάνουν λόγο για δύο χιλιάδες θέσεις εργασίας κατά τη φάση της κατασκευής του έργου. Εννοείται ότι κρίνουμε θετικό το να δοθούν θέσεις εργασίας σε Έλληνες πολίτες. 
Όμως πρέπει να τονιστεί ότι η υπογραφή δεν σημαίνει ότι όλα είναι τελειωμένα, αφού δεν διασφαλίζει κανείς ότι ο συγκεκριμένος αγωγός θα επιλεγεί. 
Όσον αφορά το ρόλο της Αλβανίας, ο αγωγός ξεκίνησε ως ελληνοϊταλικός και μετά κατέληξε ως ελληνοαλβανοϊταλικός. Δεν θα περάσει από τη Θεσπρωτία και με υποθαλάσσια σύνδεση στην Ιταλία, όπως ήταν ο αρχικός σχεδιασμός, αλλά μέσω Καστοριάς διέρχεται από αλβανικό έδαφος και μετά με υποθαλάσσιο αγωγό θα καταλήγει στην Ιταλία. Άρα οι Αλβανοί μπαίνουν στο ενεργειακό παιχνίδι άκρως ευνοημένοι. 
Σημαντικό για εμάς βέβαια, είναι –και εκεί έχουμε αντίθεση- ότι, όταν υπογράψαμε τη συμφωνία με την Ιταλία, δεν είχαμε διευθετήσει ορισμένα σημαντικά ζητήματα. Έχουμε θέματα οριοθέτησης της αποκλειστικής οικονομικής ζώνης, έχουμε θέματα ανθρωπίνων δικαιωμάτων για την ελληνική μειονότητα στη Βόρειο Ήπειρο, έχουμε θέματα έκφρασης αλυτρωτικών αντιλήψεων και απόψεων από τους Αλβανούς. Δεν λύσαμε όλα αυτά τα θέματα –κανένα από αυτά- και υπογράψαμε, βάζοντας την Αλβανία στο επίκεντρο προμήθειας φυσικού αερίου στα Βόρεια Βαλκάνια, με τεράστια γι’ αυτούς οφέλη. 
Ας περάσουμε τώρα στην Τουρκία. Στην περίπτωση που επιλεγεί η κοινοπραξία Nabucco West, ο ρόλος της εκ των πραγμάτων θα είναι αναβαθμισμένος. Όμως και τώρα ο αγωγός TAP περνάει μέσα από το έδαφός της. Άρα δύο είναι τα δεδομένα: 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Κυρία Πρόεδρε, θα ήθελα λίγο την ανοχή σας. Ευχαριστώ πολύ. 
Πρώτον, εξασφαλίζουν σημαντικές ποσότητες ενέργειας με ευνοϊκούς όρους. Η χωρητικότητά του θα είναι δεκαέξι δισεκατομμύρια κυβικά μέτρα ετησίως, από τα οποία τα έξι δισεκατομμύρια θα τα παίρνει η Τουρκία και τα υπόλοιπα δέκα δισεκατομμύρια κυβικά θα στέλνονται στην ευρωπαϊκή αγορά, δηλαδή το 40% περίπου. 
Δεύτερον, σε περίπτωση κρίσης Ελλάδας-Τουρκίας, οι Τούρκοι σταματούν τη ροή του αερίου, οπότε, όπως και να έχει, οι Τούρκοι –δυστυχώς για εμάς- έχουν ενισχυμένο ρόλο. 
Δεν έχουμε ακόμα την επιλογή τού ποιος θα κάνει τον αγωγό και με την τωρινή συμφωνία δεν καθορίζονται λεπτομέρειες, οι οποίες θα καθοριστούν με περαιτέρω συμφωνίες. 
Μοναδικός κερδισμένος, από ότι φαίνεται μέχρι στιγμής, αν τελικά επιλεγεί ο TAP, θα είναι η Ιταλία, που θέλει να γίνει μεγάλος κόμβος εμπορίας φυσικού αερίου. 
Δεχόμαστε ότι, αν τελικά επιλεγεί ο TAP, είναι κάτι θετικό. Εννοείται βέβαια, ότι δεν υπάρχουν τα πλεονεκτήματα που θα υπήρχαν με τον αγωγό Μπουργκάς-Αλεξανδρούπολη, ο οποίος, για τους γνωστούς λόγους, δεν προχώρησε και ματαιώθηκε το σχέδιο. 
Το γεγονός που έχουμε εδώ, είναι στην ουσία, μία μάχη μεταξύ αμερικανικών και ρωσικών συμφερόντων για την ενέργεια στην Ευρώπη. Δεν είναι τυχαίο, άλλωστε, ότι παρών στην υπογραφή ήταν και ο βοηθός Υπουργός των ΗΠΑ κ. Έρικ Ρούμπιν, κάτι το οποίο δεν σχολιάστηκε ιδιαίτερα και δεν προβλήθηκε και τόσο, σχεδόν καθόλου, θα λέγαμε. 
Το θέμα είναι πώς η χώρα μας θα έχει ένα ρόλο στρατηγικό, ένα ρόλο διαμορφωτή και όχι ουραγού των εξελίξεων. 
Για όλους τους παραπάνω λόγους και για τις επιφυλάξεις που διατυπώσαμε εμείς ψηφίζουμε «ΠΑΡΩΝ», ως Χρυσή Αυγή. 
Σας ευχαριστώ.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Σας ευχαριστούμε, κύριε Ζησιμόπουλε. 
Το λόγο έχει η κ. Μαρία Γιαννακάκη, ειδική αγορήτρια της ΔΗΜΑΡ.</ChairmanSpeech>
<Speech><Parlmember>ΜΑΡΙΑ ΓΙΑΝΝΑΚΑΚΗ</Parlmember>: Ευχαριστώ πολύ, κυρία Πρόεδρε.
Οι προσδοκίες αύξησης της ευρωπαϊκής ζήτησης σε ενέργεια, σε συνδυασμό με τη μείωση των πηγών ενέργειας, στο πλαίσιο της Ευρωπαϊκής Ένωσης, έχουν ως αποτέλεσμα, την αυξανόμενη εξάρτηση από τις εισαγωγές ενέργειας από τρίτες χώρες, αλλά και από χώρες έξω από την ευρωπαϊκή ήπειρο. Υπολογίζεται ότι η ζήτηση για εισαγωγή ενέργειας θα αυξηθεί από το 45% στο 65% μέχρι το 2020. 
Η υλοποίηση των νέων υποδομών, με στόχο την εισαγωγή φυσικού αερίου από το εξωτερικό, αποτελεί προτεραιότητα για την Ευρώπη, ειδικότερα εάν συνυπολογίσουμε ότι η εξάρτησή της από τη Ρωσία ανέρχεται στο 40% των εισαγωγών. Για να μειωθεί λοιπόν αυτή η εξάρτηση από τους ρωσικούς αγωγούς, έχουν προγραμματιστεί μία σειρά από υποδομές, μεταξύ των οποίων είναι και ο διαδριατικός αγωγός, ο γνωστός ως ΤΑP. O αγωγός αυτός έρχεται να καλύψει τις ανάγκες στο Νότο -συγκεκριμένα μεταξύ Ελλάδας και Ιταλίας- μεταφέροντας φυσικό αέριο από το Αζερμπαϊτζάν στην Κεντρική Ευρώπη, μέσω της Αλβανίας, της Ελλάδας και της Ιταλίας. Το πλεονέκτημα του ΤΑP έγκειται στο μικρότερο μήκος και επομένως, στο συνολικά μικρότερο κόστος κατασκευής του. Το μήκος του υπολογίζεται, περίπου, στα επτακόσια ενενήντα εννέα χιλιόμετρα, εκ των οποίων τα τετρακόσια εβδομήντα οκτώ θα διατρέχουν τον ελλαδικό χώρο. Ο αγωγός θα μεταφέρει δέκα δισεκατομμύρια κυβικά μέτρα φυσικού αερίου, με προοπτικές για επέκταση στα είκοσι δισεκατομμύρια. 
Οι βασικοί ανταγωνιστές του εν λόγω αγωγού, ο Νabucco West και ο South East Europe Pipeline, έχουν άλλα μειονεκτήματα. Ο μεν πρώτος μπορεί να μεταφέρει μέχρι και τρία δισεκατομμύρια κυβικά μέτρα επιπλέον του TAP, αλλά με τριπλάσιο κόστος, ενώ ο δεύτερος μπορεί να είναι συνολικά φθηνότερος, αλλά μπορεί να μεταφέρει ετησίως πολύ μικρότερες ποσότητες. Επίσης κανένας από αυτούς τους δύο δεν περνά από το ελληνικό έδαφος. 
Επομένως ο αγωγός ο οποίος εξετάζουμε σήμερα, έχει συγκριτικά πλεονεκτήματα. Επίσης διέρχεται από σημαντικά μικρότερο αριθμό χωρών. Ωστόσο δεν πρέπει να ξεχνάμε ότι το ποια θα είναι η οριστική διαδρομή του ΤΑΡ, θα οριστικοποιηθεί στη συμφωνία του Ιουνίου.
 Σε αυτό το πλαίσιο καταλαβαίνουμε ότι είναι ιδιαίτερα σημαντικό να εγκριθούν αυτοί οι όροι, που θα κάνουν την κατασκευή όσο το δυνατόν πιο συμφέρουσα για την Ελλάδα. Τα οφέλη από μία τέτοια συμφωνία είναι πολλά και σημαντικά. Αυτό δεν το αρνούμαστε. Η κατασκευή του αγωγού αποτελεί άμεση ξένη επένδυση ύψους, περίπου, 1,5 δισεκατομμυρίου ευρώ, εκ των οποίων το μεγαλύτερο μέρος θα δαπανηθεί στην ελληνική επικράτεια. Θα δημιουργηθούν δύο χιλιάδες θέσεις εργασίας και ειδικά σε περιοχές της χώρας μας, οι οποίες χειμάζονται από την ανεργία. Επίσης με αυτόν τον τρόπο, θα ενισχυθεί και η οικονομία κλίμακας, ενώ η συνεργασία σε τοπικό και περιφερειακό επίπεδο ενδέχεται να αυξήσει τον αριθμό των νέων θέσεων εργασίας σε δέκα χιλιάδες. 
Παράλληλα θα αυξηθεί η ενεργειακή ασφάλεια στην περιοχή, ενώ η πρόσβαση σε μία επιπλέον παροχή φυσικού αερίου θα οδηγήσει σε σχετική μείωση των τιμών. Αξίζει σε αυτό το σημείο να σημειωθεί ότι εξαιτίας της οικονομικής κρίσης, η ζήτηση για φυσικό αέριο, ως υποκατάστατο τού φυσικά ακριβότερου πετρελαίου, έχει ήδη αυξηθεί σημαντικά ήδη από το 2011.     
Τώρα ας περάσουμε στα προβληματικά σημεία του κειμένου που έχουμε μπροστά μας και τα οποία μάς οδήγησαν στο να κρατήσουμε επιφυλάξεις στις επιτροπές. 
Κατ’ αρχάς είναι το θέμα του γλωσσαρίου -αναφέρθηκε από προηγούμενο ομιλητή- όπου βλέπουμε να εξηγούνται όροι, οι οποίοι δεν υπάρχουν μέσα στο κείμενο και το οποίο θα συμφωνήσετε μαζί μου ότι είναι πάρα πολύ περίεργο. 
Επίσης στο γεωπολιτικό πεδίο, πρέπει να καθιερωθεί και να διασφαλιστεί ο ρόλος της Ελλάδας, ως ενεργειακός κόμβος στο Νότο. Μιλάμε, δηλαδή για έναν αγωγό τυφλό, οποίος δεν καθιστά την Ελλάδα ενεργειακό κόμβο. 
Το τελευταίο αποκτά μία ιδιαίτερη σημασία και ένα ιδιαίτερο ενδιαφέρον, εάν αναλογιστούμε ότι θα μπορούσαμε να έχουμε την τροφοδοσία και των υπόλοιπων βαλκανικών χωρών με φυσικό αέριο. Φυσικά θα συμφωνήσω ότι η ενεργειακή αγορά στα Βαλκάνια είναι μεν μικρή, αλλά παρ’ όλα αυτά είναι υπολογίσιμη. 
Η σύναψη της συμφωνίας για τον εν λόγω αγωγό έχει και ένα άλλο προβληματικό σημείο, που αφορά στη φορολόγηση.
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού)
Κυρία Πρόεδρε, θα ήθελα την ανοχή σας, όπως τη δείξατε και σε άλλους ομιλητές. 
Υπάρχει λοιπόν το θέμα της φορολόγησης. Εκεί το κείμενο είναι εξαιρετικά ασαφές. Από τη στιγμή βέβαια, που όλο το κόστος της επένδυσης βαραίνει τον κατασκευαστή, μπορούμε να δεχτούμε ότι θα πρέπει να υπάρχει ένα επίπεδο ελάφρυνσης της φορολόγησης για κάποια χρόνια, όχι όμως εσαεί. Αυτό καθορίζεται από διεθνή μαθηματικά μοντέλα.
Επίσης, εάν ανατρέξουμε σε όλες τις ανάλογες συμφωνίες, θα δούμε ότι οι χώρες εξασφαλίζουν συγκεκριμένα κρατικά δικαιώματα. Εδώ δεν υπάρχει καμμία τέτοια πρόβλεψη. 
Ένα άλλο θέμα που θίχτηκε, είναι ότι με την Αλβανία ίσως να υπάρχει δυνατότητα να ξανατεθεί στο τραπέζι το ζήτημα του καθορισμού των χωρικών υδάτων. Εξηγούμαι: Πρόκειται για τον καθορισμό της ΑΟΖ, ο οποίος είχε συμφωνηθεί μεταξύ Ελλάδας και Αλβανίας και μετά από ένα παρασκήνιο, το οποίο έχει διαρρεύσει όχι μόνο στο διεθνή αλλά και στον ελληνικό Τύπο, ακυρώθηκε από το Ανώτατο Συνταγματικό Δικαστήριό τους. Ίσως αυτό να δώσει μία ευκαιρία, να ξανατεθεί το θέμα στο τραπέζι και να δημιουργηθεί ένα προηγούμενο για την περιοχή. 
Επίσης ένα άλλο σημείο στο οποίο θα πρέπει να είμαστε επιφυλακτικοί είναι ότι δεν γνωρίζουμε τις ακριβείς ποσότητες του πεδίου Shah Deniz. Ο σχετικός όγκος μπορεί να καλύπτει τις ανάγκες της Ελλάδας και της Τουρκίας, αλλά είναι άγνωστο εάν θα μπορέσει να προμηθεύσει επαρκώς την Κεντρική Ευρώπη, το οποίο είναι ένα σημαντικό στοιχείο να το γνωρίζουμε, προκειμένου να καθορίσουμε αποφάσεις σε ευρωπαϊκό επίπεδο. 
Κατόπιν όλων των παραπάνω, εμείς συμφωνούμε με αυτήν τη συμφωνία -βέβαια, όπως σημείωσα και όπως έχουν σημειώσει και άλλοι ομιλητές, οι όροι της θα καθοριστούν τον Ιούνιο- και θεωρούμε ότι το ζήτημα είναι εξαιρετικά σημαντικό, γι’ αυτό θα πρέπει να υπάρξει ένα στρατηγικό σχέδιο και επίσης να υπάρξει ένα πολύ συγκεκριμένο όραμα για το τι ακριβώς θέλουμε να κάνουμε. Όλα αυτά με σεβασμό των θεσμών, της διαφάνειας, του εσωτερικού και του Ευρωπαϊκού Δικαίου.
Σας ευχαριστώ.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε και εμείς, κυρία Γιαννακάκη.
Τελευταίος ομιλητής εκ μέρους του Κομμουνιστικού Κόμματος Ελλάδας, είναι ο ειδικός αγορητής κ. Νικόλαος Καραθανασόπουλος.
Ορίστε, κύριε συνάδελφε, έχετε το λόγο.</ChairmanSpeech> 
<Speech><Parlmember>ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ</Parlmember>: Ευχαριστώ, κυρία Πρόεδρε.
Το Κομμουνιστικό Κόμμα Ελλάδας δεν έχει καμμία αμφιβολία ότι το συγκεκριμένο νομοσχέδιο, που κυρώνει την παρούσα σύμβαση για τη δημιουργία του ΤΑΡ, εντάσσεται στις γενικότερες στοχεύσεις της συγκεκριμένης τρικομματικής συγκυβέρνησης, στοχεύσεις για το πώς θα εξυπηρετηθούν καλύτερα οι ανάγκες των επιχειρηματικών ομίλων και του κεφαλαίου στην περιοχή μας, πώς δηλαδή θα εξυπηρετηθούν οι βασικές στρατηγικές επιλογές της αστικής τάξης στη χώρα μας, δηλαδή των κεφαλαιοκρατών.
Τρεις είναι αυτές οι βασικές επιλογές: Πρώτον, η ανάδειξη της Ελλάδας σε κόμβο μεταφοράς ενέργειας και εμπορευμάτων. Δεύτερον, η διασφάλιση για τους εγχώριους επιχειρηματικούς ομίλους ενός μεριδίου από τη συνεκμετάλλευση των πλούσιων θαλάσσιων ενεργειακών κοιτασμάτων. Τρίτον, η θωράκιση της ανταγωνιστικότητας και της κερδοφορίας του ελληνικού κεφαλαίου, όπως αυτό είναι ενταγμένο στους ιμπεριαλιστικούς οργανισμούς της Ευρωπαϊκής Ένωσης και του ΝΑΤΟ. Πρόκειται, δηλαδή, για στόχους οι οποίοι είναι ξένοι προς την ικανοποίηση των λαϊκών αναγκών.
Δεν θα μπορούσαμε, βεβαίως, και δεν είναι σωστό να δούμε τη συγκεκριμένη σύμβαση ξεκομμένη από το συνολικότερο περιβάλλον, μέσα στο οποίο αυτή εντάσσεται. 
Πρώτον, έχουμε να κάνουμε με το γενικότερο πλαίσιο, με την πολιτική δηλαδή της Ευρωπαϊκής Ένωσης στον τομέα της ενέργειας, όπου στρατηγική της επιλογή είναι η απελευθέρωση της αγοράς ενέργειας, αλλά και ταυτόχρονα η διαμόρφωση μίας ενιαίας ευρωπαϊκής αγοράς στον τομέα της ενέργειας και στους όποιους προσανατολισμούς και προτεραιότητες έχουν καθορίσει τα συμβούλια κορυφής για την υλοποίηση αυτών των στόχων. 
Δεύτερον, αφορά τις επιπτώσεις εξαιτίας της βαθιάς καπιταλιστικής κρίσης, επιπτώσεις που δεν αντιμετωπίζει μόνο η χώρα μας ή άλλοι αδύναμοι κρίκοι στην Ευρωζώνη, αλλά αγκαλιάζουν και τον ίδιο το στενό πυρήνα της Ευρωζώνης. 
Είναι μια καπιταλιστική κρίση, που εκφράζεται ανισόμετρα στις χώρες- μέλη της και κατά συνέπεια οξύνει τις αντιθέσεις, οξύνει τους ανταγωνισμούς, διαμορφώνει φυγόκεντρες τάσεις στο ίδιο το πλαίσιο της Ευρωπαϊκής Ένωσης. 
Τρίτον, έχουμε την εμπλοκή -μέσα απ’ αυτούς τους σχεδιασμούς- της χώρας μας στους ιμπεριαλιστικούς ανταγωνισμούς, στον ενεργειακό ανταγωνισμό. Οι ιμπεριαλιστικοί ανταγωνισμοί ποτέ δεν έπαψαν να υπάρχουν ανάμεσα στα ιμπεριαλιστικά κέντρα και τους μονοπωλιακούς ομίλους, όπως αποτυπώνονται στην ευρύτερη περιοχή της Ανατολικής Μεσογείου.
Μέσα απ’ αυτήν την υπογραφή της συμφωνίας για τον TAP, η χώρα μας συμμετέχει σ’ αυτούς τους ανταγωνισμούς, εμπλέκεται όλο και πιο βαθιά στην επικίνδυνη διαπάλη για τον έλεγχο των αγορών των πηγών, αλλά και των διαδρομών ανάμεσα στα ιμπεριαλιστικά κέντρα. Έχει κάνει τις επιλογές της, εγκαταλείποντας, όπως φαίνεται, το ρωσικό σχεδιασμό για τον αγωγό South Stream και προσανατολίζεται μονόπλευρα στην ικανοποίηση των ευρω-ατλαντικών σχεδίων, όπως αυτά εκφράζονται, κατά κύριο λόγο, με τον αγωγό TAP ή με τον άμεσα ανταγωνιστικό του, το Νabucco. 
Βεβαίως στο ποιος από τους δυο αγωγούς θα επιλεγεί, θα παίξει ρόλο όχι μόνο η κυβέρνηση του Αζερμπαϊτζάν, αλλά και οι επιχειρηματικοί όμιλοι και τα συμφέροντα που αυτοί εξυπηρετούν, επιχειρηματικοί όμιλοι που ελέγχουν τα κοιτάσματα του Shah Deniz, όπως η «BP». 
Με άλλα λόγια, αυτή η κύρωση της σύμβασης υλοποιεί την αστική στόχευση, για να μετατραπεί η Ελλάδα σε ενεργειακό κόμβο στην περιοχή μας. Αυτή η στόχευση οδηγεί στη βαθύτερη ενσωμάτωση και εμπλοκή της χώρας μας σ’ αυτούς τους ιμπεριαλιστικούς σχεδιασμούς και στο κουβάρι των αντιθέσεων. 
Θα είναι ένας ενεργειακός κόμβος που όχι μόνο δεν πρόκειται να αναβαθμίσει τη θέση της χώρας μας σε γεωστρατηγικό επίπεδο, αλλά αντίθετα διαμορφώνει ιδιαίτερους κινδύνους, πολύ δε περισσότερο, αφού οι εξελίξεις στο Κυπριακό επιβεβαιώνουν ότι η όποια προσπάθεια αξιοποίησης των αντιθέσεων, εντός του πλαισίου των ιμπεριαλιστικών οργανισμών, δεν αποτελεί κανένα εχέγγυο για την ικανοποίηση των λαϊκών αναγκών, αλλά αντίθετα διαμορφώνει μεγαλύτερους κινδύνους. 
Τέταρτο στοιχείο του γενικότερου πλαισίου είναι η διαπάλη που εκδηλώνεται στο πλαίσιο της ιδιωτικοποίησης της ΔΕΠΑ και της ΔΕΣΦΑ, με τη σφοδρότατη αντίδραση των Αμερικάνων, να μην προχωρήσει άμεσα η ιδιωτικοποίηση και να μην παραδοθούν οι εταιρείες αυτές σε ρώσικες εταιρείες, που έχουν κάνει και την καλύτερη προσφορά. 
(Στο σημείο αυτό κτυπάει προειδοποιητικά το κουδούνι λήξεως του χρόνου ομιλίας του κυρίου Βουλευτή)
Εμείς, συμπεραίνοντας όλα αυτά, λέμε πρώτον, ότι όλες αυτές οι εξελίξεις αυξάνουν τον κίνδυνο μιας γενικότερης ανάφλεξης στην περιοχή ή αυξάνουν τον κίνδυνο μιας ιμπεριαλιστικής ειρήνης με το πιστόλι στον κρόταφο. Άλλωστε όλες αυτές τις δεκαετίες η ευρύτερη περιοχή μας έχει γίνει μάρτυρας τού ότι η πάλη για τον έλεγχο των πηγών, στους αγωγούς πετρελαίου και φυσικού αερίου, ήταν πάντοτε σπαρμένη με αίμα και πολέμους. 
Δεύτερο στοιχείο είναι η βαθύτερη ενσωμάτωση της Ελλάδας στους ιμπεριαλιστικούς σχεδιασμούς. Στο πλαίσιο αυτό, γίνονται διαπραγματεύσεις για την εκχώρηση κυριαρχικών δικαιωμάτων μας στο όνομα της συνεκμετάλλευσης των πλούσιων ενεργειακών θαλάσσιων κοιτασμάτων υδρογονανθράκων. Μέσα απ’ αυτήν τη διαδικασία, θα έχουμε την εθελοντική εκχώρηση δικαιωμάτων και την αμφισβήτηση μέχρι και συρρίκνωση της εδαφικής ακεραιότητας στη χώρα μας. 
Τρίτον, οι αγωγοί βεβαίως από μόνοι τους δεν είναι κακό πράγμα, όπως επίσης και το να προσπαθείς να διαφοροποιήσεις τις πηγές προμήθειας ενέργειας δεν είναι κακό από μόνο του. Αν όμως αυτό δεν το εντάξεις σε ένα συνολικότερο σχέδιο για το ποιος έχει την εξουσία και ποιος θα υλοποιήσει αυτούς τους σχεδιασμούς, τότε βεβαίως λέμε ότι δεν πρόκειται να αποβεί προς όφελος των λαϊκών αναγκών. Άλλωστε και εδώ υπάρχει μια τεράστια αντίφαση. 
Η Ελλάδα είναι πλούσια σε πηγές ενέργειας και σε ορυκτά καύσιμα και σε ανανεώσιμες πηγές, όπως και σε τεράστιο υδάτινο δυναμικό. Παρά το γεγονός λοιπόν ότι έχει όλες αυτές τις δυνατότητες αντικειμενικά, για να καλύψει το σύνολο των λαϊκών αναγκών με πολύ φτηνή ενέργεια, να καλύψει το σύνολο των αναγκών της παραγωγικής ανασυγκρότησης της χώρας μας και ταυτόχρονα να εξάγει ενεργειακές πηγές, σήμερα όμως βιώνουμε μια άλλη πραγματικότητα, αυτή της ενεργειακής φτώχειας για τη συντριπτική πλειοψηφία των λαϊκών στρωμάτων.
Απ’ αυτήν την άποψη η μόνη ρεαλιστική και αναγκαία επιλογή για την ικανοποίηση των λαϊκών αναγκών είναι η κοινωνικοποίηση αυτών των μέσων, η κοινωνικοποίηση των ενεργειακών πηγών και η αποδέσμευση από την Ευρωπαϊκή Ένωση, με άλλη εξουσία, την εργατική εξουσία, για να αξιοποιηθούν όλα αυτά προς όφελος του λαού. Και μόνο κάτω απ’ αυτήν την προϋπόθεση μπορεί να αξιοποιηθούν οι αντιθέσεις προς όφελος του λαού, να υπάρξουν αμοιβαίες επωφελείς συνεργασίες με άλλες χώρες. 
Έτσι, λοιπόν, η ενεργητική εμπλοκή του λαού μπορεί να αποτρέψει τους ιμπεριαλιστικούς σχεδιασμούς και τη συμμετοχή της Ελλάδας σ’ αυτούς.
Απ’ αυτήν την άποψη δεν έχουμε κανένα λόγο να επιφυλαχθούμε για τη συγκεκριμένη σύμβαση. Εμείς την καταψηφίζουμε, γιατί είναι ξένη προς την ικανοποίηση των λαϊκών αναγκών και ανοίγει τον ασκό του Αιόλου για την εκχώρηση κυριαρχικών δικαιωμάτων και την αμφισβήτηση της εδαφικής ακεραιότητας της χώρας μας.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε, κύριε Καραθανασόπουλε.
Κύριε Υπουργέ, αν θέλετε, έχετε το λόγο για οκτώ λεπτά.</ChairmanSpeech> 
<Speech><Parlmember>ΔΗΜΗΤΡΙΟΣ ΑΒΡΑΜΟΠΟΥΛΟΣ</Parlmember> (Υπουργός Εξωτερικών): Όχι, κυρία Πρόεδρε, ευχαριστώ πολύ. Δεν θέλω να παρέμβω.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Κυρίες και κύριοι συνάδελφοι, κηρύσσεται περαιωμένη η συζήτηση επί της αρχής, των άρθρων και του συνόλου του σχεδίου νόμου του Υπουργείου Εξωτερικών: «Κύρωση της Συμφωνίας μεταξύ της Δημοκρατίας της Αλβανίας, της Ελληνικής Δημοκρατίας και της Ιταλικής Δημοκρατίας αναφορικά με τον Αγωγό Φυσικού Αερίου The Trans Adriatic Pipeline Project μετά του Παραρτήματος αυτής».
Ερωτάται το Σώμα: Γίνεται δεκτό το νομοσχέδιο;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
<Speech><Parlmember>ΒΑΣΙΛΕΙΟΣ ΧΑΤΖΗΛΑΜΠΡΟΥ</Parlmember>: Παρών.</Speech>
<Speech><Parlmember>ΠΟΛΥΒΙΟΣ ΖΗΣΙΜΟΠΟΥΛΟΣ</Parlmember>: Παρών.</Speech>
<Speech><Parlmember>ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ</Parlmember>: Κατά πλειοψηφία.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Συνεπώς το νομοσχέδιο του Υπουργείου Εξωτερικών: «Κύρωση της Συμφωνίας μεταξύ της Δημοκρατίας της Αλβανίας, της Ελληνικής Δημοκρατίας και της Ιταλικής Δημοκρατίας αναφορικά με τον Αγωγό Φυσικού Αερίου The Trans Adriatic Pipeline Project μετά του Παραρτήματος αυτής» έγινε δεκτό κατά πλειοψηφία, σε μόνη συζήτηση, επί της αρχής, των άρθρων και του συνόλου και έχει ως εξής:
(Να καταχωριστεί το κείμενο του νομοσχεδίου σελ. 78.α.)</ChairmanSpeech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Κύριοι συνάδελφοι, παρακαλώ το Σώμα να εξουσιοδοτήσει το Προεδρείο για την υπ’ ευθύνη του επικύρωση των Πρακτικών ως προς την ψήφιση στο σύνολο των παραπάνω νομοσχεδίων.</ChairmanSpeech> 
<Speech><Parlmember>ΟΛΟΙ ΟΙ ΒΟΥΛΕΥΤΕΣ</Parlmember>: Μάλιστα, μάλιστα.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Το Σώμα παρέσχε τη ζητηθείσα εξουσιοδότηση.
Μόνη συζήτηση επί της αρχής, των άρθρων και του συνόλου του σχεδίου νόμου του Υπουργείου Εσωτερικών: «Κύρωση της από 31-12-2012 Πράξης Νομοθετικού Περιεχομένου ″Ρυθμίσεις κατεπειγόντων θεμάτων αρμοδιότητας των Υπουργείων Εσωτερικών, Εργασίας, Κοινωνικής Ασφάλισης και Πρόνοιας, Δημόσιας Τάξης και Προστασίας του Πολίτη, της Γενικής Γραμματείας της Κυβέρνησης και του Υπουργού Επικρατείας» και άλλες διατάξεις».
Η Διάσκεψη των Προέδρων αποφάσισε στη συνεδρίασή της στις 4-4-2013 τη συζήτηση του νομοσχεδίου σε δυο συνεδριάσεις.
Στη σημερινή συνεδρίαση θα συζητηθεί το νομοσχέδιο επί της αρχής. 
Από τις Κοινοβουλευτικές Ομάδες των κομμάτων έχουν ορισθεί οι εισηγητές και οι ειδικοί αγορητές ως εξής: Εκ μέρους του ΠΑΣΟΚ ειδικός αγορητής θα είναι ο Βουλευτής κ. Γεώργιος Ντόλιος. Από τους Ανεξάρτητους Έλληνες ειδική αγορήτρια ορίζεται η κ. Μαρίνα Χρυσοβελώνη και Κοινοβουλευτικός Εκπρόσωπος ο κ. Νότης Μαριάς. Από τη Χρυσή Αυγή ορίζεται ειδικός αγορητής ο κ. Γεώργιος Γερμενής. Από τη Δημοκρατική Αριστερά ορίζεται ειδικός αγορητής ο Βουλευτής Ευβοίας κ. Δημήτριος Αναγνωστάκης. Από το Κομμουνιστικό Κόμμα Ελλάδας ορίζεται ειδικός αγορητής ο Βουλευτής κ. Νικόλαος Μωραΐτης. 
Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού προηγουμένως ξεναγήθηκαν στην έκθεση της αίθουσας «ΕΛΕΥΘΕΡΙΟΣ ΒΕΝΙΖΕΛΟΣ» και ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, είκοσι εννιά μαθητές και μαθήτριες και τέσσερις εκπαιδευτικοί από το 2ο Γυμνάσιο Κρύας Βρύσης Πέλλας. 
Η Βουλή τούς καλωσορίζει. 
(Χειροκροτήματα απ’ όλες τις πτέρυγες της Βουλής)
Το λόγο έχει η εισηγήτρια της Νέας Δημοκρατίας κ. Αικατερίνη Παπακώστα.</ChairmanSpeech> 
<Speech><Parlmember>ΑΙΚΑΤΕΡΙΝΗ ΠΑΠΑΚΩΣΤΑ-ΣΙΔΗΡΟΠΟΥΛΟΥ</Parlmember>: Ευχαριστώ πολύ, κυρία Πρόεδρε. 
Κυρία Πρόεδρε, αγαπητοί συνάδελφοι, με το παρόν σχέδιο νόμου η Κυβέρνηση των τριών κομμάτων έρχεται να κυρώσει την από 31-12-2012 πράξη νομοθετικού περιεχομένου, με τίτλο «Ρυθμίσεις κατεπειγόντων θεμάτων αρμοδιότητας των Υπουργείων Εσωτερικών, Εργασίας, Κοινωνικής Ασφάλισης και Πρόνοιας, Δημόσιας Τάξης και Προστασίας του Πολίτη, της Γενικής Γραμματείας της Κυβέρνησης και του Υπουργού Επικρατείας». Η Κυβέρνηση των τριών κομμάτων έρχεται και νομοθετεί με τον τρόπο αυτό -γιατί πολλά ελέχθησαν και στην επεξεργασία του σχεδίου νόμου στην αρμόδια επιτροπή της Βουλής- δηλαδή μέσω της κύρωσης πράξης νομοθετικού περιεχομένου, για μία σειρά θεμάτων του Υπουργείου Εσωτερικών αλλά και άλλων Υπουργείων, που έπρεπε, αγαπητοί συνάδελφοι, να αντιμετωπιστούν άμεσα. 
Δεν έπρεπε να χαθεί καθόλου χρόνος και κυρίως, σε καμμία περίπτωση, δεν έπρεπε να διακινδυνεύσουμε να διακοπεί η ομαλή κυβερνητική ροή, της Κυβέρνησης και των μεταρρυθμίσεων. 
Άλλωστε, όπως πολύ καλά γνωρίζει το Σώμα, η δυνατότητα αυτή παρέχεται σε εμάς, δηλαδή στην νομοθετική εξουσία και συνταγματικά -να πω εδώ κάτι το οποίο θα πρέπει να λάβουμε υπ’ όψιν μας στην κριτική η οποία ασκείται και είναι ανέρειστη, αγαπητοί συνάδελφοι- για τον εξής λόγο: το ελληνικό Σύνταγμα –και το υπογραμμίζω- αναγνωρίζει το δίκαιο της ανάγκης. 
Τι σημαίνει το δίκαιο της ανάγκης; Το δίκαιο της ανάγκης προβλέπει ότι σε περιπτώσεις εξαιρετικώς επείγουσας και απρόβλεπτης ανάγκης ο Πρόεδρος της Δημοκρατίας εκδίδει, μετά από πρόταση του Υπουργικού Συμβουλίου, πράξεις νομοθετικού περιεχομένου.
Θα είδατε ότι η ημερομηνία είναι 31-12-2012. Εάν, δηλαδή, κάποιος μπει στην ουσία να δει ποια ήταν η εξαιρετικά επείγουσα και απρόβλεπτη ανάγκη, θα ανακάλυπτε πολύ απλά ότι υπάρχει μία σοβαρή διακινδύνευση.
 Ποια είναι αυτή η σοβαρή διακινδύνευση, κυρία Πρόεδρε και αγαπητοί συνάδελφοι; 
Η διακινδύνευση αυτή αφορούσε στο να προλάβουμε μία πιθανή κατάρρευση της τοπικής αυτοδιοίκησης. Νομίζω ότι επ’ αυτού ουδείς έχει διαφωνία, διότι, θα πρέπει να σας πω ότι η παρούσα πράξη νομοθετικού περιεχομένου ρυθμίζει μία σειρά από σημαντικότατα ζητήματα που αφορούν κυρίως τους Οργανισμούς Τοπικής Αυτοδιοίκησης, αλλά και τη μεταβίβαση αρμοδιοτήτων σε αυτούς και έπρεπε να έρθει έτσι όπως ακριβώς έχει έρθει, ώστε, όπως σας προείπα, να αποφύγουμε το ενδεχόμενο μίας πιθανής κατάρρευσης των Οργανισμών Τοπικής Αυτοδιοίκησης. 
Όπως, άλλωστε, αποτυπώνεται και καταγράφεται στην αιτιολογική έκθεση, με τη συγκεκριμένη πράξη νομοθετικού περιεχομένου ρυθμίζονται ζητήματα απρόβλεπτα και εξαιρετικά επείγοντα και λόγω της παρέλευσης του ημερολογιακού έτους του 2012, αλλά κυρίως και της εφαρμογής του Μεσοπροθέσμου Πλαισίου Δημοσιονομικής Στρατηγικής 2013-2016, που όπως γνωρίζετε πάρα πολύ καλά, ως Εθνική Αντιπροσωπεία, προκύπτουν δεσμεύσεις για τη χώρα μας και τροποποιεί το σχεδιασμό της διοίκησης και των Οργανισμών Τοπικής Αυτοδιοίκησης. Έτσι, λοιπόν, προέκυψε και η κατεπείγουσα ανάγκη αντιμετώπισης συγκεκριμένων ζητημάτων εντός του 2012.
 Γι’ αυτό και η Κυβέρνηση, και στην προκειμένη περίπτωση ορθώς -και το υπογραμμίζω- προσέφυγε σε αυτήν τη νομοθετική επιλογή, σε αυτήν τη νομοθετική λύση, ώστε να εξασφαλιστεί η απρόσκοπτη λειτουργία των Οργανισμών Τοπικής Αυτοδιοίκησης, να αποφύγουμε τις δυσμενείς συνέπειες που θα δημιουργούσε η νομοθέτησή τους πριν την παρέλευση του ημερολογιακού έτους. 
Να μην ξεχνάμε, αν θέλουμε να είμαστε δίκαιοι, αγαπητοί συνάδελφοι, ότι η παρούσα πράξη νομοθετικού περιεχομένου έρχεται να ρυθμίσει -και το υπογραμμίζω, σημειώστε το σας παρακαλώ- και όλα εκείνα τα ζητήματα, όλα εκείνα τα θέματα τα οποία υπήρχαν ως εκκρεμότητες από την προηγούμενη χρονιά και τα οποία αντιμετωπίζουν αδυναμίες του «Καλλικράτη», αλλά και από την άλλη πλευρά για να εκπληρώσουμε τις συμβατικές υποχρεώσεις τής χώρας, έτσι όπως έχουν αποτυπωθεί από το Μεσοπρόθεσμο Πλαίσιο Δημοσιονομικής Στρατηγικής 2013-2016. 
Κατά συνέπεια, λοιπόν, το προς συζήτηση και ψήφιση σχέδιο νόμου έρχεται, όπως διαμορφώθηκε, κυριολεκτικά. Και λέω «όπως διαμορφώθηκε, κυριολεκτικά» διότι οι συνάδελφοι που μετέχουν στην αρμόδια επιτροπή της Βουλής είδαν ότι έγινε μία ουσιαστική και εξαντλητική νομοθετική επεξεργασία με πάρα πολλές νομοτεχνικές βελτιώσεις, οι οποίες έλυσαν μία σειρά από ακανθώδη ζητήματα, τα οποία, αν θέλετε, είχαν επισημανθεί από όλες τις πτέρυγες της Βουλής.
Κατά συνέπεια, λοιπόν, έχουμε μία δημοκρατική κατάκτηση: ότι εντός της επιτροπής διαμορφώθηκε κυριολεκτικά το σχέδιο νόμου, το οποίο αποτελείται από είκοσι άρθρα. Είπα «κυριολεκτικά διαμορφώθηκε το σχέδιο νόμου» διότι θέλω να προστρέξω στην αναγνώριση εκ μέρους όλων των πτερύγων ότι στην επιτροπή μας έγινε μία ουσιαστική, όπως προείπα, επεξεργασία και ζύμωση του νομοσχεδίου όχι μόνο από όλα τα κόμματα που μετέχουμε αλλά και από τους φορείς, οι οποίοι προσεκλήθησαν και οι οποίοι συνέβαλαν ουσιαστικά και σημαντικά στην τελική μορφή του σχεδίου νόμου, όπως έρχεται στην Εθνική μας Αντιπροσωπεία προς συζήτηση και ψήφιση.
Ακούστηκαν και καταγράφηκαν όλες οι απόψεις κι έτσι έχει έρθει το παρόν σχέδιο νόμου βελτιωμένο σε αρκετά σημεία του και αποδεκτό από τους συναρμόδιους Υπουργούς –και αυτό είναι πάρα πολύ σημαντικό- ως τέτοιο. Κι αυτό αποτελεί απόδειξη του ότι οι κοινοβουλευτικές διαδικασίες λειτουργούν και λειτουργούν όχι τυπικά μόνο, όπως ορίζονται από τον Κανονισμό της Βουλής αλλά και ουσιαστικά.
Το σχέδιο νόμου, λοιπόν, αποτελείται από είκοσι άρθρα. 
Κατά συνέπεια με τις διατάξεις του άρθρου 1 του νομοσχεδίου κυρώνεται αναδρομικά η από 31-12-2012 πράξη νομοθετικού περιεχομένου. Με τις διατάξεις των άρθρων 2 έως 20 του νομοσχεδίου επέρχονται μικρές τροποποιήσεις στις διατάξεις της ως άνω πράξης νομοθετικού περιεχομένου (άρθρο 2). Θεσπίζονται ρυθμίσεις θεμάτων αρμοδιότητας Υπουργείου Εσωτερικών, στα άρθρα 3 έως 19, και ορίζεται η έναρξη ισχύος του παρόντος νομοσχεδίου στο άρθρο 20.
Το εν λόγω νομοσχέδιο, αγαπητοί συνάδελφοι, αποτελεί μία νομοθετική πρωτοβουλία πολύ σημαντική, ιδιαίτατα για το χώρο της αυτοδιοίκησης. Και αυτό γιατί επιλύονται λειτουργικά ζητήματα των ΟΤΑ, τα οποία παρέμεναν σε εκκρεμότητα όπως, για παράδειγμα, θέματα άσκησης από τους δήμους μεταφερομένων αρμοδιοτήτων από την 1-1-2013 ή -ένα άλλο παράδειγμα- οι συμβάσεις ορισμένου χρόνου και μίσθωσης έργου των Οργανισμών Τοπικής Αυτοδιοίκησης Α’ βαθμού.
Ακόμη, με το εν λόγω νομοσχέδιο εναρμονίζεται η επιλογή προϊσταμένων των Οργανισμών Τοπικής Αυτοδιοίκησης με αυτήν των εργαζομένων του υπολοίπου δημόσιου τομέα. 
Ενισχύεται από πολλές διατάξεις η δυνατότητα απορροφητικότητας του ΕΣΠΑ. 
Αναδιοργανώνονται οι υπηρεσίες του Υπουργείου Εσωτερικών με στόχο την ενίσχυση της οικονομικής αυτοτέλειάς τους, την εξυγίανση των οικονομικών των Οργανισμών Τοπικής Αυτοδιοίκησης και την αύξηση της αποτελεσματικότητας, που είναι και το ζητούμενο. 
Αντιμετωπίζονται καλύτερα ζητήματα εξυπηρέτησης των πολιτών –πολύ σημαντικό θέμα- δίνοντας τη δυνατότητα στους δήμους της χώρας, οι οποίοι το επιθυμούν, να δώσουν χώρο μέσα στα κτήρια που διαθέτουν, ώστε να υπάρξει Κέντρο Εξυπηρέτησης Φορολογουμένων Πολιτών. 
Αυξάνεται, αγαπητοί συνάδελφοι, η ευελιξία -πράγμα πολύ σημαντικό- στο ζήτημα της κατανομής των διαθέσιμων προς επενδύσεις πόρων της ΣΑΤΑ. 
Απλοποιούνται, παράλληλα, οι γραφειοκρατικές διαδικασίες της μεταναστευτικής νομοθεσίας. Εδώ θέλω να πω σε κάποιες πτέρυγες της Εθνικής μας Αντιπροσωπείας, οι οποίες άσκησαν κριτική ότι είναι εμβαλωματικές και αποσπασματικές οι διατάξεις περί μεταναστευτικής πολιτικής, ότι εν αναμονή της κωδικοποίησης της μεταναστευτικής νομοθεσίας και άρα της μεταναστευτικής πολιτικής της χώρας, ήρθαν οι συγκεκριμένες διατάξεις, προκειμένου να επιταχυνθούν και η διαδικασία της άδειας διαμονής υπηκόων τρίτων χωρών και η πρόβλεψη για την καταβολή παραβόλων μέσω τραπέζης, ώστε να εκμηδενιστούν -και νομίζω ότι αυτό το θέλουμε όλοι μας- τα περιστατικά πλαστογράφησης. 
Επικαιροποιείται, επίσης, με το εν λόγω νομοσχέδιο ο κανονισμός λειτουργίας των δημοτικών παιδικών και βρεφονηπιακών σταθμών της χώρας, με βάση πρότυπο κανονισμό λειτουργίας. Ακόμη, παρέχεται η δυνατότητα στο προσωπικό της Δημοτικής Αστυνομίας να ζητήσει τη μετάταξή του σε αντίστοιχη υπηρεσία δήμου της επιλογής του, αν έχει διανύσει πενταετία στο φορέα πρόσληψής του.
Γίνεται διευθέτηση μίας σειράς ζητημάτων που έχουν να κάνουν και με την κοινωνική ασφάλιση. Κάποια από αυτά ήδη έχουν ολοκληρωθεί, όπως για παράδειγμα, η παράταση της θητείας της προσωρινής Ενιαίας Διοικούσας Επιτροπής, που ανέλαβε να διεκπεραιώσει όλες τις εκκρεμότητες σχετικά με τη λειτουργία των καταργηθέντων Οργανισμών Εργατικής Εστίας και Κατοικίας, κάτω από το πρίσμα της συγχώνευσής τους στον ΟΑΕΔ. Επίσης, λύνει ζητήματα λειτουργίας του Ενιαίου Ταμείου Επικουρικής Ασφάλισης.
Σας ενημερώνω, αγαπητοί συνάδελφοι, ότι επί των άρθρων του νομοσχεδίου θα έχουμε την ευκαιρία αύριο να αναφερθούμε λεπτομερώς στην κατ’ άρθρον συζήτηση. Θα μου επιτρέψετε τώρα να προχωρήσω σε ορισμένες παρατηρήσεις σχετικά με τα όσα ρυθμίζει η πράξη νομοθετικού περιεχομένου. Η υπό κύρωση πράξη νομοθετικού περιεχομένου περιλαμβάνει είκοσι τρία άρθρα, ρυθμίσεις των οποίων αφορούν στην αντιμετώπιση κατεπειγόντων θεμάτων των Υπουργείων που προανέφερα.
Με τις διατάξεις του κεφαλαίου Α’, άρθρα 1 έως 10 της πράξης νομοθετικού περιεχομένου, ρυθμίζονται ζητήματα του Υπουργείου Εσωτερικών. Εξαιρετικής σημασίας, όμως, είναι τα όσα ρυθμίζονται για τις μεταφερόμενες στους δήμους αρμοδιότητες αλλά και τη σύναψη συμβάσεων ορισμένου χρόνου και μίσθωσης έργου στους ΟΤΑ -είναι το άρθρο 2 της πράξης νομοθετικού περιεχομένου- την αποζημίωση των αιρετών οργάνων των ΟΤΑ, στα οποία παρέχεται το δικαίωμα για όλο το διάστημα της θητείας τους να επιλέγουν να λαμβάνουν είτε τις αποδοχές της οργανικής τους θέσης είτε την αντιμισθία.
Η υπό κύρωση πράξη νομοθετικού περιεχομένου, επίσης, προβλέπει την παράταση της διάρκειας του προγράμματος «Θησέας», καθώς και την παράταση της προθεσμίας συγχώνευσης των φορέων διαχείρισης στερεών αποβλήτων στους περιφερειακούς συνδέσμους.
Προωθείται ακόμη η άμεση συγκρότηση και λειτουργία του Παρατηρητηρίου Οικονομικής Αυτοτέλειας για τη Διαφάνεια, για το οποίο έγινε και πολύς λόγος στην Επιτροπή της Βουλής.
Η ρύθμιση αυτή κρίθηκε αναγκαία και επείγουσα, δεδομένου ότι αποτελεί, αγαπητοί συνάδελφοι, δέσμευση της Ελλάδος στο πλαίσιο του Μεσοπρόθεσμου Πλαισίου Δημοσιονομικής Στρατηγικής, το οποίο όφειλε ήδη να είχε ξεκινήσει τη λειτουργία από τις αρχές της χρονιάς. Με αυτή τη ρύθμιση, λοιπόν, η Κυβέρνηση ουσιαστικά κάνει πράξη και τη δέσμευσή της για περισσότερη διαφάνεια. Δεν νομίζω ότι ορθώνονται σοβαρές ενστάσεις επ’ αυτού. Ως προς τον περισσότερο προληπτικό έλεγχο, ούτε επ’ αυτού νομίζω ότι μπορούμε να έχουμε θέμα.
Ως προς το εν λόγω δε Παρατηρητήριο, για τις όποιες επιφυλάξεις είχαν ειπωθεί ότι έτσι καταργείται η αυτοτέλεια των Οργανισμών Τοπικής Αυτοδιοίκησης, σας λέγω ότι λειτουργεί καθαρά συμβουλευτικά. Είναι ένα εργαλείο υποβοήθησης του έργου των δήμων, στο οποίο μπορούν αυτοί, αν το επιθυμούν, να προσφύγουν προκειμένου να εκτελέσουν τον προϋπολογισμό τους και τους υποδεικνύει και τρόπους και λύσεις.
Για τον ίδιο λόγο προβλέπεται και η αναδιάρθρωση οργανικών μονάδων της Γενικής Διεύθυνσης Οικονομικών Υπηρεσιών του Υπουργείου Εσωτερικών, για την αποτελεσματικότερη και ορθολογικότερη διαχείριση των οικονομικών των ΟΤΑ και των νομικών τους προσώπων αλλά και επί των αναπτυξιακών τους προγραμμάτων.
(Θόρυβος στην Αίθουσα)</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Κύριοι συνάδελφοι, λίγο πιο χαμηλόφωνα να μιλάτε παρακαλώ! Κύριοι συνάδελφοι! Κύριοι συνάδελφοι, εκεί πίσω στα ορεινά! Η εισηγήτριά σας μιλάει! Σας παρακαλώ!
Συνεχίστε, κυρία Παπακώστα.</ChairmanSpeech>
<Speech><Parlmember>ΑΙΚΑΤΕΡΙΝΗ ΠΑΠΑΚΩΣΤΑ-ΣΙΔΗΡΟΠΟΥΛΟΥ</Parlmember>: Ευχαριστώ πολύ, κυρία Πρόεδρε, για τη διευκόλυνση στο έργο μου.
Επίσης, ρυθμίζεται ένα ζήτημα το οποίο θεωρώ απολύτως δίκαιο και λογικό, αυτό της αντιμισθίας των αντιδημάρχων νησιωτικών δημοτικών κοινοτήτων.
Γνωρίζετε, κύριε Υπουργέ -και είναι προς τη σωστή κατεύθυνση η εν λόγω διάταξη- ότι το Σύνταγμά μας έχει τους λόγους νησιωτικότητας, οι οποίοι λόγοι νησιωτικότητας ορίζονται στο Σύνταγμά μας και στις ευρωπαϊκές συνθήκες και υπό την έννοια αυτή, είναι ορθή η διάταξη η οποία ρυθμίζει την αντιμισθία των αντιδημάρχων νησιωτικών δημοτικών κοινοτήτων, προκειμένου να λειτουργήσουν οι ΟΤΑ.
Με τις διατάξεις του Κεφαλαίου Β΄, άρθρα 11 έως 18, ρυθμίζονται ζητήματα του Υπουργείου Εργασίας αναφορικά με τα θέματα που άπτονται της αρμοδιότητας του Υπουργείου Δημόσιας Τάξης και Προστασίας του Πολίτη. Δίνεται εφεξής η δυνατότητα για τους υπηρετούντες στην Ελληνική Αστυνομία ή το Πυροσβεστικό Σώμα που παραιτήθηκαν προκειμένου να υποβάλουν αίτηση υποψηφιότητας ως Βουλευτές, να επανέρχονται στην υπηρεσία τους. Υπάρχει ένα θέμα που θα το κουβεντιάσουμε αύριο για την αναλογική εφαρμογή και για την ισότητα στη μεταχείριση της διεύρυνσης κατ’ αναλογία και στο Λιμενικό Σώμα.
Με το Κεφάλαιο Δ΄, άρθρο 21 της πράξης νομοθετικού περιεχομένου, διευρύνονται οι αρμοδιότητες της Γενικής Γραμματείας της Κυβέρνησης.
Τέλος, με το Κεφάλαιο Ε΄, άρθρα 22 και 23 της πράξης νομοθετικού περιεχομένου, μετατίθεται χρονικά η έναρξη ισχύος της διάταξης, η οποία προβλέπει την επιβολή ειδικού φόρου, ύψους 20%, στις διαφημίσεις που προβάλλονται από την τηλεόραση.
Θα ήθελα να πω, ενημερώνοντάς σας, ότι έχουν κατατεθεί αρκετές τροπολογίες, στις οποίες να μου επιτρέψετε να μην αναφερθώ απόψε, διότι είναι επί της αρχής η συζήτηση.
Θα έχουμε, αγαπητοί συνάδελφοι, αύριο την ευκαιρία να τις συζητήσουμε στην κατ’ άρθρον συζήτηση.
Σας ευχαριστώ.
(Χειροκροτήματα)</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστώ πολύ.
Ο Υπουργός κ. Στυλιανίδης έχει το λόγο προκειμένου να κάνει κάποιες διορθώσεις και συμπληρώσεις.</ChairmanSpeech>
<Speech><Parlmember>ΕΥΡΙΠΙΔΗΣ ΣΤΥΛΙΑΝΙΔΗΣ</Parlmember> (Υπουργός Εσωτερικών): Επειδή έχουμε με δική μας πρωτοβουλία, κυρία Πρόεδρε, καταθέσει δύο τροπολογίες που ρυθμίζουν ζητήματα, θα ήθελα να συμπληρώσω και δύο νομοτεχνικές βελτιώσεις, οι οποίες αποσαφηνίζουν στοιχεία των τροπολογιών που δεν ήταν τόσο σαφή όσον αφορά το περιεχόμενο. Επί της ουσίας θα τοποθετηθώ μετά.
(Στο σημείο αυτό ο Υπουργός Εσωτερικών κ. Ευριπίδης Στυλιανίδης καταθέτει για τα Πρακτικά τις προαναφερθείσες νομοτεχνικές βελτιώσεις, οι οποίες έχουν ως εξής:
(Να καταχωρισθούν οι σελίδες 95 και 96)</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ωραία. Παρακαλώ, να διανεμηθούν στους κυρίους συναδέλφους.
Ευχαριστώ.
Το λόγο έχει τώρα η εισηγήτρια από το ΣΥΡΙΖΑ-ΕΚΜ, κ. Σοφία Σακοράφα.</ChairmanSpeech>
<Speech><Parlmember>ΣΟΦΙΑ ΣΑΚΟΡΑΦΑ</Parlmember>: Ευχαριστώ πολύ, κυρία Πρόεδρε.
Κυρίες και κύριοι συνάδελφοι, για άλλη μια φορά συζητάμε εκ των υστέρων μια πράξη νομοθετικού περιεχομένου. Για άλλη μια φορά, δηλαδή, διαπιστώνουμε την κατάργηση της Βουλής σαν βασικού νομοθετικού οργάνου, διαπιστώνουμε την υπονόμευση της δημοκρατικής λειτουργίας, την υποβάθμιση του θεσμικού ρόλου των Βουλευτών. Για άλλη μια φορά η τρικομματική Κυβέρνηση, λειτουργώντας καθ’ υπαγόρευση από την τρόικα, μετατρέπει τη Βουλή σε επικυρωτικό Σώμα έξωθεν εντολών. Για άλλη μια φορά πετάτε στον κάλαθο των αχρήστων το Σύνταγμα, που προβλέπει πράξεις νομοθετικού περιεχομένου να εκδίδονται μόνο για να αντιμετωπιστούν καταστάσεις επείγουσες και απρόβλεπτης ανάγκης.
Και, βέβαια, έχουμε μάθει πια -το είπε και ο κ. Στυλιανίδης- την επιχειρηματολογία «κονσέρβα» που αναπτύσσεται σε όλες αυτές τις περιπτώσεις, ότι δήθεν το Σύνταγμα προβλέπει τέτοιες παρακάμψεις.
Κύριε Υπουργέ, οι πράξεις νομοθετικού περιεχομένου από το Σύνταγμα προβλέπονται σε συγκεκριμένες περιπτώσεις. Έχουμε, ας πούμε, μια φυσική καταστροφή, μια θεομηνία και δεν μπορεί να συνεδριάσει η Βουλή. Οι πράξεις νομοθετικού περιεχομένου τίθενται τότε σε εφαρμογή, αλλά ακόμη και σε αυτές τις περιπτώσεις το Σύνταγμα επιβάλλει μέσα σε σαράντα μέρες το αργότερο να κυρωθούν από την Ολομέλεια της Βουλής.
Εδώ, με την Κυβέρνησή σας, η καταστροφή δεν είναι φυσική. Είναι πολιτική. Η θεομηνία έρχεται από την τρόικα. Έχετε μετατρέψει μια διαδικασία η οποία προβλέπεται από το Σύνταγμα για έκτακτες και απρόβλεπτες περιπτώσεις σε εργαστήρι ψήφισης σκληρών οικονομικών μέτρων, που υπό φυσιολογικές συνθήκες δεν θα περνούσαν ποτέ από το ελληνικό Κοινοβούλιο. Κάνετε χρήση ενός άρθρου του Συντάγματος μόνο και μόνο για να παραμείνετε στην εξουσία, ερήμην ακόμη και των κανόνων αυτής της αστικής δημοκρατίας, την οποία καταστρατηγείτε, πετσοκόβετε, για να τη φέρετε στα μέτρα σας και στα μέτρα των συμφερόντων των ανίερων συμμάχων σας.
Ναι, σας ζητάμε να μας παραδώσετε τα κλειδιά της πατρίδας μας, αυτά τα κλειδιά που άκοπα, υποτακτικά και πρόθυμα παραδώσατε στην ηγεμόνα Γερμανία, προκειμένου να καταστήσετε το λαό μας γκασταρμπάιτερ στην ίδια του την πατρίδα. Ναι, σας ζητάμε να μας παραδώσετε τα κλειδιά της πατρίδας μας, αυτά τα κλειδιά που εκχωρήσατε με περισσό ζήλο στους τοκογλύφους χρηματοπιστωτές, προκειμένου να ξεπουλήσετε τα πάντα, να ξεπουλήσετε όλα αυτά που αποτελούν τη δυνατότητα και τα πλεονεκτήματα της Ελλάδας, την περιουσία του λαού μας.
Υποτακτικοί και μοιραίοι, από τη μια, φέρνετε σωρηδόν πράξεις νομοθετικού περιεχομένου, υπαγορευμένες έως την τελευταία λέξη από την τρόικα, όπως αυτήν τη σημερινή. Από την άλλη, απροκάλυπτα συντάσσεστε με την εκδικητικού τύπου τιμωρία που επιβάλλει ο πολιτικός σας ηγεμόνας, η κ. Μέρκελ. «Αντισταθήκατε; Θα σας λιώσουμε.». Αυτό είναι το δόγμα σας. Αυτή είναι η πρακτική σας.
Η πρόσφατη καταδίκη των τριών συνδικαλιστών της ΠΟΕ-ΟΤΑ είναι ο μεγεθυντικός φακός της φιλοσοφίας σας. Η καταδικαστική απόφαση αποτελεί μια ωμή πολιτική δίωξη εναντίον του κινήματος των εργαζομένων στους δήμους και την αυτοδιοίκηση που αγωνίζονται σθεναρά για να γκρεμίσουν τα μνημόνια, που αντιστέκονται στην ισοπέδωση της ζωής μας και υπερασπίζονται μια αυτοδιοίκηση ελεύθερη και αυτοτελή, χωρίς επόπτες τύπου Φούχτελ και Ράιχενμπαχ. 
Φυσικά, η παρούσα πράξη, εξαιρώντας κανείς κάποια διαδικαστικά άρθρα, είναι κατ’ αρχάς η σκληρή και ωμή αποτύπωση των εντολών της τρόικας για την τοπική αυτοδιοίκηση. 
Σας υπαγόρευσαν τον τρόπο με τον οποίο θα καταστήσετε την τοπική αυτοδιοίκηση εξαρτημένη, υποτελή και άπορη. Και εσείς, χωρίς πολιτική ντροπή, δίνετε σάρκα και οστά σ’ αυτήν την εντολή. Νωρίτερα έχετε φροντίσει να συναντηθείτε και να ενημερώσετε τον απεσταλμένο προϊστάμενό σας, τον κ. Φούχτελ, διαβεβαιώνοντάς τον ότι θα «φροντίσετε» για τη «συνεργασία» των Οργανισμών Τοπικής Αυτοδιοίκησης στο εμπνευσμένο σχέδιο «ανάπτυξής» τους, όπως χωρίς ντροπή εκείνος το περιέγραψε. Ενέργεια, σκουπίδια, γη. Οι γερμανικές εταιρείες που αντιπροσωπεύει, ξέρουν πολύ καλά να τα αναπτύξουν και τα τρία. 
Εσείς, το παρατηρητήριο της ντροπής, το παρατηρητήριο της οικονομικής ασφυξίας και της κατάργησης της αυτοτέλειας των δήμων, το ονομάζετε «Παρατηρητήριο Οικονομικής Αυτοτέλειας». Κατ’ εντολήν της τρόικας και στο πλαίσιο του μεσοπρόθεσμου, εισάγετε ένα άρθρο αντισυνταγματικό, αφού καταργεί την αυτοτέλεια των δήμων. Η τακτική σας είναι πάγια. Τους εχθρούς σας τους διώκετε, είτε σε αίθουσες δικαστηρίων είτε με θεσμικά πραξικοπήματα, γιατί για σας, για τα σχέδιά σας, η τοπική αυτοδιοίκηση είναι εχθρός, είναι τροχοπέδη στα σχέδιά σας, είναι τροχοπέδη στο να ξεπουλήσετε το δημόσιο πλούτο για ένα κομμάτι ψωμί και να ιδιωτικοποιήσετε τα πάντα.
Μεθοδικά, λοιπόν, έχετε κάνει τα πάντα για τη διάλυση της τοπικής αυτοδιοίκησης στην κυριολεξία. Πόροι ανύπαρκτοι, περικοπή των ΚΑΠ και ΣΑΤΑ στο 60%, στελεχική αποδυνάμωση, προνοιακά επιδόματα στον Καιάδα, βρεφονηπιακοί και παιδικοί σταθμοί σε πλήρη διάλυση. Το επιστέγασμα είναι το Παρατηρητήριο Οικονομικής Αυτοτέλειας. Αφού οδηγείτε με μαθηματική ακρίβεια τους δήμους στη χρεοκοπία, μιλάτε για την –μηνιαία κιόλας- παρακολούθηση εκτέλεσης προϋπολογισμού με ποινή την υπαγωγή των παραβατών στην πλήρη εποπτεία του Υπουργείου. 
Είναι τρομερό θράσος να λέτε απερίφραστα ότι καταργείτε στην πράξη το αυτοδιοίκητο των δήμων, την αυτοτέλεια των Οργανισμών Τοπικής Αυτοδιοίκησης με τον προληπτικό έλεγχο. Είναι ακόμα μεγαλύτερο θράσος να ελέγχετε εσείς που χρεοκοπήσατε τη χώρα, τους Οργανισμούς Τοπικής Αυτοδιοίκησης. Και, βέβαια, κάθε έλεγχος θα συνεπάγεται ακραία φοροεπιδρομή για τους δημότες. Οι διαβεβαιώσεις του Πρωθυπουργού σας, του κ. Σαμαρά, περί «κόκκινης γραμμής», περί μη νέων μέτρων, έχουν τόση αξιοπιστία, όση και τα «Ζάππεια». Η μετακύλιση των βαρών προς τους δημότες, προς το λαό μας, είναι ένα επιπλέον σκληρό μέτρο, άκρως ενδεικτικό της πολιτικής σας λογικής να πληρώσει κι άλλο ο λαός μας.
Κύριε Υπουργέ, μην κρυβόμαστε. Διαλύετε την τοπική αυτοδιοίκηση για τον εξής λόγο. Πριν από οτιδήποτε άλλο –και κυρίως- η αιτία είναι η εκ βάθρων, η βαθιά συντηρητική αναθεώρηση της κοινωνικής συμφωνίας που δέσποζε όλη τη μεταπολιτευτική περίοδο, με μια εργαζόμενη πλειοψηφία που στο εξής θα ζήσει συνθήκες οικονομικού και κοινωνικού απαρτχάιντ. Η διάλυση κάθε θεσμού που υπηρετούσε αυτήν την κοινωνική συμφωνία, όπως οι Οργανισμοί Τοπικής Αυτοδιοίκησης, προς όφελος μιας οικονομικής ελίτ που θα διασφαλίζει τη μακροημέρευσή της και την υποτέλεια στους ξένους επικυρίαρχους –που θα είναι τελικά οι μεγάλοι κερδισμένοι- είναι ο απόλυτος στόχος σας. 
Φωτογραφία των προθέσεών σας είναι η τροπολογία που φέρνετε για το πρόγραμμα «ΑΚΣΙΑ». Απαξίωση πλήρης είναι το περιεχόμενό της. Τι τρομερό κάνετε μ’ αυτό το πρόγραμμα; Τους παρακρατηθέντες πόρους που είχατε συμφωνήσει πριν από το 2008 να δοθούν στους δήμους και τους οποίους αναγκαστήκατε να δώσετε πρόσφατα για την κάλυψη ληξιπρόθεσμων οφειλών τους, τους θεωρείτε επιχορήγηση. Το συμπέρασμα είναι ότι φέρνετε ένα δήθεν αναπτυξιακό πρόγραμμα, για να κόψετε χρήματα και με απύθμενο θράσος το συνδέετε τόσο με την οικονομική επιτροπεία των δήμων όσο βέβαια και με την επιβράβευση δήθεν της χρηστής οικονομικής διαχείρισης, της οικονομικής αυτοκτονίας δηλαδή των Οργανισμών Τοπικής Αυτοδιοίκησης.
Κύριε Υπουργέ, υπήρξατε τόσο πρόθυμος στις εντολές της τρόικας που ακόμα και αυτά τα ελάχιστα που είχατε συμφωνήσει με τους Οργανισμούς Τοπικής Αυτοδιοίκησης θελήσατε με τις τροποποιήσεις και τις συμπληρώσεις να τα πάρετε πίσω. Φτάσατε στο σημείο να οδηγείτε εκατόν εβδομήντα έξι αντιδημάρχους σε παραίτηση. Φτάσατε σε σημείο να προβοκάρετε, να υπονομεύετε ακόμα και δύσκολες νησιωτικές δημοτικές κοινότητες εν ονόματι των εντολέων σας. 
Σας αποδείξαμε τι σημαίνει αριστερή υπεύθυνη Αντιπολίτευση, γιατί με όσα ακούμε και όσα συμβαίνουν γύρω μας, η λέξη «ευθύνη» και «Αριστερά» δέχονται ίσως από τη Μεταπολίτευση και μετά τη μεγαλύτερη στρέβλωση, την πιο χυδαία και αήθη επίθεση εντός Βουλής αλλά και εντός διαπλεκομένων δημοσιογραφικών γραφείων. «Ευθύνη» σημαίνει υπερασπίζομαι τα αυτονόητα δίκαια, τα δημοκρατικά δικαιώματα. «Αριστερά» σημαίνει κατακτώ το δίκαιο και το δικαίωμα. 
Εμπρός, λοιπόν, στη δική μας αφόρητη πολιτική πίεση, εμπρός στην πίεση των φορέων που εμείς καλέσαμε, τουλάχιστον τα ελάχιστα τα πήρατε πίσω. Αυτή είναι η δική μας συμβολή στο τεράστιο αγώνα της τοπικής αυτοδιοίκησης σε ένα πρώτο θεσμικό επίπεδο. 
Η τεράστια, όμως, συμβολή μας θα αναδειχθεί, όταν με κορμό τις δυνάμεις μας και με τη στήριξη ενός μεγάλου πλειοψηφικού κοινωνικού ρεύματος αναλάβουμε τη διακυβέρνηση τούτης της χώρας. Τότε θα δούμε τι σημαίνει αυτοτέλεια και πού θα πάει ο κ. Φούχτελ. Τότε θα δούμε τι σημαίνει δημοκρατία και πού θα πάει ο κ. Ράιχενμπαχ. Τότε θα δούμε ποιος είναι κυρίαρχος σε αυτήν τη χώρα και ποιος αποφασίζει για την πορεία της. 
Κυρίες και κύριοι συνάδελφοι, ένα άλλο ζήτημα που τίθεται στο παρόν νομοσχέδιο και μάλιστα με τροπολογία της τελευταίας στιγμής, αφορά στο μεταναστευτικό. Μας λέει ο συντάκτης της ότι επιδιώκει να απλουστεύσει και να επισπεύσει τις διαδικασίες, για να εξυπηρετήσει χωρικά τους ενδιαφερόμενους. Και όλα αυτά με τη μείωση των «καταστημάτων μιας στάσης» από δέκα σε τέσσερα και με την αποψίλωση των υπηρεσιών από προσωπικό λόγω της ευφυούς διαθεσιμότητας. 
Όλοι οι εμπλεκόμενοι φορείς στην επιτροπή μας διαβεβαίωσαν για το αυτονόητο, ότι δηλαδή η απλούστευση εξασφαλίζεται εάν υπάρχει απαραίτητο προσωπικό στο αρχικό στάδιο, δηλαδή αυτό που θα ελέγχει τους φακέλους με τα δικαιολογητικά, γιατί εκεί παρατηρείται όλη η καθυστέρηση. Μάλιστα η ΕΝΠΕ σε δική μου ερώτηση επιβεβαίωσε ότι το πρόβλημα λύνεται με ικανό αριθμό ατόμων που θα εξετάζει τις αιτήσεις. 
Είναι σαφές ότι τα είκοσι άτομα που απέμειναν στην αποκεντρωμένη διοίκηση μετά τη διαθεσιμότητα που είχε σαν αποτέλεσμα να φύγει το ένα τρίτο των υπαλλήλων, δεν μπορούν να ανταποκριθούν σε τέτοιο φόρτο εργασίας. Είναι σαφές ότι η κτηριακή υποδομή είναι ανύπαρκτη για μια τέτοιου είδους εργασία. Είναι, επίσης, σαφές ότι δεν έχετε καμμία πρόβλεψη για ασφάλεια, για τα χρήματα που θα εισπράττουν οι υπάλληλοι μέσω του υψηλότατου και πλήρως αναντίστοιχου σε παροχή υπηρεσιών παράβολου. 
Όπως διαπιστώσαμε και στην επιτροπή, κύριε Υπουργέ, κάποτε με τη διαδικασία της μιας υπογραφής θα φτάσει ο φάκελος στον υπογράφοντα εισηγητή. Αυτός ο ίδιος και μόνο θα εισηγείται και θα εγκρίνει. Αυτή η διαδικασία όχι απλώς δεν προστατεύει το μετανάστη, αλλά επειδή μπορεί να δημιουργήσει κυκλώματα εκμετάλλευσης, τον ρίχνει στα σαγόνια μιας επιπλέον ανηλεούς εκμετάλλευσης. 
Κυρίες και κύριοι συνάδελφοι, ο ΣΥΡΙΖΑ-Ενωτικό Κοινωνικό Μέτωπο και για λόγους πολιτικών αρχών που υπερασπίζονται τις δημοκρατικές διαδικασίες και λειτουργίες του Κοινοβουλίου, αλλά και για λόγους πολιτικής ουσίας της πράξης νομοθετικού περιεχομένου, καταψηφίζει επί της αρχής ένα σχέδιο νόμου που την κυρώνει.
Κύριε Υπουργέ, η Κυβέρνησή σας έχει επιχειρήσει τα πάντα, δηλαδή την απαράδεκτη υποβάθμιση του Κοινοβουλίου, την αδίστακτη τρομοκράτηση του λαού μας –ψυχολογική και σωματική- τη χυδαία ταύτιση των πιο απελευθερωτικών ιδεών με τις πλέον εγκληματικές ιδέες και πρακτικές, τις χυδαίες προσβολές Βουλευτών μας από «επιφανείς» κοινοβουλευτικούς, αλλά και μέσω «επιφανούς» παπαγάλου, γιατί σας ενοχλεί που ασχολούμαστε με το μεγαλύτερο σκάνδαλο της Μεταπολίτευσης, το οποίο ΠΑΣΟΚ και Νέα Δημοκρατία το γεννήσατε, το αναθρέψατε και λάβατε τους καρπούς του. 
Είναι πλέον φανερό ότι ο φόβος έχει αλλάξει στρατόπεδο. Είναι όλος δικός σας. Και δικαιολογημένα, γιατί νιώθετε ότι έρχεται εκείνη η ώρα που «θά ’ρθει ανάποδα ο ντουνιάς».
Σας ευχαριστώ.
(Χειροκροτήματα από την πτέρυγα του ΣΥΡΙΖΑ-ΕΚΜ)</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε την κ. Σακοράφα.
Το λόγο έχει τώρα ο ειδικός αγορητής του ΠΑΣΟΚ κ. Γεώργιος Ντόλιος.</ChairmanSpeech>
<Speech><Parlmember>ΓΕΩΡΓΙΟΣ ΝΤΟΛΙΟΣ</Parlmember>: Κύριοι συνάδελφοι, δεν είναι υπερβολή να αναφερθώ ξανά στον τρόπο με τον οποίο νομοθετεί αυτή η Βουλή, μια Βουλή που δεν μοιάζει με τις προηγούμενες όσον αφορά τον τρόπο νομοθέτησης. Η καθιέρωση των πράξεων νομοθετικού περιεχομένου είναι κάτι το οποίο θα πρέπει να σταματήσει και μαζί με αυτό να σταματήσει, σε αρκετά μεγάλο βαθμό, κι ένας δημοκρατικός κατήφορος –θα έλεγα- ο οποίος συνοδεύει τις λειτουργίες αυτής της Βουλής.
Είμαι βέβαιος ότι και οι Υπουργοί της Κυβέρνησης δεν αρέσκονται να νομοθετούν με πράξεις νομοθετικού περιεχομένου. 
Έχω, λοιπόν, τη γνώμη ότι οφείλουμε να πούμε ένα «στοπ» σε αυτόν τον τρόπο νομοθέτησης. Δεν υπάρχουν πλέον επείγοντα θέματα σε τόσο μεγάλη πυκνότητα, για να συμβαδίζει αυτή η πυκνότητα με την πυκνότητα των πράξεων νομοθετικού περιεχομένου. 
Ένα, λοιπόν, ζήτημα που θέτω από την αρχή -και το θεωρώ μείζον- είναι αυτό.
Να έρθω τώρα στο νομοσχέδιο: Κατ’ αρχάς, πολύ αβασάνιστα, κύριε Υπουργέ -το είπα και στην επιτροπή- αποφασίσαμε την αναστολή της μεταφοράς διακοσίων αρμοδιοτήτων από τις περιφέρειες της χώρας, κυρίως, αλλά και από το κράτος, στους Οργανισμούς Τοπικής Αυτοδιοίκησης. Λέω «αβασάνιστα», γιατί μια σειρά αρμοδιοτήτων μπορούσαν με άνεση να μεταφερθούν χωρίς κανένα ιδιαίτερο κόπο. Η επίσημη δικαιολογία που γράφτηκε στην αιτιολογική έκθεση είναι ότι υπάρχει το θέμα της οικονομικής κρίσης, το θέμα του κόστους, δηλαδή, της άσκησης αυτών των αρμοδιοτήτων και, βεβαίως, το θέμα της στελέχωσης των υπηρεσιών που ασκούν αυτές τις αρμοδιότητες.
Θέλω να σας πω ότι αυτές οι αρμοδιότητες ασκούνται σήμερα από το ελληνικό κράτος -είτε από τις περιφέρειες είτε από τις αποκεντρωμένες διοικήσεις- από συγκεκριμένους υπαλλήλους. Και, βεβαίως, δεν ασκούνται δωρεάν. 
Επομένως είναι θέμα κοστολόγησης αυτών των αρμοδιοτήτων. Χάσαμε -και είναι μεγάλο πολιτικό ζήτημα- μία χρήσιμη περίοδο, που είχε και μια δυναμική, τη μεταβατική περίοδο η οποία αφορά το 2011 και το 2012. Ουσιαστικά, δεν αναστέλλουμε προσωρινά τη μεταφορά των αρμοδιοτήτων. Δεν αναστέλλουμε, δηλαδή, τη διαδικασία αποκέντρωσης. Ουσιαστικά, έτσι όπως διατυπώνεται στο άρθρο, τη ματαιώνουμε. 
Γι’ αυτό επανέρχομαι, κύριε Υπουργέ, στην πρότασή μου κι έρχομαι να σας ζητήσω μια πολιτική δέσμευση εν όψει και του συνεδρίου της ΚΕΔΚΕ -που θα γίνει αν δεν κάνω λάθος στις 20, 23 Μαΐου- να ανανεώσουμε τη μεταβατική περίοδο. Να βάλουμε ένα νέο χρονικό ορίζοντα. Να πούμε το Σεπτέμβριο. Να πούμε μέχρι το τέλος της χρονιάς. Να δούμε αυτές τις διακόσιες αρμοδιότητες. 
Η κοστολόγησή τους δεν είναι δύσκολη υπόθεση. Αρκεί μια ομάδα με υπηρεσιακούς παράγοντες στο Υπουργείο για να ασχοληθούν. Συνήθως το κόστος άσκησης μιας αρμοδιότητας, αφορά τη μισθοδοσία των υπαλλήλων. Ο τρόπος μετακίνησης, μετάταξης αυτών των υπαλλήλων είναι νομοθετημένος. Επομένως δεν θα πρέπει να σταματήσει αυτή η μεταφορά. Κι εάν από τις διακόσιες αρμοδιότητες κριθεί ότι κάποιες από αυτές, για κάποιους ειδικούς λόγους, δεν μπορούμε να τις μεταφέρουμε, θα πρέπει να εξαιρέσουμε μόνο αυτές. Δεν αναστέλλεται η διαδικασία της αποκέντρωσης.
Είπα και στην επιτροπή ότι παρά την τρόικα, παρά την οικονομική κρίση, παρά το μνημόνιο, η γη γυρίζει γύρω από τον ήλιο. Εμείς σε τέτοιου είδους νομοσχέδια δεν πρέπει να αίρουμε βασικές πολιτικές συνιστώσες, οι οποίες μας είχαν συνοδέψει όταν ψηφίζαμε συγκεκριμένους νόμους, με τις οποίες συνιστώσες συμφωνεί, βέβαια, το σύνολο της τοπικής αυτοδιοίκησης.
Όσον αφορά τώρα μια σειρά άλλα ζητήματα τα οποία αναδεικνύουν, επίσης, τον τρόπο νομοθέτησης, θα σας πω τα εξής: Ο ν. 3852, ο γνωστός σαν «Καλλικράτης», καθιέρωσε έναν αριθμό αντιδημάρχων και συνέδεσε τον αριθμό των αντιδημάρχων με τον αριθμό των επιστημονικών συνεργατών και τη θέση του δημάρχου με μια θέση ιδιαίτερου γραμματέα. 
Επί κυβέρνησης με Πρωθυπουργό τον κ. Παπαδήμο ήρθε ο κ. Γιαννίτσης και κατάργησε ένα αριθμό αντιδημάρχων. Στη συνέχεια, μετά από μια διαβούλευση και συζήτηση, αποδέχτηκε να υπάρχουν αυτοί οι αντιδήμαρχοι αλλά χωρίς αντιμισθία. Πολύ σύντομα η πράξη νομοθετικού περιεχομένου αποκαθιστά, επί της ουσίας, την αντιμισθία των αντιδημάρχων αυτών. 
Το σχέδιο νόμου, που μας ήρθε στη Βουλή, κατήργησε αυτήν την αποκατάσταση. Σκεφτείτε πόσες αλλαγές έγιναν σε ελάχιστο χρονικό διάστημα. 
Δεν μας τιμούν αυτά τα πράγματα. Δεν μας τιμούν! 
Και θέλω να τονίσω ιδιαίτερα ότι με παρέμβαση της Βουλής αποκαταστάθηκε το περιεχόμενο της πράξης νομοθετικού περιεχομένου. 
Θέλω να κάνω μία πολιτική επισήμανση, κύριοι συνάδελφοι, σχετικά με αυτό το ζήτημα. Αποκαταστάθηκε το περιεχόμενο, η αμοιβή, δηλαδή -να το πούμε έτσι- των αντιδημάρχων, αλλά μόνο στην περίπτωση που αυτές οι θέσεις των αντιδημάρχων αφορούν δημοσίους υπαλλήλους. Δηλαδή, για μια ακόμα φορά κάνουμε μια διακριτική νομοθέτηση. 
Είναι ζητήματα τα οποία έχουν τεθεί ξανά στη Βουλή. Εμείς επαναλαμβάνουμε τα ίδια λάθη και δημιουργούμε προβλήματα πολιτικά και κοινωνικά. Είναι πολύ μεγάλο ζήτημα αυτό. 
Θέλω να σας πω, κύριε Υπουργέ, ότι εμείς καταθέσαμε και μία τροπολογία, η οποία αφορά τους συμβούλους, τους επιστημονικούς συνεργάτες των αντιδημάρχων. Στο μεσοπρόθεσμο καταργήθηκε ένας αριθμός συμβούλων και καθορίστηκε ένας άλλος αριθμός. Προτείνουμε για μέχρι το τέλος αυτής της δημοτικής περιόδου, να καταργηθούν οι θέσεις των επιστημονικών συνεργατών και των ιδιαίτερων γραμματέων που δεν ενεργοποιήθηκαν και να παραμείνουν εν ενεργεία οι θέσεις επιστημονικών συνεργατών και ιδιαίτερων γραμματέων που ενεργοποιήθηκαν μέχρι το τέλος αυτής της δημοτικής περιόδου. Δεν υπάρχει δημοσιονομικό κόστος. Ο αριθμός τους -εάν τους έχω μετρήσει καλά, που μάλλον καλά τους έχω μετρήσει- είναι κατάτι μικρότερος από τον αριθμό τον οποίο προβλέπει το μεσοπρόθεσμο πρόγραμμα. 
Επομένως το Υπουργείο Οικονομικών δεν μπορεί να έχει αντίρρηση.
Σε σχέση με την αντιμισθία των αντιδημάρχων των νησιωτικών περιοχών -στα νησιά πρώην ΟΤΑ, τα οποία δεν έχουν αυθύπαρκτη πλέον οντότητα ΟΤΑ- κι εκεί καθιερώθηκε η αντιμισθία με την πράξη νομοθετικού περιεχομένου. Το νομοσχέδιο κατ’ αρχήν καταργεί την αντιμισθία αυτών. Είναι η μοναδική αρχή που υπάρχει σε αυτά τα μικρά εννέα νησάκια. Το κόστος είναι 14.500 ευρώ ετησίως. Και θέλω να σας πω ότι χωρίς την παρουσία των αντιδημάρχων, το κράτος δεν υφίσταται σε αυτά τα νησιά. 
Ευτυχώς, με παρέμβαση της Βουλής -και αυτά είναι προς τιμή της Βουλής και έχω την αίσθηση ότι το αποδέχτηκε ευχάριστα και το Υπουργείο- αποκαθίσταται αυτή η αντιμισθία.
Σε σχέση με το Κεφάλαιο Β’ του Υπουργείου Εργασίας θα έλεγα ότι γίνονται λειτουργικές διευθετήσεις, θετικές διευθετήσεις. Εάν, μάλιστα, δούμε, με θετικό τρόπο, το ότι ο Υπουργός αποδέχθηκε και προτάσεις οι οποίες έγιναν από συγκεκριμένους Βουλευτές, τότε έχω τη γνώμη ότι είναι ένα κεφάλαιο το οποίο μπορεί να περάσει έτσι, χωρίς κανένα ιδιαίτερο ζήτημα. Πλην μίας παρατήρησης που έχω για το άρθρο 13.
Κατ’ αρχάς, το περιεχόμενο του άρθρου που αφορά κάποιους υπαλλήλους της ΔΕΗ που αποσπάστηκαν στο ΤΑΥΤΕΚΩ, απασχολούνται στον ΕΟΠΥΥ και κάπου αλλού, των οποίων το μισθό, με βάση τη νέα υπάρχουσα νομοθεσία, θα πληρώνει η ΔΕΗ και θα αποδίδεται στη συνέχεια το κόστος από τις Υπηρεσίες από τις οποίες απασχολούνται στη ΔΕΗ. Δεν καταλαβαίνω γιατί να γίνεται όλο αυτό το πράγμα. 
Μάλιστα, κύριε Υπουργέ, θέλουμε μία ενημέρωση και κάποιες διευκρινίσεις για τον αριθμό των υπαλλήλων. Πόσοι είναι αυτοί οι υπάλληλοι; Τι υπάλληλοι είναι; Τι ειδικότητες έχουν; Ίσως, μία τέτοια ενημέρωση θα μας διευκολύνει να το ψηφίσουμε ή να το απορρίψουμε όλοι μαζί.
Πάντως, είναι σημαντικό ζήτημα, γιατί ίσως κάτω από αυτό το άρθρο να κρύβεται ο παλιός και γνώριμος τρόπος κακής νομοθέτησης, τον οποίο κατά καιρούς όλοι έχουν καταγγείλει σ’ αυτήν την Αίθουσα. 
Όσον αφορά το Υπουργείο Δημόσιας Τάξης, νομίζω ότι γίνονται διευθετήσεις. Νομίζω ότι απλώς ο Υπουργός δέχθηκε ότι θα πρέπει να εφαρμοστούν αναλογικά και στους λιμενικούς οι διατάξεις που αναφέρονται σε αστυνομικούς και πυροσβέστες. 
Όσον αφορά το Κεφάλαιο Ε΄, δεν έχω να προσθέσω κάτι.
Όμως, θέλω να αναφερθώ στις τροπολογίες, παρά το γεγονός ότι είμαστε στη συζήτηση επί της αρχής, γιατί εκεί υπάρχουν σημαντικά πολιτικά ζητήματα. 
Κατ’ αρχάς, όσον αφορά την τροπολογία με αριθμό 391, θα αναφερθώ σε δύο ζητήματα. Θα εξάρω τη νομοθετική παρέμβαση που κάνει για την επιβράβευση της χρηστής διοίκησης. Είναι πολύ σημαντικό ζήτημα και αυτήν την περίοδο της κρίσης είναι πολύ σημαντικό το να φέρνουμε τέτοιου είδους διατάξεις. 
Θέλω, όμως, να σημειώσω πως έχω τη γνώμη ότι επιβραβεύουμε και πάλι, με τη ρύθμιση που κάνουμε για τις ληξιπρόθεσμες οφειλές, τους κακούς δήμους, τους κακούς διαχειριστές, τους μπαταξήδες, όπως λέμε. Εκεί, λοιπόν, λέμε ότι θα τους χρηματοδοτούμε για να ανταποκριθούν στην ανάγκη που έχουν να καταβάλουν τις ληξιπρόθεσμες οφειλές, ενώ οι επιστροφές των χρημάτων θα γίνονται μέσω των παρακρατηθέντων. 
Ζητώ, λοιπόν, μια ενημέρωση για να δω εάν οι παρακρατηθέντες πόροι, οι δόσεις δίνονται κανονικά μέχρι τώρα, ενώ επίσης ζητώ να υπάρχει μια διαβεβαίωση ότι θα συνεχίσουν να δίνονται κανονικά. Όμως, διαπίστωσα ότι λείπει εκείνη η διάταξη –και δεν υπάρχει ενδεχόμενο να φτάσει η επιστροφή από τους παρακρατηθέντες για την απόσβεση των χρεών που έχουν δημιουργήσει αυτοί οι δήμοι- που λέει ότι μπορεί να γίνεται και παρακράτηση μέχρι 5% των ΚΑΠ. Έχω τη γνώμη ότι μαζί με τα μπόνους που αφορούν τη χρηστή διοίκηση, για μια ακόμα φορά –και το σημειώνω ιδιαίτερα και νομίζω ότι διαφωνεί και η τοπική αυτοδιοίκηση- ερχόμαστε και καθιερώνουμε ένα γνωστό μπόνους στους γνωστούς μπαταξήδες –επιτρέψτε μου τη λέξη- δημάρχους που υπάρχουν σε μια σειρά δήμων εδώ και πολλές δεκαετίες. Θα πρέπει να επαναφέρουμε την επιστροφή μέσω των ΚΑΠ έως ποσού 5%. 
Επίσης, όσον αφορά την τροπολογία 391, θέλω να κάνω μια αναφορά στο πρόγραμμα «Βοήθεια στο Σπίτι», την οποία θέλω να σημειώσουμε, γιατί απ’ ό,τι φαίνεται, δεν μπορεί να γίνει διαφορετικά. Όσον αφορά, λοιπόν, το «Βοήθεια στο Σπίτι», δίνεται μια παράταση μέχρι 30 Σεπτεμβρίου και των συμβάσεων. 
Θέλω, λοιπόν, να κάνω δύο επισημάνσεις: 
Πρώτον, εάν προσφύγουν δικαστικά οι εργαζόμενοι, έχω τη γνώμη ότι θα βγουν δικαστικές αποφάσεις για τη μονιμοποίησή τους ή για τη μετατροπή των συμβάσεων ορισμένου χρόνου σε συμβάσεις αορίστου χρόνου, γιατί πλέον πρόκειται για πιστώσεις εθνικές και δεν πρόκειται για συγχρηματοδοτούμενο πρόγραμμα. Αυτή είναι μια πρώτη επισήμανση. 
Και μια δεύτερη και πιο σοβαρή κατά τη γνώμη μου, κύριε Υπουργέ, επισήμανση είναι ότι δεν προλαβαίνουμε μέχρι τις 30 Σεπτεμβρίου να κάνουμε κάτι διαφορετικό. Μιλήσαμε στην επιτροπή –όχι στη δική μας τελευταία επιτροπή, αλλά στην επιτροπή του Υπουργείου Εργασίας- για τις ΚΟΙΝΣΕΠ. Εμείς είχαμε κάνει μία πρόταση για να συμμετάσχουν και οι δήμοι σε αυτούς τους κοινωνικούς συνεταιρισμούς, προκειμένου να νιώθουν μία μεγαλύτερη ασφάλεια οι εργαζόμενοι στο πρόγραμμα «Βοήθεια στο Σπίτι». 
Η άποψή μου είναι ότι, επειδή διαβλέπω –είμαι, δηλαδή, βέβαιος και όχι απλά διαβλέπω- ότι δεν θα υπάρξει ενδιαφέρον από τους εργαζόμενους στο πρόγραμμα «Βοήθεια στο Σπίτι», γιατί θα ελπίζουν –και εδώ είμαστε και θα το διαπιστώσουμε πολύ σύντομα- σε μία νέα παράταση των συμβάσεών τους, δεν θα προχωρήσουμε. 
Εδώ χρειάζεται να βγάλουμε εμείς, η Κυβέρνηση, το Υπουργείο Εργασίας και το Υπουργείο Εσωτερικών τα μοντέλα, τις φόρμες και να θέσουμε συγκεκριμένα χρονοδιαγράμματα και να δούμε την παράταση -μήπως πρέπει να την πάμε μέχρι το τέλος της χρονιάς- έτσι ώστε να προλάβουμε να λειτουργήσουν αυτές οι δραστηριότητες μέσω των κοινωνικών συνεταιρισμών. 
Θέλω, δε, να πω ότι θα μπορούσε να υπάρχει και μία άλλη πρόβλεψη. Θα μπορούσαμε να πούμε ότι αυτοί οι κοινωνικοί συνεταιρισμοί θα μπορούσαν να εμπλουτιστούν ως ένα ποσοστό και με νέους άνεργους εργαζόμενους της ίδιας ειδικότητας, διότι δεν μπορεί οι ρυθμίσεις μας να μη λαμβάνουν υπ’ όψιν ότι υπάρχει πολύς και αξιόλογος κόσμος που ψάχνει για δουλειά. 
Σε σχέση τώρα –και τελειώνω, κυρία Πρόεδρε- με την τροπολογία με αριθμό 399, θα αναφερθώ στην απογραφή. Η απογραφή δημοσιοποιήθηκε στις 20 Μαρτίου 2013. Με βάση την υπάρχουσα νομοθεσία, θα πρέπει να ισχύσει η κατανομή των ΚΑΠ με βάση τα γνωστά κριτήρια, στα οποία κυρίαρχο ρόλο παίζει το πληθυσμιακό κριτήριο. 
Ας δούμε, λοιπόν, τι έγινε με την απογραφή. Εκατόν ενενήντα τρεις δήμοι στη χώρα έχουν μείωση του πληθυσμού τους και εκατόν σαράντα, αν θυμάμαι καλά, δήμοι έχουν αύξηση του πληθυσμού τους. Εάν εφαρμόσουμε αυτήν τη διάταξη ως έχει, τότε θα δημιουργήσουμε ένα τεχνικό πρόβλημα, που θα πάρει διαστάσεις πολιτικού προβλήματος στους προϋπολογισμούς τους. Δεν μπορούμε να το κάνουμε για φέτος. Συμφωνώ, λοιπόν, ότι θα πρέπει να εφαρμοστεί το κριτήριο του πληθυσμού από 1-1-2014. 
Θέλω, όμως, να σημειώσω και ένα άλλο πολιτικό επιχείρημα. Συνήθως αυτό το κριτήριο του πληθυσμού, το οποίο ήταν κυρίαρχο κριτήριο στην κατανομή των ΚΑΠ, επιδεχόταν μία διόρθωση μέσω της κατανομής της ΣΑΤΑ. Η ΣΑΤΑ ήταν ένα σημαντικό μέγεθος, γιατί υπήρχαν άλλου είδους κριτήρια. Έδινε προτεραιότητα στην έκταση, στο οδικό δίκτυο κ.λπ., με αποτέλεσμα το προνόμιο που είχαν οι δήμοι με μεγάλο πληθυσμό και η αδικία που γινόταν στους δήμους με μικρό πληθυσμό, αλλά πολύ μεγάλη έκταση, αποκαθίσταντο ως ένα βαθμό από την κατανομή της ΣΑΤΑ. Η ΣΑΤΑ δεν υπάρχει πλέον ή μάλλον υπάρχει σε ένα πολύ μικρό ποσό. Και αυτό, λοιπόν, είναι ένα επιχείρημα, το οποίο μας οδηγεί στην άποψη ότι θα πρέπει, όσον αφορά το πληθυσμιακό κριτήριο, να πάμε σύμφωνα με την πρόταση που κάνατε, κύριε Υπουργέ. 
Επίσης θα ήθελα να πω ότι είναι και μία ευκαιρία αυτά τα ζητήματα να τα αντιμετωπίσουμε οριστικά στο συνέδριο της ΚΕΔΚΕ με την παρουσία όλων μας, προκειμένου να μην υπάρχουν αυτού του είδους τα φαινόμενα και αυτές οι αδικίες. 
Σας ευχαριστώ. 
(Χειροκροτήματα από την πτέρυγα του ΠΑΣΟΚ)</Speech>
 ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Σας ευχαριστούμε και εμείς, κύριε Ντόλιο. 
Το λόγο έχει η ειδική αγορήτρια των Ανεξάρτητων Ελλήνων κ. Μαρίνα Χρυσοβελώνη.</ChairmanSpeech> 
<Speech><Parlmember>ΜΑΡΙΝΑ ΧΡΥΣΟΒΕΛΩΝΗ</Parlmember>: Ευχαριστώ, κυρία Πρόεδρε. 
Κυρίες και κύριοι συνάδελφοι, θα ξεκινήσω με τη δήλωση των Ανεξάρτητων Ελλήνων ότι για λόγους αρχής καταψηφίζουμε αυτό το σχέδιο νόμου, καθώς ουσιαστικά δεν είναι παρά μόνο μία κύρωση πράξης νομοθετικού περιεχομένου. Άλλωστε, έχουμε πει πολλές φορές και στην επιτροπή και στην Ολομέλεια ότι η διαδικασία κύρωσης τέτοιων «προκάτ» νομοθετημάτων δεν τιμά καθόλου τη Βουλή. Η εισαγωγή πληθώρας πράξεων νομοθετικού περιεχομένου, για το όποιο απίθανο θέμα μπορεί να φανταστεί κανείς, αποτελεί ευθεία παραβίαση του Συντάγματος, όπως είπε στην επιτροπή και ο αγαπητός συνάδελφος του ΠΑΣΟΚ κ. Ντόλιος. Όμως δεν φαίνεται να τον άκουσε κανείς από τη συγκυβέρνηση. Δυστυχώς, τις λίγες νηφάλιες και αξιόπιστες φωνές που ακούγονται από Νέα Δημοκρατία και ΠΑΣΟΚ πάνω σ’ αυτό το κρίσιμο ζήτημα, η συγκυβέρνηση τις αγνοεί παντελώς. 
Είναι πραγματικά θλιβερό να συνεχίζετε αυτήν τη μεθόδευση με τις πράξεις νομοθετικού περιεχομένου. Δείχνει για τους ίδιους τους Υπουργούς –οι οποίοι είναι Βουλευτές και μας εισηγούνται τέτοια πράγματα- μία τάση αυτοαπαξίωσης και αυτοακύρωσης. Διότι οι Ανεξάρτητοι Έλληνες πιστεύουμε ότι η ιδιότητα που πρέπει να υπερτερεί στη συνείδηση του πολιτικού είναι αυτή του Βουλευτή -που εκφράζει τον ελληνικό λαό, από τον οποίο εκλέγεται- και πως οφείλει να αντιπροσωπεύει εδώ όλους τους Έλληνες οι οποίοι μας εξέλεξαν και όχι απλά να εκφράζει τον προϊστάμενό του Πρωθυπουργό, ο οποίος τον έχει διορίσει. 
Κύριε Υπουργέ, πέρα των συνταγματικών θεμάτων, θέλω να επαναλάβω ότι ο τρόπος με τον οποίο που λειτουργεί η Κυβέρνηση στο Κοινοβούλιο έρχεται σε ευθεία αντίθεση με τη διαδικασία της καλής νομοθέτησης. Όπως γνωρίζετε, στο παρόν σχέδιο νόμου προβλέπεται η έκδοση διάφορων υπουργικών αποφάσεων για πλήθος θεμάτων. Όμως, δεν κάνετε τον κόπο να καταθέσετε, ως οφείλατε, τα προσχέδια αυτών. Είναι ένα πρόβλημα που πλέον εμφανίζεται σε κάθε νομοσχέδιο της Κυβέρνησης. Δείχνει πως επιθυμείτε να κρατάτε συστηματικά αποστάσεις από τη νομιμότητα. Και αυτό, φυσικά, δεν μπορεί σε καμμία περίπτωση να γίνει αποδεκτό από τους Ανεξάρτητους Έλληνες. 
Τώρα, όσον αφορά το περιεχόμενο του σχεδίου νόμου, δεν έχει νόημα να εξειδικεύσουμε επί της αρχής. Και αυτό, γιατί δεν υπάρχει κάποιο ενιαίο σκεπτικό, κάποια συγκεκριμένη φιλοσοφία που να διέπει αυτό το παζλ ετερόκλητων διατάξεων. Όμως, μπορούμε να εντοπίσουμε κάποια σημαντικά σημεία που θίγετε εδώ και να τα συζητήσουμε. Φυσικά, δεν πρόκειται ούτε για άξονες ούτε για ομοιογενείς πολιτικές, αλλά για κάποιες πρακτικές που, δυστυχώς, ακολουθείτε, με εξαιρετικά αρνητικά μέχρι τώρα αποτελέσματα. 
Ξεκινώ με τα αναφερόμενα για το Παρατηρητήριο Οικονομικής Αυτοτέλειας των ΟΤΑ, στο οποίο θα αναφερθώ εκτενώς αύριο. Συμφωνούμε, πάντως, με την άποψη των παριστάμενων στην επιτροπή φορέων για την επιχειρούμενη νόθευση του αυτοδιοικούμενου χαρακτήρα τους μέσω του εν λόγω Παρατηρητηρίου. 
Συνεχίζω με το σοβαρό πρόβλημα των υπηρεσιών παρά τω Πρωθυπουργώ. Εδώ υπάρχει ένας απίθανος διοικητικός πληθωρισμός με τρεις γενικές γραμματείες και εκατοντάδες μετακλητούς υπαλλήλους, των οποίων προΐστανται οι διάφοροι γενικοί γραμματείς, φίλοι του Πρωθυπουργού.
Μια τέτοια περίπτωση, λοιπόν, είναι το άρθρο 21, όπου δήθεν συμπληρώνονται οι αρμοδιότητες της Γενικής Γραμματείας της Κυβέρνησης. Δεν πρόκειται, όμως, στην πραγματικότητα για συμπλήρωση, αλλά για επανασχεδιασμό των αρμοδιοτήτων του κ. Μπαλτάκου, εξαιτίας της πρόσφατης εμφάνισης ενός νέου γενικού γραμματέα, υπεύθυνου για τον κυβερνητικό συντονισμό, δηλαδή του κ. Βαρτζόπουλου. Καθώς εκ των πραγμάτων αυτός έχει αναλάβει ουσιαστικά τα καθήκοντα που είχε ο κ. Μπαλτάκος, πρέπει τώρα αναγκαστικά να δημιουργηθούν καινούργια καθήκοντα για το Γενικό Γραμματέα της Κυβέρνησης. 
Εδώ θέλω να υπογραμμίσω -επειδή αυτό ακούστηκε, νομίζω από τον κ. Παυλόπουλο, στην επιτροπή- ότι ήταν λανθασμένη η αναφορά στο π.δ. 63 του 2005. Είπε, λοιπόν, ο κύριος συνάδελφος, που ήταν και αρμόδιος Υπουργός όταν συντάχθηκε το διάταγμα αυτό, πως οι αρμοδιότητες που θέλετε να παραχωρήσετε στον κ. Μπαλτάκο δήθεν προβλέπονταν στις κωδικοποιημένες διατάξεις του 2005. Αυτό, όμως, είναι απολύτως αναληθές. Δεν πρόκειται, βέβαια, ούτε για συμπλήρωση ούτε για δήθεν διευκρίνιση υπαρχουσών αρμοδιοτήτων του Γενικού Γραμματέα της Κυβέρνησης. Πρόκειται για τελείως καινούργιες αρμοδιότητες που θέλετε να εκχωρήσετε στον κ. Μπαλτάκο, ενώ δεν είναι δικές σας. Διότι η νομοθετική αρμοδιότητα ανήκει στη Βουλή, κύριοι συνάδελφοι της συγκυβέρνησης. Δεν ανήκει σε εσάς, για να την παραχωρείτε με πράξη νομοθετικού περιεχομένου. 
Εδώ αναγκάζομαι να πω και πάλι κάποια δυσάρεστα πράγματα, που αφορούν στους επικεφαλής των Γενικών Γραμματειών Πρωθυπουργού, Συντονισμού και Κυβέρνησης. 
Ας δεχτούμε, λοιπόν, πως υπάρχει κάποιος εσωτερικός λόγος για τη δήθεν εξειδίκευση και ανακατανομή αρμοδιοτήτων μεταξύ των παραπάνω μετακλητών υπαλλήλων του κ. Σαμαρά. Το πρόβλημα είναι πως τα νέα καθήκοντα που αναλαμβάνει ο κ. Μπαλτάκος τον μετατρέπουν σε επόπτη των Υπουργών και λογοκριτή της Βουλής. 
Αναφέρομαι συγκεκριμένα στο κείμενο του νομοσχεδίου, διαβάζοντας ακριβώς τι έχετε προβλέψει για το Γενικό Γραμματέα της Κυβέρνησης. Λέτε, λοιπόν: «Παραλαμβάνει και υπογράφει τα νομοσχέδια, με σκοπό την προώθησή τους στη Βουλή προς ψήφιση. Οι Υπηρεσίες της Βουλής δεν δικαιούνται να παραλάβουν νομοσχέδιο, εάν αυτό δεν φέρει την υπογραφή του». Εάν είναι ποτέ δυνατόν! 
Επίσης: «Ο Γενικός Γραμματέας της Κυβέρνησης αποδέχεται και προσυπογράφει υπουργικές τροπολογίες, νομοτεχνικές βελτιώσεις, προσθήκες, διορθώσεις ή οποιαδήποτε άλλη παρέμβαση στα κατατεθειμένα νομοσχέδια, άλλως οι ως άνω παρεμβάσεις δεν παραλαμβάνονται από τις Υπηρεσίες της Βουλής, θεωρούνται ως μη γενόμενες και δεν εισάγονται προς ψήφιση στην Ολομέλεια». 
Επομένως, κύριοι συνάδελφοι, τελείωσαν οι βουλευτικές τροπολογίες. 
Ακόμη: «Καμμία διάταξη νόμου δεν προχωρά, εάν δεν την έχει εγκρίνει ο εκάστοτε Γραμματέας της Κυβέρνησης», ό,τι και να λένε οι Υπουργοί ή οι Βουλευτές. 
Μιλούμε, με άλλα λόγια, για ένα διορισμένο, μετακλητό υπάλληλο, που εποπτεύει τη νομοθετική πρωτοβουλία των Υπουργών σε κάθε τους βήμα και εγκρίνει ή απορρίπτει τα σχέδιά τους για τους δικούς του λόγους. Πρόκειται για ένα δημιούργημα, που δεν έχει καμμία σχέση με τις προβλέψεις του Συντάγματος για το πώς ασκείται η κυβερνητική εξουσία και σίγουρα δεν έχει καμμία απολύτως σχέση με το πολίτευμα της Κοινοβουλευτικής Δημοκρατίας. 
Αντίθετα, όλα τα παραπάνω αποδεικνύουν ότι η παρεμβολή του Γενικού Γραμματέα της Κυβέρνησης στη θέση του επόπτη–λογοκριτή, συνιστά μια σκόπιμη και μόνιμη νόθευση της νομοθετικής διαδικασίας, για να την καταστήσει ακόμα πιο προβλέψιμη και ελεγχόμενη από μη πολιτικά πρόσωπα, ακόμα και εκτός Ελλάδος. 
Δυστυχώς, η χώρα μας ζει σε ένα καθεστώς μνημονίου, όπου όλες οι πρωτοβουλίες πρέπει να είναι αυστηρά ευθυγραμμισμένες με τις επιθυμίες της τρόικας. 
Άρα ένας τοποτηρητής σε μια τέτοια κρίσιμη θέση, με τόσες πολλές αρμοδιότητες, που η ίδια η συγκυβέρνηση σπεύδει να του δώσει, θα μπορεί να παίζει έναν απολύτως εξωθεσμικό ρόλο, όπως ακριβώς θέλει να κάνει η τρόικα, παρακάμπτοντας τους Υπουργούς και το Κοινοβούλιο. Είναι, με άλλα, λόγια μια μετάλλαξη της Δημοκρατίας μας σε ένα πολίτευμα υπό επιτροπεία και τελικά υπό μόνιμη ξένη κηδεμονία. Πρόκειται για μια μόνιμη φαλκίδευση της νομοθετικής λειτουργίας της Βουλής. 
Εάν ψηφίσετε, κύριοι συνάδελφοι της Νέας Δημοκρατίας, υπέρ των «υπερεξουσιών» του κ. Μπαλτάκου, απεμπολείτε μόνοι σας οριστικά το δικαίωμα να προτείνετε σε Υπουργό της ίδιας της συγκυβέρνησής σας τροπολογίες, ακόμα και στοιχειώδεις νομοτεχνικές βελτιώσεις, καθώς όλα αυτά θα υφίστανται μόνο εάν φέρουν την υπογραφή του κ. Μπαλτάκου. 
Επιβάλλεται, έστω και τώρα, να αποτρέψουμε την εξευτελιστική για τη Βουλή αυτή εξέλιξη. Γι’ αυτόν το λόγο οι Ανεξάρτητοι Έλληνες απαιτούμε την απόσυρση της συγκεκριμένης διάταξης. 
Ένα άλλο εξαιρετικά προβληματικό σημείο του νομοσχεδίου είναι το άρθρο 12 της πράξης νομοθετικού περιεχομένου για τη δημιουργία του Ενιαίου Ταμείου Επικουρικής Ασφάλισης. Πρόκειται, θεωρητικά, για ένα «υπερταμείο» με εκατομμύρια ασφαλισμένους και συνταξιούχους. Αυτό, όμως, που εσείς θέλετε να δημιουργήσετε είναι ένας γίγαντας με πήλινα πόδια, είναι μια κακή ιδέα, η οποία είναι βέβαιο ότι δεν θα λειτουργήσει. Το ίδιο, άλλωστε, συνέβη όλες τις φορές στο παρελθόν, όταν επιχειρήθηκε η τεχνητή ενοποίηση διάφορων ασφαλιστικών ταμείων σε «υπερταμεία». 
Θυμίζω το ΤΕΑΙΤ, την αποτυχία του ΟΑΕΕ με το ΤΕΒΕ που ενοποιήθηκε διοικητικά -στα χαρτιά πάντα- με τα υπόλοιπα ταμεία μετά από δέκα χρόνια, την παταγώδη αποτυχία του ΙΚΑ να απορροφήσει άλλα ταμεία, έστω ως διοικητικούς τομείς. 
Ο κατάλογος των αποτυχιών πραγματικά δεν έχει τέλος, αν πάμε και στον κλάδο υγείας, με τον ΕΟΠΥΥ, και θυμηθούμε τις πρόσφατες ιστορίες με ταμεία, όπως το ΕΤΕΑ, που προσπαθήσατε -ευτυχώς αποτυχημένα- να εγκλωβίσετε εντός του ΕΟΠΥΥ. Πρόκειται, δηλαδή, για μια επιλογή που πραγματικά δεν έχει κανένα απολύτως νόημα. 
Κύριε Υπουργέ, το μόνο που θα καταφέρετε με αυτές τις ψευτοαλλαγές είναι να ταλαιπωρείτε ακόμα περισσότερο τους ασφαλισμένους, τους εργοδότες αλλά και τους ίδιους τους υπαλλήλους των ασφαλιστικών ταμείων. Με διοικητικές συγκολλήσεις, όπως αυτές που έγιναν με το ν. 3655/2008, δεν γίνεται δουλειά. 
Αν θέλετε να κάνετε κάτι ουσιαστικό για την κοινωνική ασφάλιση, μπορείτε να εστιάσετε στην κωδικοποίηση της ασφαλιστικής νομοθεσίας, μπορείτε να φέρετε υπαλλήλους στα ταμεία, που έχουν αδειάσει εξαιτίας της πολιτικής σας στο δημόσιο. Μπορείτε -και πρέπει- να ασχοληθείτε με τα οξύτατα λειτουργικά προβλήματα των ασφαλιστικών ταμείων, δείχνοντας κάποια έγνοια για το ελάχιστο προσωπικό που τους έχει απομείνει και παλεύει μόνο του καθημερινά, με ένα βουνό από χρόνιες παθογένειες του συστήματος κοινωνικής ασφάλισης. 
Κι επειδή, κύριε Υπουργέ, αναφέρθηκα πιο πριν στους μετακλητούς φίλους του κ. Σαμαρά, θέλω να συνδέσω τα δύο θέματα και να σας κάνω μια πρόταση.
Όλοι θυμόμαστε την υποτιθέμενη μείωση του αριθμού των μετακλητών κατά 20%, που διατυμπάνιζε πέρυσι ο κύριος Πρωθυπουργός. Μάλιστα, ψηφίστηκε και σχετική διάταξη, που συμπεριλήφθηκε στο ν. 4093 το Νοέμβριο του 2012. Στην πράξη, βέβαια, η υπόθεση εξελίχθηκε σε έναν ακόμα εμπαιγμό της Κυβέρνησης Σαμαρά, σαν αυτόν που προηγήθηκε με τη δήθεν κατάργηση των, επίσης μετακλητών, ειδικών γραμματέων τον Ιούλιο, εφόσον λίγο αργότερα ο κύριος Πρωθυπουργός διόρισε δεκατέσσερις νέους γραμματείς. 
Αυτήν την κοροϊδία ακολούθησε άλλος ένας εμπαιγμός της κοινής γνώμης, με τη δήθεν, πάλι, απαγόρευση πρόσληψης συγγενών πολιτικών σε θέσεις μετακλητών υπαλλήλων, ιστορία που ξεκίνησε τον Αύγουστο του 2012. 
Όπως βλέπετε, λοιπόν, οι μετακλητοί είναι ένα πολύ αγαπημένο θέμα για τον κύριο Πρωθυπουργό. Οι πολίτες τούς έχουν ταυτίσει –και, δυστυχώς, έχουν δίκιο ορισμένες φορές- με διορισμούς ημετέρων, με αναξιοκρατία και με σπατάλη του κράτους. Άραγε, ποιος πολίτης δεν θα χαιρόταν να ακούσει για 20% μείωση στον αριθμό τους; 
Εδώ, όμως, έρχεται η χθεσινή απάντηση που έλαβα από τον αρμόδιο Υπουργό κ. Σταμάτη, για να μας αποδείξει για ακόμα μια φορά τον εμπαιγμό που γίνεται από την πλευρά της συγκυβέρνησης. Λέει, λοιπόν, ο Υπουργός Επικρατείας: Ο κ. Σαμαράς κατήργησε τελικά τριακόσιες θέσεις μετακλητών. Οι θέσεις, όμως, αυτές ήσαν κενές. 
Το μέγεθος, δηλαδή, της εξαπάτησης είναι πραγματικά ασύλληπτο. 
Κατά τα άλλα, οι πάνω από χίλιοι διακόσιοι υπάλληλοι που διορίσατε από το παράθυρο, χωρίς καμμία απολύτως αξιοκρατική διαδικασία, παραμένουν όλοι στις θέσεις τους και, μάλιστα, με αυξητική τάση. Έτσι, ενώ το 2012 ο αριθμός των μετακλητών στο δημόσιο ήταν χίλια εξήντα άτομα, ξαφνικά μέσα στο 2013 ξεπέρασαν τους χίλιους διακόσιους. 
Σήμερα έχουμε, για την ακρίβεια, χίλιους διακόσιους είκοσι μετακλητούς. Δηλαδή, αντί της υποτιθέμενης μείωσης κατά 20%, είχαμε στην πραγματικότητα αύξηση των μετακλητών σχεδόν κατά ποσοστό 20%. 
Φαίνεται, λοιπόν, ότι λεφτά κάπου υπάρχουν, αλλά διατίθενται μόνο για προσλήψεις συγγενών και φίλων σε θέσεις μετακλητών. 
Και μιας και ανέφερα τους μετακλητούς συγγενείς, να θυμίσω τι έλεγε για το θέμα ο κύριος Πρωθυπουργός: Οι συγγενείς πολιτικών δεν θα μπορούν να διορίζονται μετακλητοί υπάλληλοι στο δημόσιο. Σας παραπέμπω στη σχετική ανακοίνωση της Γενικής Γραμματείας της Κυβέρνησης στις 24-8-2012, που ανέφερε ότι ο κύριος Πρωθυπουργός έδωσε εντολή στη Γενική Γραμματεία της Κυβέρνησης για να αναληφθεί, την εβδομάδα που θα ακολουθούσε, πρωτοβουλία που θα αφορούσε στο καθεστώς προσλήψεων μετακλητών δημοσίων υπαλλήλων, με την επιπλέον αναφορά ότι η πρόθεση του Πρωθυπουργού είναι η θεσμοθέτηση απαγόρευσης προσλήψεων συζύγων και συγγενών μέχρι και δευτέρου βαθμού για το σύνολο των κρατικών λειτουργών που δύνανται να προσλαμβάνουν μετακλητούς δημοσίους υπαλλήλους. Σήμερα έχουν περάσει οκτώ μήνες από την εντολή του Πρωθυπουργού, αλλά η δήθεν απαγόρευσή του ασφαλώς και δεν ισχύει. 
Κάπως έτσι, λοιπόν, ο κ. Σαμαράς διόρισε μετακλητό υπάλληλο και μάλιστα πρόσφατα -στις 31 Ιανουαρίου τον αναβάθμισε στη θέση Γενικού Γραμματέα Συντονισμού, που έγινε ειδικά γι’ αυτόν- το φίλο του ψυχίατρο, τον κ. Βαρτζόπουλο. 
Με αφορμή τα παραπάνω, σας κάνω μία πρόταση, για να λύσουμε το πρόβλημα των μετακλητών υπαλλήλων. Εάν είναι πράγματι ικανοί και θέλουν πράγματι να δουλέψουν, πάρτε πεντακόσιους από αυτούς -όχι παραπάνω- και στείλτε τους στο ΙΚΑ. Βγάλτε τους από τα πολιτικά και τα κομματικά γραφεία και βάλτε τους να δουλέψουν στα ασφαλιστικά ταμεία -που σας προανέφερα- από όπου πρόσφατα απολύσατε πεντακόσια άτομα. Έτσι και τα κενά που δημιουργήθηκαν στο ΙΚΑ θα καλυφθούν και οι άνθρωποι αυτοί θα αποδείξουν την αξία τους, αν και δεν έχουν προσληφθεί με διαδικασίες ΑΣΕΠ, όπως οι απολυμένοι. 
Επειδή είναι απολύτως βέβαιο ότι τα άτομα αυτά δεν θα έχουν καμμία διάθεση να δουλέψουν στο ΙΚΑ, σας ζητούμε να προσλάβετε στις θέσεις αυτών τους πεντακόσιους απολυμένους του ΑΣΕΠ. Ας γίνουν αυτοί μετακλητοί, αφού ισχυρίζεστε ότι δεν υπάρχει άλλος νόμιμος τρόπος επαναφοράς τους στο ΙΚΑ, από όπου τους έχετε απολύσει. Με τον ίδιο τρόπο μπορείτε να διορίσετε στη συνέχεια και τους αδιόριστους επιτυχόντες της προκήρυξης 8Κ/2008 του ΑΣΕΠ στα ασφαλιστικά ταμεία. Να διορίσετε τους ανθρώπους αυτούς, που για χρόνια εμπαίζονται από τις διαδοχικές κυβερνήσεις. 
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού)
Ολοκληρώνω, κυρία Πρόεδρε.
Άλλωστε σας μένουν εφτακόσιες θέσεις μετακλητών μέχρι το σύνολο των χιλίων διακοσίων πενήντα που σήμερα διαθέτετε σε φίλους. 
Επομένως σας δίνουμε μία λύση, αν πράγματι έχετε τη διάθεση να σταματήσετε τον εμπαιγμό του ελληνικού λαού και να επιδείξετε άμεσα την ίδια φροντίδα για την κοινωνική ασφάλιση που δείχνετε σήμερα τακτοποιώντας κομματικούς σας φίλους. Διαφορετικά μην περιμένετε αποτελέσματα από την προτεινόμενη με το νομοσχέδιο ενοποίηση των διάφορων επικουρικών ταμείων. Χωρίς προσωπικό, χωρίς ανθρώπους που να νοιάζονται για τον πολίτη, δεν υπάρχει, κύριε Υπουργέ, κοινωνική ασφάλιση.
(Στο σημείο αυτό την Προεδρική Έδρα καταλαμβάνει ο Γ΄ Αντιπρόεδρος της Βουλής κ. ΧΡΗΣΤΟΣ ΜΑΡΚΟΓΙΑΝΝΑΚΗΣ )
Σε ό,τι αφορά τα μεταναστευτικά ζητήματα που θίγονται, συμφωνούμε με την εφαρμογή της ηλεκτρονικής κάρτας για τον έλεγχο της νόμιμης διαμονής των μεταναστών. Το άρθρο 11, αν και αυτονόητο, είναι μία διάταξη που θα βοηθήσει στον έλεγχο των λαθρομεταναστών, καθώς μία τέτοια κάρτα πολύ δύσκολα παραποιείται όπως τα χαρτιά που διαθέτουν συνήθως οι διάφοροι παράνομοι αλλοδαποί. 
Περιμένουμε, όμως, κύριε Υπουργέ, σε σύντομο χρόνο να τη δούμε να χρησιμοποιείται με τη βοήθεια της ΕΛΑΣ και το λέω αυτό …</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Κυρία συνάδελφε, συντομεύετε, διότι υπερβήκατε το χρόνο.</ChairmanSpeech>
<Speech><Parlmember>ΜΑΡΙΝΑ ΧΡΥΣΟΒΕΛΩΝΗ</Parlmember>: Ολοκληρώνω, κύριε Πρόεδρε.
…και το λέω αυτό, γιατί δύο χρόνια μετά την αρχική ρύθμιση του θέματος, η απόσταση που ακόμα χωρίζει τη θεωρία του νόμου από το χάος που επικρατεί στην πράξη με τους μετανάστες είναι τεράστια. 
Ολοκληρώνω με μία αναφορά στο άρθρο 12. Θέλετε με το άρθρο 12 να επιταχύνετε τις διαδικασίες χορήγησης τέτοιων αδειών που προβλέπετε με το νομοσχέδιο. Το ζήτημα, όμως, δεν είναι η ακολουθούμενη γραφειοκρατική διαδικασία, αλλά τα κριτήρια που βάζουμε για τους αλλοδαπούς. Επομένως το κύριο ζητούμενο δεν είναι η διαχείριση του φαινομένου, αλλά η πολιτική του αντιμετώπιση πάντα μέσα στο πλαίσιο της Ευρωπαϊκής Ένωσης και του ελληνικού κράτους δικαίου.
Τέλος, θέλω να υπογραμμίσω πως για το άρθρο 22 δεν ακούστηκε κανένας πειστικός αντίλογος από την πλευρά της Κυβέρνησης. Επιφυλάσσομαι, για να μην παίρνω το χρόνο των συναδέλφων, να τοποθετηθώ αναλυτικότερα αύριο.
Κλείνω την πρωτολογία μου, επιφυλασσόμενη βεβαίως να κάνω κάποιες επιπλέον αναφορές στη δευτερολογία μου, όπως και αύριο κατά τη συζήτηση επί των άρθρων και των τροπολογιών.
Σας ευχαριστώ πολύ.
(Χειροκροτήματα από την πτέρυγα των Ανεξάρτητων Ελλήνων)</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Σας ευχαριστούμε, κυρία συνάδελφε. 
Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού προηγουμένως ξεναγήθηκαν στην έκθεση της αίθουσας «ΕΛΕΥΘΕΡΙΟΣ ΒΕΝΙΖΕΛΟΣ» και ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, τριάντα εννιά μαθητές και μαθήτριες και δύο εκπαιδευτικοί συνοδοί τους από το Γυμνάσιο Λιμεναρίων Θάσου.
Η Βουλή τούς καλωσορίζει.
(Χειροκροτήματα από όλες τις πτέρυγες της Βουλής)
Το λόγο έχει ο ειδικός αγορητής της Χρυσής Αυγής κ. Γερμενής.</ChairmanSpeech>
<Speech><Parlmember>ΓΕΩΡΓΙΟΣ ΓΕΡΜΕΝΗΣ</Parlmember>: Ευχαριστώ, κύριε Πρόεδρε. 
Έχουμε πλέον αντιληφθεί εδώ και πολύ καιρό ότι η Κυβέρνηση είναι μία Κυβέρνηση ειδικού τύπου. Κι αυτό όχι γιατί αποτελείται από διαφορετικά κόμματα, που το καθένα κοιτάει να προωθήσει τα δικά του συμφέροντα, αλλά επειδή μας το θυμίζετε συνεχώς με τον τρόπο με τον οποίο κυβερνάτε. Τα σχέδια νόμου τα έχετε σχεδόν εξαφανίσει από το νομοθετικό Σώμα και τα αντικαθιστάτε συνεχώς από πράξεις νομοθετικού περιεχομένου. Χρησιμοποιείτε σαν πρόσχημα κάποιες δήθεν επείγουσες διατάξεις, τις οποίες κάθε φορά φέρνετε προς ψήφιση. 
Ποιος, όμως, κρίνει αν οι διατάξεις είναι όντως επείγουσες; Έπαψε να ισχύει πως αρμόδιο γι’ αυτά είναι το νομοθετικό Σώμα; Από ό,τι φαίνεται εσείς το αλλάξατε και αυτό. Άλλη μία κίνηση που δείχνει την ποιότητα της δημοκρατίας, για την οποία υποτίθεται ότι εσείς εργάζεστε. Στη δικιά σας δημοκρατία καταργείτε ακόμα και αυτό. 
Για ακόμη μία φορά, λοιπόν, προκειμένου να κυρώσετε αναδρομικά διατάξεις σε πράξη νομοθετικού περιεχομένου, επικαλείστε έκτακτη περίπτωση, εξαιρετικά επείγουσα και απρόβλεπτη ανάγκη για την αντιμετώπιση κατεπειγόντων θεμάτων. Εκτός από αυτό, ο τρόπος με τον οποίο νομοθετείτε είναι απαράδεκτος. Μέσα σε δύο άρθρα συμπιέζετε δεκάδες ετερόκλητες διατάξεις και μετά ζητάτε από το Σώμα να τα εγκρίνει ή να τα καταψηφίσει. 
Αναρωτιόμαστε. Δεν το καταλαβαίνετε; Ή σκοπίμως νομοθετείτε με αυτόν τον τρόπο, καθώς μπορεί μια μεμονωμένη διάταξη που είναι στη σωστή κατεύθυνση, να καταψηφιστεί επειδή αποτελεί μέρος ενός συνολικότερου άρθρου; 
Ποιος είναι, λοιπόν, ο νομοτεχνικός λόγος που σας αναγκάζει να νομοθετείτε με αυτόν τον τρόπο; Ποιος είναι ο λόγος που σας αναγκάζει να ρυθμίζετε ζητήματα μεταφοράς προσωπικού και οικονομικών πόρων που απαιτούνται για την άσκηση των αρμοδιοτήτων τους, κατεπειγόντως με αυτήν την έκτακτη νομοθετική διαδικασία στο άρθρο 1 ή τη συγχώνευση των υπηρεσιών ύδρευσης των δήμων στο άρθρο 4 ή τη συγχώνευση των φορέων διαχείρισης αποβλήτων στο άρθρο 6; Τι σας εμπόδισε να το κάνετε νωρίτερα; Και τις σας εμπόδιζε να το κάνετε με άλλον τρόπο, αφού ο περιβόητος νόμος του «Καλλικράτη» έχει ψηφιστεί από το 2010; 
Εμείς εξαρχής ήμασταν κάθετα αντίθετοι τόσο με το πνεύμα του «Καλλικράτη» όσο και με την εφαρμογή του, η οποία -όπως βλέπετε- είναι αδύνατον να πραγματοποιηθεί, όχι μόνο εξαιτίας των οικονομικών συνθηκών, αλλά και λόγω της αδυναμίας του να καταφέρει να συνδυάσει το γραφειοκρατικό κέντρο με τις ανάγκες των τοπικών κοινωνιών. 
Επιμένετε να νομοθετείτε πάνω σε αποτυχίες και να τις υλοποιείτε με νέες νομοθετικές αποτυχίες. Παρά ταύτα, φαίνεται ξεκάθαρα η προσοχή και η επιμέλεια που δείχνετε για τις αποδοχές των αιρετών σας, που για εμάς τους Χρυσαυγίτες θα έπρεπε να είναι μηδενικές ή έστω να περιορίζονται στο βασικό μισθό του δημοσίου, αφού αποτελούν δημόσιο λειτούργημα. Αντ’ αυτού στο άρθρο 3, με πρόσχημα την περιστολή του κόστους, αφήνετε τους αιρετούς να επιλέξουν ποια μισθοδοσία θα έχουν. Τους ζητάτε να επιλέξουν ανάμεσα στην οργανική θέση στην οποία ανήκαν –αν ήταν δημόσιοι υπάλληλοι- ή της θέσης του αιρετού. Ξέρετε κανέναν δικό σας που θα επέλεγε να πληρώνεται με το μισθό της θέσης που είχε πρώτα, όταν μπορεί να πληρώνεται ως δήμαρχος ή αντιδήμαρχος; Αν ξέρετε κάποιον, να μας τον δείξετε. 
Εδώ φαίνεται για ακόμα μία φορά η υποκρισία σας, όταν εντάσσετε στη μισθοδοσία και τους αντιδημάρχους των νησιωτικών δημοτικών περιφερειών που δεν δικαιούνται να πληρώνονται, προφανώς για να βολέψετε και άλλα δικά σας παιδιά. Όταν υπερψηφίζατε το νόμο του «Καλλικράτη», δεν είχατε σκεφθεί τα πολυδάπανα έξοδα που θα προέκυπταν από τη μετάβασή τους στην έδρα του νομού; Υποτίθεται ότι αυτός ο νόμος, μεταξύ άλλων, έγινε για να εξοικονομήσετε πόρους στους ΟΤΑ.
Τώρα γιατί αναιρείτε και ζητάτε εξαίρεση; Μάλιστα το κάνετε και κακότεχνα, μήπως και δεν το αντιληφθούμε, με το άρθρο 9, αφού προηγουμένως έχουν μεσολαβήσει άλλες άσχετες διατάξεις, που δεν αφορούν τον «Καλλικράτη». Αυτό θα μπορούσατε να το κάνετε με το άρθρο 3. Φαίνεται ότι οι πρακτικές του παρελθόντος σάς υπερβαίνουν, γιατί στο άρθρο 5, στην εφαρμογή του προγράμματος «Θησέας», περνάτε διάταξη που επιτρέπει την κατά παρέκκλιση τροποποίηση της ένταξης ενός έργου, με απόφαση μάλιστα του Υπουργού Εσωτερικών. Τι θα πει κατά παρέκκλιση; Ποιος θα μας το εξηγήσει αυτό; Πολύ απλά φαίνεται ότι συνεχίζεται το πάρτι των δαπανών και αυτήν τη φορά από την πίσω πόρτα. Θα απαντήσετε άραγε και σε αυτό;
Η αναδιάρθρωση των γενικών διευθύνσεων οικονομικών του Υπουργείου Εσωτερικών, στο άρθρο 8, μας αφήνει παγερά αδιάφορους. Εμείς γνωρίζουμε, αντίθετα με εσάς, πως οποιαδήποτε αναδιάρθρωση και αν κάνετε στις υπηρεσίες σας θα είναι πάντα με κριτήρια που δεν έχουν καμμία απολύτως σχέση με την εξυπηρέτηση του Έλληνα, αλλά με μοναδικό στόχο την εξυπηρέτηση του συστήματος το οποίο εσείς ελέγχετε και διαχρονικά υπηρετείτε. Ένα σάπιο σύστημα, με κύρια χαρακτηριστικά τη διαφθορά, την αναξιοπιστία και τον κομματισμό. 
Το ίδιο συμβαίνει και με τα υπόλοιπα άρθρα που ακολουθούν και αφορούν διοικητικά θέματα λειτουργίας προσωρινής διοικούσας επιτροπής στο Υπουργείο Εργασίας, στο άρθρο 11, λειτουργία ΕΤΕΑ στο άρθρο 12, αποσπασμένοι της ΔΕΗ στο άρθρο 13, οργανόγραμμα Υπουργείου Εργασίας στο άρθρο 18 και πάει λέγοντας. Αυτό που κάνετε και εδώ είναι πάλι εσωτερικές διευθετήσεις, χωρίς καμμία ουσία. 
Τελευταία παρατήρηση για το συμβολικό, κατά την εκτίμησή μας, άρθρο 16, το οποίο αποτελεί και χαρακτηριστικό του τρόπου με τον οποίο εσείς πολιτεύεστε. Για άλλη μια φορά βλέπουμε πρακτικές που μας αποδεικνύουν ότι τίποτα δεν άλλαξε στη νοοτροπία σας. Πορεύεστε με σταθερή την πίστη στην εξυπηρέτηση των δικών σας ανθρώπων, ενώ παραμερίζετε συνεχώς τα συμφέροντα του ελληνικού λαού, τον οποίο -ελληνικό λαό- συστηματικά λεηλατείτε, όχι μόνο οικονομικά αλλά και κοινωνικά και κυρίως ηθικά, με τα τραγελαφικά σας νομοθετήματα. 
Ας δούμε όμως τώρα και τι συμβαίνει με τη γνωστή σε όλους εταιρεία «ΗΔΙΚΑ Α.Ε.». Όλοι καταλαβαίνουμε πού αναφέρομαι. Σε αυτήν την εταιρεία που έχει αναλάβει το έργο της επόμενης ηλεκτρονικής διακυβέρνησης του Γεωργίου Τζέφρι Παπανδρέου και της παρέας του, που -ως γνωστόν- κατέστρεψαν τη χώρα. Αυτή, λοιπόν, η λεγόμενη εταιρεία εισήχθη στα δημόσια πράγματα με πρωτοβουλία ενός άλλου αστέρα της πολιτικής ζωής, της Φάνης Πάλλη-Πετραλιά, και όλα αυτά επί κυβερνήσεων Καραμανλή. Η εταιρεία αυτή έχει αναλάβει να συγκεντρώνει όλα τα προσωπικά δεδομένα των Ελλήνων για την περιβόητη κάρτα του πολίτη. Πώς είναι δυνατόν να είναι η μόνη που εξοφλείται προνομιακά από το δημόσιο, αφού δεν έχει καν συνάψει σύμβαση με το δημόσιο και μάλιστα από τη δημοσίευση της διάταξης; 
Έτσι, στο άρθρο 16 παράγραφος 3 του κατάπτυστου πραγματικά αυτού νομοσχεδίου, που έχετε το θράσος να φέρνετε στη Βουλή, ορίζεται χαρακτηριστικά ότι όλες οι οφειλές της Γενικής Γραμματείας Κοινωνικών Ασφαλίσεων του ΕΟΠΥΥ, των νοσοκομείων, των κέντρων υγείας, όλης της χώρας προς την «ΗΔΙΚΑ Α.Ε.» που έχουν ήδη παρασχεθεί ή θα παρασχεθούν θεωρούνται νόμιμες και ληξιπρόθεσμες -ακόμα και αν δεν έχει συναφθεί σχετική σύμβαση- και εξοφλούνται άμεσα. 
Αυτή η διάταξη για τη Χρυσή Αυγή περιέχει έντονη οσμή σκανδάλου. Επιφυλασσόμαστε, λοιπόν, να την ερευνήσουμε σε βάθος και να προβούμε στις κατάλληλες ενέργειες εναντίον όλων όσων εμπλέκονται σε αυτό, εάν εσείς δεν την αποσύρετε αμέσως ή εάν δεν μας δώσετε επαρκείς εξηγήσεις.
Όσον αφορά τώρα το δεύτερο πλέγμα διατάξεων, αφού πάλι γίνεται μία αναφορά σε ορισμένα διοικητικά ζητήματα των ΟΤΑ -άρθρα 2 έως 6 για τα οποία εκφράσαμε τη θέση μας, μία θέση που έρχεται σε πλήρη αντίθεση με τη φιλοσοφία του μπαλώματος σε ένα ήδη νεκρό σχέδιο, όπως ο «Καλλικράτης»- έρχεται το άρθρο 7 να μπαλώσει κι αυτό με τη σειρά του την ανικανότητά σας στον τομέα ευθύνης του Υπουργείου Οικονομικών. Το περίεργο εδώ είναι ότι δεν το λέτε ευθέως στον τίτλο του νομοσχεδίου, αλλά το νομοθετείτε. Μετά την κατάργηση εκατοντάδων εφοριών σε όλη την Ελλάδα για λόγους οικονομίας, καταργείτε και εφορίες ακόμη και σε νησιά, όπως τα Κύθηρα και η Άνδρος. Σκεφτήκατε ότι θα έπρεπε με κάποιον τρόπο να αποζημιώσετε τους μόνιμους κατοίκους των νησιών αυτών, όταν από δω και πέρα θα ταλαιπωρούνται και θα θαλασσοπνίγονται για να κάνουν μία δουλειά; 
Προτείνετε, λοιπόν, την ίδρυση γραφείων εξυπηρέτησης φορολογουμένων, τα ΓΕΦ. Τα γραφεία αυτά μάς λέτε ότι θα στεγάζονται σε κτήρια που ανήκουν στους δήμους, αλλά δεν μας λέτε τι θα κάνουν οι εργαζόμενοι αν βρεθούν σε αυτά τα γραφεία, ποιο θα είναι το αντικείμενό τους, με ποιον τρόπο θα εξυπηρετούν τους φορολογουμένους και για ποιες εργασίες θα πρέπει τότε οι κάτοικοι να μεταβούν στην εφορία. Η απόδειξη της προχειρότητας σε όλο της το μεγαλείο.
Όταν, λοιπόν, διαπιστώσατε ότι οι κάτοικοι των απομακρυσμένων περιοχών δεν μπορούν να εξυπηρετηθούν από το βλακώδες σχέδιο σχετικά με τη μείωση των εφοριών, σκεφθήκατε τα Γραφεία Εξυπηρέτησης Φορολογουμένων. Ρίξατε την ευθύνη στους δήμους, έστω κι αν αυτοί μπορεί να μην έχουν τα απαραίτητα κτήρια, το προσωπικό ή τους ανάλογους πόρους και τους λέτε έτσι απλά να τα λειτουργήσουν. Δεν τους λέτε όμως πώς και με ποιες αρμοδιότητες θα τα λειτουργήσουν. Μεταφέρατε, δηλαδή, την ευθύνη στους ΟΤΑ, τους οποίους προηγουμένως, με τη βοήθεια του περίφημου «Καλλικράτη», έχετε φροντίσει να απαξιώσετε. Και τώρα τους ζητάτε να φέρουν και εις πέρας μία κρατική λειτουργία, όπως η εξυπηρέτηση του φορολογουμένου. Το σχέδιό σας κι αυτήν τη φορά θα αποτύχει παταγωδώς, όπως απέτυχαν όλα τα ευφυέστατα σχέδιά σας στο παρελθόν. 
Στη συνέχεια ρυθμίζετε πάλι κάποια -χωρίς ουσία, κατά την εκτίμησή μας- διοικητικά θέματα, άρθρα 8 έως 10, για να πάτε στο σημαντικό άρθρο 11, με τίτλο: «Τροποποιητικές διατάξεις της μεταναστευτικής νομοθεσίας». Εκεί, λοιπόν, που θα περίμενε κανείς να έχετε ενσωματώσει τις ρυθμίσεις με βάση την απόφαση της ολομέλειας του Συμβουλίου της Επικρατείας που έκρινε αντισυνταγματικό και μη εφαρμόσιμο τον περιβόητο νόμο Ραγκούση για την ιθαγένεια, τους λαθρομετανάστες, εσείς εισάγετε απίστευτες διατάξεις, που αφορούν τη μορφή των εγγράφων της άδειας παραμονής τους. Ενδιαφέρεστε, λοιπόν, μόνο για το εάν θα περιέχουν ψηφιακή φωτογραφία και για το πώς αυτές θα ανανεώνονται. 
Απορούμε. Αυτό καταλάβατε ότι ήταν το νόημα της ακυρωτικής απόφασης του Συμβουλίου της Επικρατείας; Πού πήγαν οι προεκλογικές σας δεσμεύσεις για κατάργηση του νόμου Ραγκούση; Δεν κυκλοφορείτε στο δρόμο να δείτε την αντίδραση του απλού κόσμου, την αγανάκτησή του για το πού έχουν οδηγήσει την κοινωνία μας αυτές οι ορδές των λαθρομεταναστών, που λυμαίνονται από το εμπόριο μέχρι τις ελληνικές φυλακές;
Αυτό που θα λύσει το πρόβλημα, κατά την άποψή σας, είναι ποιες διαδικασίες θα ακολουθήσουν έτσι ώστε να παραμείνουν στη χώρα ή το να σηκωθούν να φύγουν το συντομότερο δυνατόν; 
Το Συμβούλιο της Επικρατείας σάς έδωσε πρόσφατα τη διέξοδο. Σας είπε ποιες διατάξεις πρέπει να καταργηθούν, σας είπε ότι δεν δικαιούστε να δώσετε ιθαγένεια στα παιδιά των λαθρομεταναστών ούτε και στους ίδιους. Καμμία προϋπόθεση δεν είναι ικανή για κάτι τέτοιο. Ξεχάστε, λοιπόν, μια και καλή το νόμο Ραγκούση. Το Συμβούλιο της Επικρατείας σάς είπε τι ακριβώς να τροποποιήσετε και πώς να το κάνετε. Έτσι δείχνετε εσείς το σεβασμό σας στη δημοκρατία, με το να απαξιώνετε τις αποφάσεις των ανώτατων δικαστηρίων; Πότε επιτέλους εσείς, που υποτίθεται ότι σέβεστε τη δημοκρατία, αντίθετα με εμάς που μας κατηγορείτε ότι δεν τη σεβόμαστε, θα ακούσετε τα όσα λέει το Ανώτατο Ακυρωτικό Δικαστήριο και θα κάνετε αυτό που πρέπει για την πατρίδα και τον ελληνικό λαό;
Αντί, λοιπόν, να αναμορφώσετε με σχετικές διατάξεις το μεταναστευτικό, περνάτε ακόμα άρθρα όσον αφορά την κατ’ εξαίρεση χορήγηση άδειας διαμονής για ανθρωπιστικούς λόγους, καθώς και για άλλες κατηγορίες λαθρομεταναστών, όπως προβλέπει η παράγραφος 4 του άρθρου 11. Ταυτόχρονα επιχειρείτε να επιταχύνετε τη διαδικασία έκδοσης αδειών διαμονής με το άρθρο 12, μήπως και δυσαρεστήσετε καμμία οργάνωση Πακιστανών ή Αφγανών. Αντί να ασχολείστε, σύμφωνα και με την επιταγή της δικαιοσύνης, αποκλειστικά και μόνο με την περιστολή των δικαιωμάτων που απονεμήθηκαν σε χιλιάδες από αυτούς, παράνομα και αντισυνταγματικά, από τον κηπουρό Ραγκούση, η μόνη σας αγωνία μέσα σε μία χώρα που ληστεύεται, βιάζεται και λεηλατείται καθημερινά από τους λαθρομετανάστες είναι η όσο το δυνατόν γρηγορότερη διαδικασία της απόδοσης των αδειών διαμονής τους. 
Είστε αδιόρθωτοι, έχετε καταντήσει μαριονέτες της Αριστεράς. Θα δώσετε λόγο στους ψηφοφόρους σας και εμείς θα καλεστούμε πολύ σύντομα να δώσουμε τις λύσεις. 
Ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ευχαριστούμε, κύριε συνάδελφε. 
Το λόγο έχει ο ειδικός αγορητής της Δημοκρατικής Αριστεράς κ. Αναγνωστάκης για δεκαπέντε λεπτά.</ChairmanSpeech> 
<Speech><Parlmember>ΔΗΜΗΤΡΙΟΣ ΑΝΑΓΝΩΣΤΑΚΗΣ</Parlmember>: Σας ευχαριστώ πολύ, κύριε Πρόεδρε.
Η αλήθεια είναι ότι υπάρχει μία σύγχυση στην Αίθουσα, γιατί μία τοποθέτηση που προηγήθηκε ανέφερε ότι θα δώσει λύσεις πολύ σύντομα. Λίγο πιο μπροστά, άλλη μία φωνή από την Αντιπολίτευση ζήτησε να παραδώσουμε οι τρεις κυβερνητικοί εταίροι τα κλειδιά, γιατί εκείνοι έχουν τις λύσεις. 
Δημιουργείται εύλογα το ερώτημα: Πώς είναι δυνατόν να συμπράττουν πολιτικές δυνάμεις που έχουν εκ διαμέτρου αντίθετες προσεγγίσεις ακόμα και σε μία πράξη νομοθετικού περιεχομένου, ακόμα και σε ένα νομοσχέδιο, το οποίο πραγματικά δίνει λύσεις, όπως αποδείχτηκε και στην ακρόαση φορέων; 
Ξέρετε, πολλές φορές, κυρίες και κύριοι συνάδελφοι, κάνουμε το λάθος -κατά την ταπεινή μου εκτίμηση- να απευθυνόμαστε μόνο στην Ολομέλεια της Βουλής, ενώ θα έπρεπε -κατά την προσωπική μου κρίση- να απευθυνόμαστε στην κοινωνία. Γιατί, αν μας ακούει κάποιος σήμερα σε αυτήν τη διαδικασία, θα νομίζει ότι πρώτη φορά ερχόμαστε σε επαφή με το συγκεκριμένο νομοσχέδιο. Αυτό είναι και λάθος και άδικο. 
Έχουν προηγηθεί τρεις συνεδριάσεις, όπου πραγματικά οι Βουλευτές όλων των πτερύγων κατέθεσαν τις δικές τους προτάσεις-θέσεις, που πολλές από αυτές έγιναν αποδεκτές από το Υπουργείο Εσωτερικών. Βέβαια εδώ περισσεύει ο πολιτικός ναρκισσισμός. Δηλαδή ό,τι θετικό προκύπτει οφείλεται στην παρέμβαση των δυνάμεων της Αντιπολίτευσης και ό,τι αρνητικό συμβαίνει χρεώνεται στην τρικομματική Κυβέρνηση, την Κυβέρνηση εθνικής ευθύνης. 
Ας πάρουμε τα πράγματα με τη σειρά. Τι έχουμε σήμερα; Έχουμε ένα νομοσχέδιο που αποτελείται από ένα άρθρο, το οποίο εμπεριέχει την πράξη νομοθετικού περιεχομένου, αυτήν με ημερομηνία 31-12-2012. Και τι κάνει αυτή η πράξη; Ρυθμίζει κατεπείγοντα θέματα τεσσάρων, πέντε Υπουργείων, δηλαδή των Υπουργείων Εσωτερικών, Εργασίας, Κοινωνικής Ασφάλισης και Πρόνοιας, Δημόσιας Τάξης και Προστασίας του Πολίτη, της Γενικής Γραμματείας της Κυβέρνησης και τέλος του Υπουργού Επικρατείας. 
Είναι αντισυνταγματικό, όπως ακούστηκε από προηγούμενη τοποθέτηση; Σαφώς και δεν είναι. Προβλέπεται στο άρθρο 44, παράγραφος 1 του Συντάγματος η διαδικασία των πράξεων νομοθετικού περιεχομένου. 
Άρα η ουσία κρύβεται στο επόμενο ερώτημα: Πρέπει να υπάρχει αυτή η νομοθετική διαδικασία; Όχι, λέμε εμείς και ταυτιζόμαστε με όλες εκείνες τις πολιτικές δυνάμεις που λένε ότι πέρασε πλέον εκείνος ο πιεστικός χρόνος που ανάγκαζε πολλές φορές το Υπουργικό Συμβούλιο να καταφεύγει σε αυτήν τη διαδικασία, δηλαδή στην πράξη νομοθετικού περιεχομένου. Τώρα το κάθε Υπουργείο έχει το χρόνο να προετοιμάζει, να σχεδιάζει και άρα να φέρνει στη Βουλή με την κοινοβουλευτική διαδικασία και μέθοδο την όποια πρωτοβουλία θέλει για να επιλύσει τα όποια θέματα. 
Έτσι, πρώτον, δεν είναι αντισυνταγματικό. Δεύτερον, σαφώς και θα πρέπει να τελειώνει αυτή η ιστορία με τις πράξεις νομοθετικού περιεχομένου, παρά μόνο να επιλέγεται ως διαδικασία, όταν υπάρχει η απρόβλεπτη και κατεπείγουσα ανάγκη, όπως το Σύνταγμα επιτάσσει. 
Για να δούμε, λοιπόν, αν, εκτός από την πράξη νομοθετικού περιεχομένου, υπάρχουν άλλα άρθρα τα οποία λύνουν προβλήματα. Η απάντηση είναι καταφατική. Ναι, κυρίες και κύριοι συνάδελφοι. Και αυτό αποδείχτηκε από την ακρόαση φορέων. Θυμίζω σε όσους ήταν παρόντες αλλά και όσους δεν συμμετέχουν στην Επιτροπή Δημόσιας Διοίκησης ότι κλήθηκαν και κατέθεσαν την άποψή τους τόσο η Ένωση Περιφερειών, η Κεντρική Ένωση Δήμων Ελλάδας, η Εθνική Επιτροπή για τα Ανθρώπινα Δικαιώματα και μια σειρά ακόμα φορέων. Οι προτάσεις που κατέθεσαν σε έναν πολύ μεγάλο βαθμό έγιναν αποδεκτές. Τι σημαίνει αυτό; Σημαίνει ότι αυτό το νομοθέτημα σε έναν πολύ μεγάλο βαθμό έχει κοινωνική αποδοχή, έχει την αποδοχή των εμπλεκόμενων φορέων στη διαδικασία που σήμερα συζητείται στην Ολομέλεια. 
Υπάρχουν ενστάσεις; Σαφώς και υπάρχουν ενστάσεις επί συγκεκριμένων άρθρων της πράξης νομοθετικού περιεχομένου. Μπορούμε να τα σχολιάσουμε; Βεβαίως και μπορούμε να τα σχολιάσουμε και να ασκήσουμε κριτική. Όμως, θα έλεγα ότι υπάρχει μόνο μία προσέγγιση: ή υπερψηφίζεις την πράξη νομοθετικού περιεχομένου ως έχει ή την καταψηφίζεις. Δεν μπορείς να κάνεις επιλεκτική προσέγγιση υπερψήφισης ή καταψήφισης. Με λίγα λόγια, εάν συμφωνείς έστω και στα περισσότερα από τα άρθρα της πράξης νομοθετικού περιεχομένου, γιατί έχουν επιλύσει προβλήματα, τότε δεν έχεις άλλη επιλογή παρά να στηρίξεις αυτήν την πράξη. 
Είκοσι τρία άρθρα έχει αυτή η πράξη νομοθετικού περιεχομένου και πέντε κεφάλαια. Το πρώτο κεφάλαιο έχει να κάνει με το Υπουργείο Εσωτερικών και είναι εδώ τόσο ο Υπουργός όσο και ο Αναπληρωτής Υπουργός. Και είναι εδώ γιατί τα πρώτα δέκα άρθρα είναι εξίσου σοβαρά και σημαντικά όσο και τα άρθρα του πρωτογενούς νομοθετήματος, για το οποίο θα αναφερθώ λίγο πιο κάτω στην τοποθέτησή μου. 
Υπάρχουν οκτώ άρθρα σχετικά με το Υπουργείο Εργασίας, Κοινωνικής Ασφάλισης και Πρόνοιας. Υπάρχουν δυο άρθρα στο τρίτο κεφάλαιο που είναι ευθύνης του Υπουργείου Δημόσιας Τάξης και Προστασίας του Πολίτη. Υπάρχει το τέταρτο κεφάλαιο, με ένα άρθρο που αφορά αρμοδιότητες της Γενικής Γραμματείας της Κυβέρνησης. Και υπάρχει και το πέμπτο κεφάλαιο, που και αυτό έχει ένα άρθρο σχετικά με τον Υπουργό Επικρατείας. 
Ας τα δούμε λίγο αυτά με συντομία. Είναι σίγουρο ότι η τοπική αυτοδιοίκηση είναι από εκείνους τους χώρους που χτυπήθηκαν περισσότερο, γιατί έχει μία δραστικότατη μείωση των πόρων της που ξεπερνά το 50%-55%. Άρα, όταν μπορέσει η πολιτεία, θα πρέπει να σταθεί δίπλα της και να αναπληρωθούν αυτές οι απώλειες, για να μπορέσει να επιτελέσει το ρόλο της η τοπική αυτοδιοίκηση α΄ βαθμού ιδιαίτερα αλλά και β΄ βαθμού. 
Στο πρώτο κεφάλαιο έγινε αναφορά και από τον ειδικό αγορητή του ΠΑΣΟΚ, τον κ. Ντόλιο, για τις αρμοδιότητες. Δεν θα επαναληφθώ. Νομίζω ότι υπάρχει η δυνατότητα αυτή η μεταφορά αρμοδιοτήτων να κοστολογηθεί και να προχωρήσει, έτσι ώστε πραγματικά να μην υπάρχει αυτό το αλαλούμ και το δαιδαλώδες πλαίσιο ως προς το ποιος έχει την αρμοδιότητα και ποιος την εφαρμόζει, ποιος την εκτελεί. 
Στο άρθρο 2 του Κεφαλαίου Α΄ γίνεται αναφορά στις συμβάσεις ορισμένου χρόνου και μίσθωσης έργου στους ΟΤΑ. Εδώ έγιναν αρκετές παρεμβάσεις-παρατηρήσεις από την ΚΕΔΕ και δεν χρειάζεται να τις επαναλάβω. Έχει όμως σημασία να σταθούμε λίγο, γιατί έγινε μία ιδιαίτερη αναφορά για την αποζημίωση των αιρετών. Και επειδή το πολιτικό σύστημα σε όλες του τις διαβαθμίσεις, στην πυραμίδα -δηλαδή τοπική αυτοδιοίκηση, α΄ και β΄ βαθμού, κεντρική εξουσία, κεντρική πολιτική σκηνή- βάλλεται πανταχόθεν -και δικαιολογημένα σε κάποιο βαθμό- να αποκαταστήσουμε την αλήθεια. 
Ο «Καλλικράτης», που ίσως για κάποιους ήταν μια από τις πολύ σοβαρές μεταρρυθμίσεις, έχει πλέον κλείσει δυόμισι, τρία χρόνια ζωής και χρειάζεται να τον δούμε με μια διάθεση διόρθωσης όλων εκείνων των αδυναμιών και των στρεβλώσεων. Ανέλαβε μια υποχρέωση το Υπουργείο Εσωτερικών στο εγγύς μέλλον να γίνει μια κουβέντα για το θεσμικό πλαίσιο. 
Βεβαίως, για να μην αδικήσουμε όσους εμπλέκονται στη διαδικασία της τοπικής αυτοδιοίκησης –και μιλάω για τους αιρετούς- θέλω να αναφέρω ότι οι αποστάσεις που καλούνται πολλές φορές να καλύψουν, ξεπερνούν –τουλάχιστον στο δικό μου νομό, το Νομό Εύβοιας- τα σαράντα με πενήντα χιλιόμετρα. Αυτό σημαίνει ένα κόστος. Αυτό σημαίνει μια επιβάρυνση. 
Αν δεν υπάρχει, λοιπόν, η σχετική αποζημίωση και στους δημοτικούς συμβούλους –θα έλεγα εγώ- αλλά και στους αντιδημάρχους και τους προέδρους είναι προφανές ότι η τοπική αυτοδιοίκηση δεν θα μπορέσει να λειτουργήσει με όρους αντιπροσωπευτικότητας. Θα συμμετέχουν μόνο όσοι είναι στην έδρα του καλλικρατικού δήμου. 
Αυτό επιθυμούν οι δυνάμεις της Βουλής, οι οποίες έκαναν αυστηρή κριτική στην αποζημίωση των αντιδημάρχων και της ηπειρωτικής Ελλάδας αλλά και των νησιωτικών κοινοτήτων, που είναι μια ιδιαίτερη κατηγορία; Εάν ναι, να το πουν ευθαρσώς, διότι αυτό σημαίνει ότι δεν θέλουν να λειτουργήσει και να προσφέρει ο πυλώνας της δημοκρατίας που ακούσει στο όνομα τοπική αυτοδιοίκηση α΄ βαθμού, ιδιαίτερα, αλλά και β΄ βαθμού. 
Το άρθρο 4 αναφέρεται στη διαδικασία συγχώνευσης των ΔΕΥΑ. Μάλιστα, πρόκειται για μια παράταση εφαρμογής διάταξης μέχρι τις 31 Δεκεμβρίου του 2014.
Στο άρθρο 5 έχουμε τη χρονική παράταση του προγράμματος «Θησέας». Το πρόγραμμα «Θησέας» έδωσε αρκετά στην περιφέρεια, ιδιαίτερα στους δήμους εκείνους που είχαν και οργανωμένη υπηρεσία προγραμματισμού. Θα πρέπει να ολοκληρωθούν κάποια από τα έργα που είναι σε εξέλιξη. 
Άρα είναι κάποιος που διαφωνεί στο ότι πρέπει να δοθεί διετής παράταση, όπως προβλέπει το άρθρο 5, για να ολοκληρωθούν αυτά τα έργα και να προσφέρουν στις τοπικές κοινωνίες; 
Το άρθρο 6 αφορά στην παράταση προθεσμίας συγχωνεύσεων ΦΟΔΣΑ. 
Το άρθρο 7 αναφέρεται σε ένα ζήτημα, το οποίο εμάς μας έχει απασχολήσει. Μιλάμε για τη συγκρότηση Παρατηρητηρίου Οικονομικής Αυτοτέλειας των Οργανισμών Τοπικής Αυτοδιοίκησης. Εμείς εδώ έχουμε εκφράσει κάθετα αντίθετη άποψη, διότι είμαστε υπέρ του ελέγχου και ιδιαίτερα του προληπτικού ελέγχου. Βέβαια, το Παρατηρητήριο από μόνο του, μάλλον θα δυσχεράνει την κατάσταση των Οργανισμών Τοπικής Αυτοδιοίκησης. Κι αυτό γιατί πολλές φορές η πολιτεία είναι ανακόλουθη με τις δεσμεύσεις της, είναι αναξιόπιστη ως προς τη ροή χρηματοδότησης των δήμων, με αποτέλεσμα να υπάρχει απόκλιση των στόχων και στο πρώτο και στο δεύτερο τρίμηνο. Άρα ένας δήμος στην ουσία θα εκτίθεται χωρίς να ευθύνεται, γιατί δεν υπάρχει η ροή της χρηματοδότησης, όπως η πολιτεία όφειλε να πράξει. 
Το άρθρο 8 αναφέρεται σε ένα τυπικό ζήτημα, την αναδιάρθρωση Οργανικών Μονάδων Γενικής Διεύθυνσης Οικονομικών Υπηρεσιών του Υπουργείου Εσωτερικών.
Το άρθρο 9 αναφέρεται στην αντιμισθία των αντιδημάρχων. Είχαμε τη χαρά και την τιμή να τους ακούσουμε στη διαδικασία ακρόασης φορέων. Στην ουσία, τι είπαν αυτοί οι άνθρωποι; Είπαν «αν τυχόν πάψει η αντιμισθία, είναι σαν να μας καταργείτε, σαν να μας οδηγείτε σε παραίτηση». Άρα αυτά που ακούστηκαν από μερίδα της Βουλής είναι εκτός πραγματικότητας. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Δεν θα αναφερθώ περισσότερο στα άρθρα. Θα κάνω, όμως, μια ιδιαίτερη αναφορά, με την ανοχή του ενός λεπτού από εσάς, κύριε Πρόεδρε, στο πρωτογενές νομοθέτημα. 
Μετά από παρέμβαση της ΚΕΔΕ –και αυτό δεν ακούστηκε, δηλαδή, για τον Έλληνα που μας ακούει στο σπίτι του- μετά από παρέμβαση των δημάρχων, έγινε αποδεκτό και απαλείφεται όλο εκείνο το άρθρο που έχει να κάνει με τις αποζημιώσεις των αιρετών, με όλα εκείνα που δυσχεραίνουν τη λειτουργία τους. 
Βέβαια, υπάρχει και μια αποδοχή στην ουσία από την Ομοσπονδία των Εργαζόμενων στους Οργανισμούς Τοπικής Αυτοδιοίκησης, την ΠΟΕ-ΟΤΑ, στο άρθρο 3 για το επίδομα θέσης ευθύνης. Αυτές είναι δυο θετικές εξελίξεις. Γιατί να μην το χαιρετίσουμε; Επειδή το έκανε ο Υπουργός μιας Κυβέρνησης εθνικής ευθύνης; Γιατί ευτυχώς υπήρξε συναίνεση μετά τη διαβούλευση; Θετικό είναι αυτό. Υπάρχουν αρνητικά; Βεβαίως και υπάρχουν αρνητικά, τα οποία προανέφερα στην πράξη νομοθετικού περιεχομένου. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή) 
Τέλος, ακούστηκαν απόψεις για το μεταναστευτικό και την ιθαγένεια, δυο έννοιες που συγχέονται ακόμα και μέσα στη Βουλή. Άλλο είναι η ιθαγένεια, άλλο είναι το μεταναστευτικό. Ας το διαχωρίσουν όσοι το συγχέουν στο μυαλό τους. 
Για την ιθαγένεια υπάρχει ο νόμος Ραγκούση, που για εμάς ήταν σε πολύ σωστή κατεύθυνση. Θα δώσουμε μάχη να διατηρηθούν οι διατάξεις αυτές, που προβλέπουν να αποδίδεται η ιθαγένεια σε όσους πραγματικά διαμένουν νόμιμα και μόνιμα στην Ελλάδα αλλά και στα παιδιά τους. Βέβαια, το θέμα αυτό δεν έχει να κάνει με την απόφαση του Συμβουλίου της Επικρατείας. Το θέμα έχει να κάνει με την απλούστευση διαδικασιών και με την αύξηση των αριθμών των επιτροπών, για να μπορέσουν αυτοί οι άνθρωποι να εξυπηρετηθούν γρηγορότερα και ταχύτερα. 
Μάλιστα, επειδή ειπώθηκε στην επιτροπή να πω κι εδώ ότι δεν υπάρχει επιπλέον επιβάρυνση σε επίπεδο παραβόλου, παρά μόνο ένα κόστος 20 ευρώ για την κάρτα που πρέπει να εκτυπωθεί και να τους διανεμηθεί. 
Αυτά, λοιπόν, σε σχέση με όσα ακούστηκαν για τους λαθρομετανάστες. Διότι πολλή σπέκουλα γίνεται και μπολιάζεται, θα έλεγα, η ελληνική κοινωνία με ρητορική που δεν ταιριάζει ούτε στην ιστορία μας, ούτε στον πολιτισμό μας, ούτε στην παράδοση.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Παρακαλώ συντομεύετε.</ChairmanSpeech>
<Speech><Parlmember>ΔΗΜΗΤΡΙΟΣ ΑΝΑΓΝΩΣΤΑΚΗΣ</Parlmember>: Κύριε Πρόεδρε, επιφυλάσσομαι για την αυριανή διαδικασία στη συζήτηση επί των άρθρων.
Ευχαριστώ για την ανοχή σας.
(Χειροκροτήματα από την πτέρυγα της Δημοκρατικής Αριστεράς)</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Σας ευχαριστούμε πολύ. 
Το λόγο έχει ο κ. Νικόλαος Μωραΐτης, ειδικός αγορητής του ΚΚΕ.</ChairmanSpeech> 
<Speech><Parlmember>ΝΙΚΟΛΑΟΣ ΜΩΡΑΪΤΗΣ</Parlmember>: Ευχαριστώ, κύριε Πρόεδρε.
Η συγκυβέρνηση δίνει πρόσθετα εχέγγυα στην Ευρωπαϊκή Ένωση, στο Διεθνές Νομισματικό Ταμείο, στο μεγάλο κεφάλαιο με τις πράξεις νομοθετικού περιεχομένου, φέρνοντας μαζικά χαράτσια στους δημότες, στα πλατιά λαϊκά στρώματα. Φέρνει μνημόνια στα Υπουργεία, στους Φορείς, στους δήμους στην κατεύθυνση για την πιο αποτελεσματική εφαρμογή του μεσοπρόθεσμου πλαισίου δημοσιονομικής στρατηγικής. Έχουμε νομοθετική κατοχύρωση επιπλέον μέτρων αντιλαϊκής πολιτικής και αλλεπάλληλες ανατροπές σε βάρος του λαού. 
Με την πράξη νομοθετικού περιεχομένου που συζητάμε σήμερα, που κατά κύριο λόγο αφορά το Υπουργείο Εσωτερικών, στην ουσία έχουμε την υλοποίηση του αντιδραστικού θεσμού του «Καλλικράτη» στη στρατηγική, στην κατεύθυνση των αναδιαρθρώσεων που οδηγεί την τοπική διοίκηση στην ιδιωτικοποίηση. 
Όλα αυτά γίνονται στα πλαίσια των δεσμεύσεων της συγκυβέρνησης για την εφαρμογή του μεσοπρόθεσμου πλαισίου δημοσιονομικής στρατηγικής 2013-2016 και των δεσμεύσεων που έχετε αναλάβει για το χώρο της τοπικής διοίκησης. 
Έχετε αναλάβει εδώ και καιρό αυτήν τη δέσμευση με εργαλείο τον «Καλλικράτη», με τη νέα διοικητική διάρθρωση της χώρας, που αποτελεί αναπόσπαστο μέρος του προγράμματος σταθερότητας, ανάπτυξης και ανασυγκρότησης της Ευρωπαϊκής Ένωσης.
Τι σημαίνει όλο αυτό; Σημαίνει αύξηση άμεσων κι έμμεσων φόρων, το σπάσιμο του ενιαίου και εμπορευματοποίηση των τομέων της υγείας, της παιδείας, της πρόνοιας. Σημαίνει εμπορευματοποίηση της όποιας δημόσιας γης έχει απομείνει, των ακτών και των θαλασσών. Σημαίνει ξεπούλημα ή –στην καλύτερη περίπτωση- υπενοικίαση για έναν αιώνα, όπως κάνατε και με το νομοσχέδιο που ψηφίστηκε πριν λίγες ημέρες στη Βουλή. 
Με λίγα λόγια ο «Καλλικράτης» είναι το εργαλείο, ο μοχλός εφαρμογής της αντιλαϊκής πολιτικής που χτυπάει τους εργαζόμενους και τα άλλα λαϊκά στρώματα. Αυτή η μεταρρύθμιση στοχεύει στην προσαρμογή του αστικού κράτους, έτσι ώστε να καταστεί πιο ικανό, πιο αποτελεσματικό, πιο ευέλικτο προς όφελος του κεφαλαίου μπροστά στην καπιταλιστική οικονομική κρίση. 
Όλα αυτά που επικαλείται η σημερινή συγκυβέρνηση, όπως και οι προηγούμενες, περί διαφάνειας, συμμαζέματος, εξοικονόμησης πόρων και αποκέντρωσης αποτελούν το χρυσωμένο χάπι των αντιλαϊκών επιλογών που έγιναν και έρχονται στη συνέχεια στην τοπική διοίκηση. 
Η διοικητική μεταρρύθμιση και οι διοικητικές αναδιαρθρώσεις, που έγιναν στο παρελθόν και γίνονται με το σχέδιο νόμου που συζητάμε σήμερα και με την πράξη νομοθετικού περιεχομένου, δεν έφεραν και δεν θα φέρουν θετικά αποτελέσματα για ανάπτυξη προς όφελος του λαού. Δεν αναίρεσαν, δεν εξομάλυναν τις οικονομικές περιφερειακές ανισομετρίες και ανισότητες. Δεν αναίρεσαν, πολύ περισσότερο, τη συγκέντρωση του πλούτου σε λίγα χέρια σε βάρος της πλειοψηφίας του λαού. Γι’ αυτό, ούτε λίγο ούτε πολύ με τις πράξεις νομοθετικού περιεχομένου τακτοποιήθηκαν και τακτοποιούνται εκκρεμή θέματα, στο σύνολο σχεδόν των Υπουργείων, της πολιτικής της συγκυβέρνησης.
Με αυτόν τον τρόπο έχουμε σιδηρά περίφραξη των δαπανών των φορέων της γενικής κυβέρνησης σε Υπουργεία, στους οργανισμούς τοπικής αυτοδιοίκησης, στα νοσοκομεία, στους οργανισμούς κοινής ωφέλειας και σε άλλους φορείς, ώστε να διασφαλίσουν την περαιτέρω συρρίκνωση των δαπανών έως το 2020, τουλάχιστον. 
Έχουμε και παραπέρα τσάκισμα των εργασιακών σχέσεων, των δικαιωμάτων των εργαζόμενων στους δήμους, στις περιφέρειες και στους φορείς που εποπτεύονται από αυτούς τους οργανισμούς. Βέβαια αυτό δεν γίνεται τώρα. Οι δήμοι, οι περιφέρειες, οι πρώην νομαρχίες ήταν για χρόνια ο «πιλότος», το όχημα για να περάσουν οι ελαστικές μορφές απασχόλησης. Είχαμε τα τρίωρα, τα τετράωρα, ανασφάλιστη εργασία και εργαζόμενους σε πολιτική ομηρία. Αυτό επιβεβαιώνεται και από το άρθρο 2 της πράξης νομοθετικού περιεχομένου με τις συμβάσεις ορισμένου χρόνου και τη μίσθωση έργου. 
Ακόμη, αυτές οι θέσεις που εξαγγείλατε, κύριε Υπουργέ, που κατά πληροφορίες -γι’ αυτό δεν απαντήσατε και στην επιτροπή- δεν ξεπερνούν τις τέσσερις χιλιάδες, είναι σταγόνα στον ωκεανό μπροστά στις πραγματικές ανάγκες που υπάρχουν. Ακόμη και η συμβιβασμένη ηγεσία της Κεντρικής Ένωσης Δήμων και Κοινοτήτων ανεβάζει αυτές τις ανάγκες σε πάνω από είκοσι πέντε χιλιάδες, ενώ οι πραγματικές, οι καταγεγραμμένες ανάγκες σε παιδικούς σταθμούς, σε κέντρα δημιουργικής απασχόλησης στα ΑΜΕΑ, στα ΚΕΠΥ, στην πυρασφάλεια, στο «Βοήθεια στο Σπίτι» είναι κατά πολύ μεγαλύτερες.
Μπροστά σε όλα αυτά τι κάνετε; Κλείνετε παιδικούς σταθμούς, υποβαθμίζετε άλλες υπηρεσίες και παροχές προς τους δημότες. Παρατείνετε βέβαια -και το λέτε με τυμπανοκρουσίες- το «Βοήθεια στο Σπίτι», όχι όμως από χρήματα του κρατικού προϋπολογισμού, αλλά από τα χρήματα και τον ιδρώτα των εργαζομένων, των συνταξιούχων, από το λογαριασμό εισφοράς αλληλεγγύης συνταξιούχων. Κάνετε δηλαδή αυτό που λέει ο λαός μας «μνημόσυνα με ξένα κόλλυβα». 
Πρέπει, όμως, να βγάλουν συμπεράσματα οι εργαζόμενοι, και ιδιαίτερα αυτοί που δουλεύουν στο πρόγραμμα «Βοήθεια στο Σπίτι», ότι έχουν ημερομηνία λήξης αργά ή γρήγορα, και οι συνταξιούχοι ότι θα πληρώνουν και θα ξαναπληρώνουν κάθε παροχή. 
Με τροπολογία που φέρνετε επιβραβεύετε τους δήμους που με ευλάβεια εφαρμόζουν την αντιλαϊκή πολιτική σας. Αυτή η επιβράβευση της χρηστής οικονομικής διαχείρισης των δήμων δεν έχει καμμία σχέση με τις λαϊκές ανάγκες ούτε με την εξυπηρέτηση του πολίτη, όπως προπαγανδίζει η συγκυβέρνηση. Συνδέονται όλα αυτά με απολύσεις, με παραπέρα χτύπημα της σταθερής δουλειάς, την ενίσχυση των ελαστικών σχέσεων. Θα έχουμε παραχωρήσεις και ιδιωτικοποιήσεις μέσω ΣΔΙΤ, κατάργηση υπηρεσιών, ανταποδοτικότητα παντού. 
Προβάλλετε δήθεν τη διαφάνεια και την καλή διαχείριση, θέλετε όμως να κρύψετε την αντεργατική πολιτική σας, να ξεγελάσετε τα λαϊκά στρώματα ότι μπορεί να υπάρξει φιλολαϊκή λύση μέσα στη βαρβαρότητα του καπιταλισμού.
Μπορεί να είναι φιλολαϊκή μια πολιτική που στηρίζεται στην ανταποδοτικότητα, στα χαράτσια, που παραδίδει τη διαχείριση των απορριμμάτων, την αποκομιδή, την ανακύκλωση στους μεγάλους επιχειρηματίες; Μπορεί, όπως λέτε στο άρθρο 6 της πράξης νομοθετικού περιεχομένου -που λέτε ότι είναι πρακτικό ζήτημα- οι συγχωνεύσεις στους φορείς διαχείρισης στερεών αποβλήτων να είναι φιλολαϊκή πολιτική; Όχι, για το ΚΚΕ είναι κρίσιμο και σοβαρό το ζήτημα της διαχείρισης των απορριμμάτων. Έχει αναδειχθεί σε παράγοντα συνεχούς υποβάθμισης του περιβάλλοντος, της ποιότητας ζωής και αποτελεί σοβαρή απειλή για τη δημόσια υγεία, καθώς και για την υγιεινή και ασφάλεια στους χώρους δουλειάς των εργαζομένων στην καθαριότητα. Αποτελεί ο τομέας διαχείρισης των απορριμμάτων πεδίο για την επέκταση των ιδιωτικοποιήσεων στο δημόσιο τομέα με την εκχώρηση της λειτουργίας εγκαταστάσεων σε επιχειρηματικούς ομίλους. 
Χρησιμοποιείτε το πλαίσιο της γενικότερης αντιλαϊκής πολιτικής για την άρχουσα τάξη, για το παραπέρα χαράτσωμα του λαού στη λογική της ανταποδοτικότητας και του αντικίνητρου. Γι’ αυτό καλούμε τους εργαζόμενους, το λαό να παλέψει για έναν εθνικό, κεντρικό σχεδιασμό και στον τομέα της διαχείρισης των απορριμμάτων, που θα σέβεται το περιβάλλον, τη δημόσια υγεία, τους φυσικούς πόρους, το λαϊκό εισόδημα μέσα από έναν άλλο δρόμο ανάπτυξης, το δρόμο της λαϊκής οικονομίας, της λαϊκής εξουσίας.
Στη συζήτηση επί της αρχής θα θέλαμε να σταθούμε περισσότερο στο παρατηρητήριο οικονομικής αυτοτέλειας στους δήμους που είναι από τα σοβαρότερα αντιλαϊκά μέτρα της πράξης νομοθετικού περιεχομένου. Είναι ξεχωριστά μνημόνια μεταξύ του Υπουργείου Οικονομικών και των άλλων φορέων των δήμων. Καταγράφονται οι προκαθορισμένες διορθωτικές παρεμβάσεις σε περίπτωση εμφάνισης αποκλίσεων από τους στόχους. Δηλαδή οι δήμοι, σε περίπτωση απόκλισης στους ισολογισμούς για δύο συνεχόμενα τρίμηνα, υπάγονται υποχρεωτικά σε προγράμματα εξυγίανσης, που με τη σειρά του αυτό συνεπάγεται καρατόμηση σε ό,τι αφορά δαπάνες ακόμη και για μισθοδοσία, αναστολή προσλήψεων, μετατάξεις προσωπικού. Γίνεται παρακράτηση και των κεντρικών αυτοτελών πόρων, αλλά και της ΣΑΤΑ και οι οργανισμοί τοπικής αυτοδιοίκησης που θα υπαχθούν στο πρόγραμμα υποχρεώνονται να απογειώσουν σε νέα ύψη τα δημοτικά τέλη, ακόμη και το τέλος ακίνητης περιουσίας και επιπλέον, να μπουν αυτόματα σε δανεισμό μέσα από το Ταμείο Παρακαταθηκών και Δανείων, δεσμεύοντας τα έσοδά τους για τα επόμενα χρόνια.
Είναι αυτονόητο ότι καταψηφίζουμε επί της αρχής την πράξη νομοθετικού περιεχομένου και το σχέδιο νόμου. Επιφυλασσόμεθα να τοποθετηθούμε στην αυριανή συνεδρίαση για κάποια επιμέρους ζητήματα. 
(Στο σημείο αυτό την Προεδρική Έδρα καταλαμβάνει ο Ε’ Αντιπρόεδρος της Βουλής κ. ΛΕΩΝΙΔΑΣ ΓΡΗΓΟΡΑΚΟΣ )
Πάντως, πρέπει, κύριοι της συγκυβέρνησης, να σας αναγνωρίσουμε ότι διαθέτετε εφευρετικότητα και δημιουργείτε προγράμματα για να υλοποιήσετε την αντιλαϊκή πολιτική, αλλά εφευρίσκετε και χαρακτηρισμούς που προσπαθούν να εξωραΐσουν τον αντιλαϊκό χαρακτήρα των μέτρων που παίρνετε. Και αυτό το κάνετε με την τροπολογία που φέρνετε, με την οποία δημιουργείτε την «Αυτοδιοίκηση - Κοινωνική Συνοχή - Ισόρροπη Ανάπτυξη». Ακούγεται καλά, στην ουσία όμως πρόκειται για προγράμματα με τα οποία θα στηριχθούν οι επιχειρηματίες που θα εισβάλουν για καλά στο χώρο της τοπικής διοίκησης, σε δήμους και περιφέρειες. Όλα αυτά θα γίνουν στην κατεύθυνση προώθησης των αναδιαρθρώσεων και της απελευθέρωσης της αγοράς εργασίας μέσω της κατάργησης των εργασιακών και ασφαλιστικών δικαιωμάτων. 
Γίνεται προσπάθεια διαχείρισης των ακραίων φαινομένων φτώχειας. Όλα τα κόμματα του ευρωμονόδρομου προσπαθείτε να περάσετε τη λογική ότι μπορεί η τοπική διοίκηση να είναι μοχλός ανάπτυξης και ανάχωμα στην ανεργία, ότι θα αναστείλει την όξυνση των κοινωνικών αντιθέσεων μέσα από το βάρβαρο καπιταλιστικό σύστημα. Το κάνετε αυτό γιατί όταν συζητιόταν η σύσταση αυτού του οργανισμού στην ΚΕΔΕ, ήταν ομόφωνη η απόφαση από όλα τα κόμματα που συμμετείχαν εκεί.
Κλείνοντας, θέλουμε να τονίσουμε στους εργαζόμενους ότι θα πρέπει να βγάλουν συμπεράσματα, να δουν ότι καταρρίπτεται ο μύθος του αστικού κοινοβουλίου, το ναού της δημοκρατίας, όπως τον αποκαλούν, και όλα αυτά πάνε περίπατο. Όταν κινδυνεύουν στο παραμικρό τα συμφέροντα του κεφαλαίου, τότε καταφεύγετε σε συνοπτικές διαδικασίες για να θωρακίσετε το αστικό κράτος με πράξεις νομοθετικού περιεχομένου. Το κάνετε αυτό ακόμη και όταν η πλειοψηφία είναι δεδομένη.
Ευχαριστώ.</Speech>
<Speech><Parlmember>ΕΥΡΙΠΙΔΗΣ ΣΤΥΛΙΑΝΙΔΗΣ</Parlmember> (Υπουργός Εσωτερικών): Κύριε Πρόεδρε, μπορώ να έχω το λόγο;</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Ορίστε, κύριε Υπουργέ.</ChairmanSpeech>
<Speech><Parlmember>ΕΥΡΙΠΙΔΗΣ ΣΤΥΛΙΑΝΙΔΗΣ</Parlmember> (Υπουργός Εσωτερικών): Θέλω να ζητήσω συγνώμη από το Σώμα και να πω ότι εκ παραδρομής προηγουμένως, στη δεύτερη νομοτεχνική διόρθωση που κατετέθη, έγινε κάποιο λάθος. 
Ξαναμοιράζουμε τώρα τη σωστή νομοτεχνική βελτίωση με τη σωστή διατύπωση.
(Στο σημείο αυτό ο Υπουργός Εσωτερικών κ. Ευριπίδης Στυλιανίδης καταθέτει για τα Πρακτικά την προαναφερθείσα νομοτεχνική βελτίωση, η οποία έχει ως εξής:
(να καταχωριστεί η σελίδα 142)</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Ευχαριστούμε, κύριε Υπουργέ.
Το λόγο έχει τώρα ο κ. Προκόπης Παυλόπουλος.</ChairmanSpeech>
<Speech><Parlmember>ΠΡΟΚΟΠΗΣ ΠΑΥΛΟΠΟΥΛΟΣ</Parlmember>: Ευχαριστώ πολύ, κύριε Πρόεδρε.
Κύριε Υπουργέ, πριν απ’ όλα πρέπει να τονίσω ότι από πλευράς διαδικασίας, και με όσα βιώσαμε στην επιτροπή, δεν μπορεί κανείς να μην σας αναγνωρίσει– σ’ όλους σας, δηλαδή, και ιδίως στους Υπουργούς του Υπουργείου Εσωτερικών- ότι ο κοινοβουλευτικός διάλογος αναβαθμίστηκε. Γιατί οι πολλές αλλαγές που έγιναν συνετελέσθηκαν ύστερα από τη συζήτηση, πράγμα που σημαίνει ότι το νομοσχέδιο αυτό και ο τρόπος με τον οποίο ήρθε -μπορεί να μην είναι ένα πολύ μεγάλο νομοσχέδιο, αλλά από πλευράς σημασίας έχει το νόημά του- μας δίνει τη δυνατότητα όχι μόνο να ακουστεί ο Βουλευτής, αλλά και να διορθωθούν αρκετά πράγματα. Διότι -ας μην αυταπατώμεθα, κύριε Υπουργέ- με την αρχική μορφή που είχε έλθει το νομοσχέδιο, είχε πολλά λάθη που αδικούσαν και τις προθέσεις του. 
Μήνυμα, λοιπόν, και προς τους άλλους Υπουργούς: Όταν οι Βουλευτές θέλουν να μετέχουν στο διάλογο αυτό, δεν το κάνουν για να φαίνονται ομιλούντες, αλλά γιατί μπορεί να βλέπουν ορισμένα πράγματα που χρειάζονται διόρθωση. Ιδίως όταν σήμερα νομοθετούμε με τέτοια ταχύτητα, ώστε η προετοιμασία των νομοσχεδίων να μην είναι, κατ’ ανάγκην, εκείνη που θα έπρεπε να είναι. Σας ανήκει, λοιπόν, αυτή η αναγνώριση.
Επειδή μιλάμε επί της αρχής, θα ήθελα να μιλήσω για τρία διδάγματα επί της αρχής.
Το πρώτο δίδαγμα που παίρνει κανείς από αυτό το νομοσχέδιο είναι ότι σήμερα νομοθετούμε υπό έκτακτες συνθήκες. Όχι γιατί το επιλέγει η Κυβέρνηση ή επειδή το θέλουμε εμείς οι Βουλευτές. Ξέρω ότι ο πρώτος που δεν είναι ικανοποιημένος είναι ο Πρωθυπουργός και ύστερα είναι οι ίδιοι οι Υπουργοί που νομοθετούν υπό αυτές τις συνθήκες των πράξεων νομοθετικού περιεχομένου. Όμως, αυτό είναι υπό τις συγκεκριμένες δύσκολες συνθήκες επιβεβλημένο. Άρα από πλευράς Συντάγματος πληρούται το γράμμα και το πνεύμα του άρθρου 44 παράγραφος 1 του Συντάγματος.
Όμως, κύριε Υπουργέ -και αυτό δεν αφορά εσάς, γιατί εσείς με τις διορθώσεις που κάνατε επαναφέρετε τα πράγματα στην τάξη τους- όταν μία πράξη νομοθετικού περιεχομένου εισέρχεται στην έννομη τάξη επειδή δικαιολογείται από το επείγον, δεν είναι νοητό όταν φέρνουμε τον κυρωτικό νόμο να αναιρούμε το μεγαλύτερο από το περιεχόμενό της. Γιατί τότε ομολογούμε -ή ομολογούν εκείνοι που το έφεραν- ότι δεν πληρούνται οι προϋποθέσεις του άρθρου 44 παράγραφος 1. Διότι κάποτε έπρεπε να είχαν άδικο: Ή τότε που την συνέταξαν χωρίς να υπολογίσουν ορισμένα πράγματι ή τώρα που τη διορθώνουν.
Εγώ πιστεύω ότι ορθώς διορθώθηκε. Είναι δηλαδή ορθό αυτό που κάνατε εσείς. Πάντως, ήταν εσφαλμένη όλη η αναίρεση, ουσιαστικά, της πράξης νομοθετικού περιεχομένου και, επομένως, όσων είχαν συμφωνηθεί και με την ΚΕΔΚΕ, όχι συνδικαλιστικώ δικαιώματι, αλλά επειδή έπρεπε να θεσμοθετηθούν. Ήταν σωστές οι διατάξεις που είχαν συμφωνηθεί.
Ορθώς, λοιπόν, έγινε η τροποποίηση στην επιτροπή. Αλλά πρέπει να ξέρουμε ότι όταν έρχεται να κυρωθεί από τη Βουλή μία πράξη νομοθετικού περιεχομένου, η λογική του Συντάγματος επιβάλλει μόνο κατ’ εξαίρεση να υπάρχουν διορθώσεις, μόνον όταν υπήρξε κάποια αβλεψία. Δεν είναι νοητό ο κυρωτικός νόμος να αναιρεί το όλο περιεχόμενο της πράξης νομοθετικού περιεχομένου.
Το δεύτερο δίδαγμα, το οποίο θέλω να τονίσω, αφορά το ζήτημα των σχέσεων της Γενικής Γραμματείας της Κυβέρνησης και της Γενικής Γραμματείας για το συντονισμό του κυβερνητικού έργου. Ορθώς εισηγείσθε αυτές τις διορθώσεις. Ορθώς τις εισηγείσθε γιατί στην αρχική διατύπωση, στο νομοσχέδιο που είχε φέρει ο κ. Μανιτάκης, το είχαμε πει και οι περισσότεροι: Η Γενική Γραμματεία της Κυβέρνησης είναι εκείνη η οποία φέρει την ευθύνη της στήριξης της Κυβέρνησης. Αυτό απαιτεί η συνταγματική τάξη. Η Κυβέρνηση, για να ασκήσει τις αρμοδιότητές της έχει ανάγκη από μία γραμματεία. Άρα έχει οιονεί συνταγματικό υπόβαθρο η Γραμματεία της Κυβέρνησης και δεν μπορεί να μετατίθενται αυτές οι αρμοδιότητες σε μια άλλη γραμματεία, που δεν έχει ως σκοπό την εξυπηρέτηση της Κυβέρνησης ως θεσμού για την άσκηση της εκτελεστικής εξουσίας, αλλά έχει ένα γενικό συντονιστικό ρόλο.
Ορθώς, λοιπόν, τις φέρνετε. Και ορθώς κάνετε και τις τροποποιήσεις, γιατί στην πράξη νομοθετικού περιεχομένου, έτσι όπως ήταν τα πράγματα, είναι σαν να ερχόταν και να τελούσε υπό την έγκριση του Γραμματέα του Υπουργικού Συμβουλίου η υποβολή οποιασδήποτε τροπολογίας. Κάτι το οποίο είναι αδιανόητο με βάση τη συνταγματική μας τάξη, αλλά και τον Κανονισμό της Βουλής.
Όμως, κύριε Υπουργέ, όπως το έχετε -και ορθώς το επισημαίνει η Επιστημονική Υπηρεσία της Βουλής- πρόκειται για ρύθμιση που σε άλλες εποχές ήταν αυτονόητη. Όλο αυτό συνέβη γιατί έχουμε δύο γραμματείες και έπρεπε να ξεκαθαριστεί. Τα προηγούμενα χρόνια γινόταν πάντοτε, αλλά δεν ήταν ανάγκη να διατυπωθεί σε κάποιο κείμενο νόμου. Αυτό είναι θέμα εσωτερικής λειτουργίας της Κυβέρνησης.
Επομένως, τι το βάζουμε εδώ; Αναγκαστικά το βάζουμε. Να, όμως, που ορθώς επισημαίνει η Επιστημονική Υπηρεσία της Βουλής ότι αφού αλλάζουμε την εσωτερική λειτουργία του τρόπου κατάθεσης των νομοσχεδίων στην ουσία -γιατί και οι τροπολογίες αφορούν τη νομοθετική εξουσία- θέλει αλλαγή ο Κανονισμός της Βουλής. Αυτά πρέπει να τα συλλογίζεται κανείς ως προς τις συνέπειες. Τα είχαμε πει και στην επιτροπή, τα επισημαίνει και η επιστημονική υπηρεσία και πρέπει να το λάβετε σοβαρά υπ’ όψιν. Θα μου πείτε: Υπάρχει κύρωση γι’ αυτό από τη στιγμή που τα τυπικά στοιχεία του νόμου η ίδια η Βουλή τα ελέγχει; Ε, ναι, αλλά κάποτε πρέπει να υπολογίζουμε, πέρα από αυτό, ότι δεν είναι δυνατόν οι αποφάσεις της Βουλής, εν ολομελεία μάλιστα, να είναι η κολυμβήθρα του Σιλωάμ για να παρακάμπτουμε τον Κανονισμό. Έχει την αξία του ο κάθε θεσμός, όπως είναι ιδίως ο Κανονισμός της Βουλής.
Το τρίτο δίδαγμα: Πριν απ’ όλα θα το επαναλάβω και δεν το λέω ούτε για να γυρίσω στο παρελθόν, ούτε γιατί έχω τίποτα να χωρίσω, ούτε γιατί δεν ξέρω ότι αυτήν τη στιγμή μαζί με τους συναδέλφους του ΠΑΣΟΚ και της ΔΗΜΑΡ προσπαθούμε να βγάλουμε τον Τόπο -και προσπαθεί πρωτίστως η Κυβέρνηση- από το τέλμα στο οποίο είχε οδηγηθεί. Όμως, δεν εννοώ να μην επισημαίνω ορισμένα πράγματα, τα οποία πρέπει να μας διδάσκουν. Γιατί κινδυνεύουμε, κύριε Υπουργέ -και κινδυνεύει και η Κυβέρνηση και κινδυνεύετε κι εσείς σαν Υπουργός και οι άλλοι Υπουργοί- να φανεί ότι όλα αυτά τα κάνετε διότι είναι συνέχεια της πολιτικής την οποία η κυβέρνηση Παπανδρέου και Παπαδήμου είχε ακολουθήσει. Περίπου εμφανίζεται -ή επιχειρούν κάποιοι να εμφανίσουν- ότι αυτό κάνει η Κυβέρνηση. 
Λέω, λοιπόν, ότι δεν είναι αυτό. Ίσα-ίσα, η Κυβέρνηση προσπαθεί να διορθώσει τα «ημαρτημένα» της περιόδου εκείνης για να βγούμε από τον εφιάλτη, στον οποίο οδηγηθήκαμε από την κυβέρνηση εκείνη. Αυτή είναι η πραγματικότητα.
Επιτέλους, δεν θέλω να νομίζουν οι συνάδελφοι από το ΠΑΣΟΚ ότι αυτή τη στιγμή βάλλω εναντίον τους, ενώ στηρίζουν την Κυβέρνηση. Στηρίζουν την Κυβέρνηση, γιατί είναι στοιχειώδης υποχρέωση και δική τους την Κυβέρνηση αυτή, που είναι και δική τους Κυβέρνηση από πλευράς εμπιστοσύνης, να τη βοηθήσουν για να βγούμε από το τέλμα, στο οποίο οδηγηθήκαμε. Δεν εννοώ να μην το επαναλαμβάνω, ιδίως όσον αφορά τον «Καλλικράτη», γιατί κινδυνεύουμε –σας είπα- να ξεχάσουμε τα αυτονόητα. Είχε προειδοποιηθεί η κυβέρνηση Παπανδρέου και ο κ. Ραγκούσης ότι δεν μπορούσε αυτό να βγει πέρα. Ως αρμόδιος Υπουργός το τόνιζα από το Νοέμβριο του 2008 ότι δεν μπορεί να γίνει αυτή η μεταρρύθμιση με αυτήν την κρίση που έρχεται. Και ύστερα λένε για το αν είχαμε προειδοποιήσει τον κόσμο, τον ελληνικό λαό και τη Βουλή! 
Και την ΚΕΔΚΕ και την ΕΝΑΕ, παρόντος του κ. Παπανδρέου, τους είχα προειδοποιήσει τι έρχεται και ότι δεν μπορεί να γίνουν τέτοιες μεταρρυθμίσεις, επειδή δεν υπήρχαν οι αναγκαίοι πόροι. Ο κ. Κακλαμάνης είναι εδώ, που ως πρόεδρος της ΚΕΔΚΕ το γνώριζε την εποχή εκείνη. Ενώ συμφωνούσαν τότε, έρχονται και φέρνουν τον «Καλλικράτη». Στην Επιτροπή συζητούσαμε και λέγαμε: «Πού είναι οι πόροι; Πού είναι το πρόγραμμα «Ελλάδα»»; Διότι ήταν δεδομένο ότι ο «Καλλικράτης» προϋπέθετε ισχυρούς Οργανισμούς Τοπικής Αυτοδιοίκησης, αλλά και πόρους. Οι πόροι θα έρχονταν κάποτε εξ ουρανού, αρκεί να πέρναγε ο «Καλλικράτης» για να ικανοποιήσουν κάποιοι την πολιτική μας μεγαλομανία!
Να, λοιπόν, τα αποτελέσματα. Ποιος «Καλλικράτης»; Μια φορά ήλθε ο «Καλλικράτης» και όλοι οι υπόλοιποι νόμοι είναι διόρθωση ημαρτημένων της εποχής. Για να θυμίζει το ανέκδοτο με το μεταχειρισμένο αυτοκίνητο ο «Καλλικράτης». Χαίρεσαι δυο φορές, μια φορά που το παίρνεις και μια φορά που το ξεφορτώνεσαι!
Ε, λοιπόν, αυτά πρέπει να μας διδάσκουν ότι οι μεγάλες μεταρρυθμίσεις δεν γίνονται για να ικανοποιήσουμε φιλοδοξίες ούτε για να πετάξουμε τις ευθύνες στους επόμενους. Έτσι ήξερα να κάνω κι εγώ μεταρρυθμίσεις. Όμως, προτίμησα την οδό της σταθερότητας βλέποντας το «τσουνάμι» που έρχεται.
Να, λοιπόν, πού οδηγούμαστε. Και αυτά πρέπει ακριβώς να τα επισημαίνουμε. Με αυτά που κάνετε τώρα ερχόσαστε να διορθώσετε «ημαρτημένα» του «Καλλικράτη». Και ορθώς παραμένουν οι αρμοδιότητες στην κεντρική διοίκηση, γιατί δεν υπάρχουν οι πόροι. Αλλιώς θα απαξιωνόταν η τοπική αυτοδιοίκηση. Και εκείνη ορθώς ήθελε να τις πάρει, αλλά έπρεπε να βρείτε τους πόρους να τους δώσετε και δεν τους έχετε.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)</Speech> 
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Κύριε Υπουργέ, τελειώνετε.</ChairmanSpeech> <Speech><Parlmember>ΠΡΟΚΟΠΗΣ ΠΑΥΛΟΠΟΥΛΟΣ</Parlmember>: Τελείωσα, κύριε Πρόεδρε.
Λέω ξανά, λοιπόν, ότι αυτό που υποστηρίζω δεν υποκρύπτει καμμία προσπάθεια ούτε ωραιοποίησης του δικού μας παρελθόντος ούτε αμφισβήτησης γενικότερα της προσπάθειας που γίνεται τώρα. Τα λέω γιατί δεν πρέπει να ξεχνάμε και πρέπει να αποδίδουμε «τα του Καίσαρος τω Καίσαρι και τα του Θεού τω Θεώ». Αλλιώς θα επικρατήσει έξω η άποψη ότι όλοι ίδιοι είναι και ότι όλοι το ίδιο ευθύνονται, για το σημερινό κατάντημα του Τόπου. Κι αυτό, εγώ τουλάχιστον, δεν πρόκειται να το ανεχθώ ποτέ.
Ευχαριστώ πολύ, κύριε Πρόεδρε.
(Χειροκροτήματα από την πτέρυγα της Νέας Δημοκρατίας)</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Το λόγο έχει η κ. Γεροβασίλη.</ChairmanSpeech>
<Speech><Parlmember>ΟΛΓΑ ΓΕΡΟΒΑΣΙΛΗ</Parlmember>: Ευχαριστώ, κύριε Πρόεδρε.
Κυρίες και κύριοι συνάδελφοι, ξεκινώντας θέλω να στηλιτεύσω την απαράδεκτη πρακτική που ακολουθεί η Κυβέρνηση, η οποία έχει αποφασίσει ότι η χώρα θα κυβερνάται με προεδρικά διατάγματα.
Δυστυχώς, βρισκόμαστε αντιμέτωποι με μια φάμπρικα μαζικής έκδοσης πράξεων νομοθετικού περιεχομένου, με τις οποίες ρυθμίζονται, όμως, σοβαρά πολιτικά ζητήματα. Οι πράξεις αυτές, βέβαια, δεν ρυθμίζουν σε καμμία περίπτωση επείγοντα ζητήματα. Ως συνήθως, περιλαμβάνουν μια πλειάδα θεμάτων που δεν έχουν καμμία σχέση μεταξύ τους και αποτελούν αρμοδιότητες πολλών Υπουργείων. 
Δεν γίνεται, βέβαια, τυχαία αυτό. Υπάρχει στόχευση. Στοχεύει στο να παρακάμπτεται κάθε φορά η Βουλή, προκειμένου να αποφεύγει τα δύσκολα της εύθραυστης πλειοψηφίας η Κυβέρνηση. Στοχεύει στο να παραμένουν γαντζωμένοι στην Κυβέρνηση, γιατί, επιπλέον, η νομιμοποίηση των κυβερνητικών επιλογών πηγάζει από τα μνημόνια και όχι από το Σύνταγμα, τους νόμους του κράτους και το λαό. 
Θέλω να απευθυνθώ στους συναδέλφους της Συμπολίτευσης και να τους καλέσω να αντιδράσουν πραγματικά στην πρακτική που υποβαθμίζει το νομοθετικό έργο της Βουλής, αναιρεί το ρόλο τους ως Βουλευτές και εν τέλει, αλλοιώνει το πολίτευμα. 
Έχουν ακουστεί πολλές διαμαρτυρίες εδώ μέσα από πολλούς συναδέλφους της Συμπολίτευσης. Πραγματικά, όμως, κόκκινη γραμμή δεν υπάρχει; Δεν υπάρχει τέτοιου τύπου κόκκινη γραμμή, ας πούμε; 
Κυρίες και κύριοι συνάδελφοι, θα αναφέρω το παράδειγμα της Πορτογαλίας. Όταν κρίθηκαν αντισυνταγματικά κάποια από τα μνημονιακά μέτρα, η κυβέρνηση αναγκάστηκε να το αποσύρει. Εδώ η Κυβέρνηση επιδιώκει μια τυπική εφαρμογή των διατάξεων του Συντάγματος, με πλήρη, όμως, αδιαφορία στην ουσία του. 
Και ερωτώ: Είναι δυνατόν ένα μέτρο που ανήκει στο έκτακτο συνταγματικό δίκαιο -κατά το άρθρο 44- να βλέπουμε να έχει χρήση μέτρου καθημερινότητας; 
Ζούμε, κυρίες και κύριοι συνάδελφοι, σε συνθήκες αναστολής του Συντάγματος; 
Επειδή, λοιπόν, δεν ζούμε σε περίοδο αναστολής του Συντάγματος, καταψηφίζουμε επί της αρχής την πράξη νομοθετικού περιεχομένου, παρ’ όλο που περιλαμβάνει διατάξεις με τις οποίες συμφωνούμε, όπως ειπώθηκε και από την κ. Σακοράφα, την εισηγήτριά μας. 
Θα αναφερθώ κυρίως στις διατάξεις που ρυθμίζουν ζητήματα τοπικής αυτοδιοίκησης. Με κάθε αφορμή σε όλους τους τόνους ο ΣΥΡΙΖΑ αναφέρεται στο ρόλο που μπορεί και πρέπει να παίξει η αυτοδιοίκηση στις συνθήκες ανθρωπιστικής κρίσης, όπως αυτές που ζούμε σήμερα. Και αυτό δεν το κάνει μόνο ο ΣΥΡΙΖΑ, το κάνουν όλα τα κόμματα στο ελληνικό Κοινοβούλιο. Λένε ότι η αυτοδιοίκηση έρχεται να παίξει ιδιαίτερο ρόλο στις συνθήκες της ανθρωπιστικής κρίσης, αυτής που ζούμε σήμερα, της κρίσης, αν θέλουμε να αφαιρέσουμε το «ανθρωπιστικής» για τους συναδέλφους των άλλων κομμάτων. 
Σε μια εποχή, λοιπόν, που η αυτοδιοίκηση καλείται να παίξει ιδιαίτερα σημαντικό ρόλο οι πολιτικές των κυβερνήσεων των τελευταίων χρόνων -και από την εποχή του Ραγκούση μέχρι σήμερα- αποδυναμώνουν συστηματικά την αυτοδιοίκηση και οικονομικά και διοικητικά. 
Η διαφάνεια, η εξυγίανση, η διευθέτηση ζητημάτων που λιμνάζουν χρόνια φαίνεται πλέον ξεκάθαρα ότι δεν είναι ο στόχος, είναι το μέσον. Είναι το μέσον για να επιτευχθεί ο τελικός στόχος που δεν είναι άλλος από την ιδιωτικοποίηση υπηρεσιών που μέχρι σήμερα παρέχονταν από τους Οργανισμούς Τοπικής Αυτοδιοίκησης στους πολίτες. Το κίνητρο, βέβαια, των ιδιωτών είναι το κέρδος, όσο περισσότερο τόσο καλύτερα. 
Ποιο είναι το όφελος, όμως, για τους πολίτες; Κανένα. Και δεν παριστάνω την Πυθία, απλώς διαβάζω τι έχει νομοθετηθεί και τι μέλλει να εφαρμοσθεί. 
Όπως προανέφερα, είναι συστηματική η προσπάθεια οικονομικού ελέγχου της αυτοδιοίκησης από την κεντρική διοίκηση. Συστηματικά, επίσης, η Αυτοδιοίκηση αποστερείται πόρων και ανθρώπινου δυναμικού. 
Στο άρθρο 6, που αφορά τη συγκρότηση του Παρατηρητηρίου Οικονομικής Αυτοτέλειας των ΟΤΑ -προίκα του μεσοπρόθεσμου- είχαμε σθεναρά αντιταχθεί ως ΣΥΡΙΖΑ. Είχαμε σθεναρά αντιταχθεί στη δημιουργία παρατηρητηρίου, διότι οδηγεί σε κατάφωρη παραβίαση του Συντάγματος, της λαϊκής κυριαρχίας, αλλά και της αυτονομίας και του αυτοδιοίκητου του θεσμού. Δεν αρνούμαστε, βέβαια, τη διαφάνεια στα οικονομικά της αυτοδιοίκησης, όπως δεν την αρνείται και η ΚΕΔΕ και η ΕΝΠΕ και όλοι οι φορείς της αυτοδιοίκησης. Αντιστεκόμαστε, όμως, στη λειτουργία του παρατηρητηρίου, γιατί οδηγεί στην υπονόμευση της διοικητικής και οικονομικής αυτοτέλειας της τοπικής αυτοδιοίκησης. 
Θυμίζω, επίσης, ότι η ένταξη ενός Οργανισμού Τοπικής Αυτοδιοίκησης στο πρόγραμμα εξυγίανσης συνεπάγεται μεταξύ άλλων την υποχρέωση εφαρμογής παρεμβάσεων, όπως αύξηση των ιδίων εσόδων από φόρους, τέλη, δικαιώματα και εισφορές και αύξηση του ανώτατου συντελεστή επιβολής του τέλους ακίνητης περιουσίας μέχρι το 3‰. 
Κυρίες και κύριοι συνάδελφοι, η απαξίωση της τοπικής αυτοδιοίκησης δρομολογείται όχι μόνο μέσα από νομοθετήματα, όπως το παρόν, αλλά και από δικαστικές αποφάσεις των οποίων το πνεύμα εξυπηρετεί πολιτικές επιδιώξεις.
Αναφέρομαι στην πρόσφατη απόφαση του Μονομελούς Πρωτοδικείου Αθηνών, με την οποία καταδικάστηκαν σε εξάμηνη φυλάκιση με τριετή αναστολή τρεις δημοτικοί υπάλληλοι για τις απεργιακές κινητοποιήσεις του 2007. Η καταδικαστική αυτή απόφαση δεν στηρίχθηκε σε κάποιο ενοχοποιητικό στοιχείο, αλλά στο σκεπτικό ότι μόνο και μόνο η παρουσία τριών συνδικαλιστών ασκούσε ψυχολογική βία σε όσους τυχόν ήθελαν να εργαστούν. 
Και για όποιον συνάδελφο της Συμπολίτευσης βιαστεί να πει ότι ο ΣΥΡΙΖΑ συμπορεύεται με συνδικαλιστές, λειτουργώντας παλαιοκομματικά, έχω να πω το εξής: Καλό το παραμύθι, αλλά δεν έχει πια δράκο. 
Η Κυβέρνηση στρέφεται ενάντια σε όποιον αντιδρά, σε όποιον δεν σκύβει ευλαβικά το κεφάλι, σε όποιον δεν υπακούει σε μνημονιακές πολιτικές. Όποιος δεν υποτάσσεται, πατάσσεται. 
Η δαμόκλειος σπάθη που επικρέμεται πάνω από τα κεφάλια πλέον των δημοσίων υπαλλήλων λέγεται αυτοδίκαιη αργία και σημαίνει απόλυση. 
Ενώ οι αγώνες των εργαζομένων ποινικοποιούνται από διάφορους εξωθεσμικούς διαύλους, επιχειρείται η παράδοση της Αυτοδιοίκησης στα ιδιωτικά συμφέροντα με πολιορκητικό κλοιό τον κ. Φούχτελ, ειδικό απεσταλμένο της Γερμανίδας Καγκελαρίου. 
Ο κ. Φούχτελ -είτε αρέσει είτε δεν αρέσει σε κάποιους- ασκεί υψηλή εποπτεία στην αυτοδιοίκηση. Πρόσφατα, μάλιστα, ταξίδεψε παρέα με τον κ. Ρεχάγκελ ανά τη χώρα. Επισήμως προωθούσαν την ελληνογερμανική φιλία. Πίσω, όμως, από κλειστά ερμητικές πόρτες έκλειναν συμφωνίες εκατομμυρίων ευρώ, βεβαίως, υπέρ του γερμανικού κεφαλαίου και ενάντια στα συμφέροντα των Ελλήνων πολιτών. 
Κλείνοντας, αφού απαλλάξατε με μία τροπολογία για την ποινική ευθύνη όλους εκείνους που έδωσαν τα δάνεια στα κόμματά σας –ή προσπαθείτε τουλάχιστον να απαλλάξετε- έρχεστε με το άρθρο 22 της πράξης νομοθετικού περιεχομένου να δώσετε παράταση ενός έτους στην επιβολή ειδικού φόρου ύψους 20% στις διαφημίσεις των ΜΜΕ, τηλεόρασης και ραδιοφώνου. 
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού)
Τελειώνω, κύριε Πρόεδρε, σε μισό λεπτό. 
Τακτοποιήσατε τους πυλώνες πάνω στους οποίους στηρίζεται οικονομικά αφ’ ενός και πολιτικά αφ’ ετέρου η πολιτική σας. 
Άκουσα προσεκτικά όσα με υποτιθέμενη ευαισθησία είπε ο κ. Κεδίκογλου στην επιτροπή, ότι δηλαδή αν επιβληθεί ο φόρος, θα κλείσουν πολλά ΜΜΕ και θα απολυθούν εργαζόμενοι συνάδελφοί του. Από πότε ο κ. Κεδίκογλου νοιάζεται για την εργασιακή κατάσταση των συναδέλφων του; Εκτίμησή μου είναι ότι δεν νοιάζεται, όπως δεν νοιάζεται και για κανέναν άλλο από τους ενάμισι εκατομμύριο ανέργους. Τον ενδιαφέρει να μην καταρρεύσει ο προπαγανδιστικός πυλώνας της Κυβέρνησης. «Βάστα με να σε βαστώ» είναι η Κυβέρνηση και πολλά από τα ΜΜΕ. Πρόκειται περί μιας ακόμα υποκριτικής πολιτικής στάσης. 
Σας ευχαριστώ. 
(Χειροκροτήματα από την πτέρυγα του ΣΥΡΙΖΑ-ΕΚΜ)</Speech>
 ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Και εμείς ευχαριστούμε. 
Η κ. Χρυσούλα Γιαταγάνα έχει το λόγο. 
Ορίστε, κυρία Γιαταγάνα, έχετε το λόγο.</ChairmanSpeech> 
<Speech><Parlmember>ΧΡΥΣΟΥΛΑ-ΜΑΡΙΑ ΓΙΑΤΑΓΑΝΑ</Parlmember>: Κύριε Πρόεδρε, κυρίες και κύριοι συνάδελφοι, κύριοι Υπουργοί, για τους λόγους που εύστοχα ανέπτυξε κατά την τοποθέτησή της η ειδική αγορήτριά μας κ. Χρυσοβελώνη καταψηφίζουμε επί της αρχής αυτό το νομοσχέδιο, γιατί αποτελεί και πάλι μια κύρωση πράξης νομοθετικού περιεχομένου. 
Στις συζητήσεις που έγιναν στην Επιτροπή υπήρξε ένας γόνιμος διάλογος κατά τον οποίο συνέκλιναν οι θέσεις των συναδέλφων Συμπολίτευσης και Αντιπολίτευσης επί πολλών διατάξεων του νομοσχεδίου, όπως εισήχθη, μάλιστα, μετά από κάποιες τροπολογίες, που πιστεύω εν τέλει να τις κάνετε δεκτές. 
Αυτό αποδεικνύει ότι με τις πράξεις νομοθετικού περιεχομένου, οι οποίες αποτελούν ευθεία παραβίαση του Συντάγματος και νόθευση του νομοθετικού έργου της Βουλής, αδικείτε τους εαυτούς σας, κύριε Υπουργέ. Γιατί δεν καταθέτετε ευθύς εξαρχής ένα νομοσχέδιο, το οποίο να επεξεργαστούμε, ασκώντας την εκ του Συντάγματος προβλεπόμενη νομοθετική αρμοδιότητά μας; Γιατί συνεχίζετε να υποκαθιστάτε τη Βουλή στο έργο της, ενώ δεν συντρέχει κατεπείγουσα περίπτωση; 
Πρέπει, λοιπόν, να σταματήσει αυτός ο κατήφορος των πράξεων νομοθετικού περιεχομένου. Ιδίως με το παρόν νομοσχέδιο η Κυβέρνηση αναιρεί η ίδια τις ρυθμίσεις της και αποδεικνύει τους ισχυρισμούς μας για πρόχειρους και ανεύθυνους σχεδιασμούς της, γιατί με το άρθρο 2 του κυρωτικού νόμου συμπληρώνει, τροποποιεί ή καταργεί διατάξεις της πράξης νομοθετικού περιεχομένου. Ισχυροποιεί, έτσι, απόλυτα τον ισχυρισμό μας -κάτι το οποίο ανέφερε και ο κ. Παυλόπουλος- ότι δεν συνέτρεχε πράξη κατεπείγοντος. 
Επί των άρθρων θα αναφερθώ στην κατ’ άρθρον συζήτηση. Ιδιαίτερα, όμως, διαφωνώ με το άρθρο 7 όσον αφορά τη συγκρότηση Παρατηρητηρίου Οικονομικής Αυτοτέλειας ΟΤΑ, για το οποίο αντέδρασαν και η ΚΕΔΚΕ και οι υπόλοιποι φορείς ενώπιον της επιτροπής, οι οποίοι μάλιστα ανέφεραν ότι έχουν προσφύγει στο Συμβούλιο της Επικρατείας για την κατάργηση του παρατηρητηρίου. Τούτο για τους ακόλουθους λόγους: Πρώτον, διότι καταργεί το αυτοδιοίκητο της τοπικής αυτοδιοίκησης, το οποίο κατοχυρώνεται στο άρθρο 102 του Συντάγματος. Δεύτερον, διότι προσθέτει ακόμη έναν φορέα, ο οποίος ελέγχει τους ΟΤΑ, ενώ οι ΟΤΑ α΄ και β΄ βαθμού ήδη ελέγχονται, πρώτον, από το Ελεγκτικό Συνέδριο τόσο προληπτικά όσο και κατασταλτικά, δεύτερον, από το Γενικό Λογιστήριο του Κράτους και τρίτον, από τις οικείες ΔΟΥ. Συνεπώς, δημιουργείται ένα ασφυκτικό πλαίσιο οικονομικού ελέγχου, το οποίο κάθε άλλο παρά προσιδιάζει στη διοικητική και οικονομική αυτοτέλεια των ΟΤΑ. 
Η επιβολή ενός ακόμα ελεγκτικού μηχανισμού –γιατί αυτό ακριβώς είναι το παρατηρητήριο- επιβαρύνει τους ΟΤΑ με επιπλέον ελέγχους, δηλαδή με ακόμα περισσότερη γραφειοκρατία αντί να τη μειώνει. Το νέο μέτρο του παρατηρητηρίου επιτείνει την άποψη, που προβάλλεται κυρίως από τα Μέσα Μαζικής Ενημέρωσης –και όχι μόνο- ότι δηλαδή η τοπική αυτοδιοίκηση είναι ένας από τους πλέον διεφθαρμένους φορείς. Μεμονωμένα περιστατικά, τα οποία αποτελούν την εξαίρεση, δεν μπορούμε να τα γενικεύουμε, κύριοι Υπουργοί, και να επιρρίπτουμε τόσο βαριά μομφή στην τοπική αυτοδιοίκηση. Εφόσον εντοπίζονται συγκεκριμένα περιστατικά εγκληματικής ενέργειας ή βαριάς αμέλειας στη διαχείριση των δήμων και των περιφερειών, θα πρέπει να διερευνώνται με ιδιαίτερη αυστηρότητα και να επιβάλλονται βαριές κυρώσεις. Αρμόδια όργανα για να κρίνουν αυτά τα θέματα, όμως, είναι τα δικαστήρια, τα οποία θα πρέπει να εκδικάζουν κατά προτεραιότητα τις υποθέσεις αυτές, ώστε να μην διαιωνίζονται καταστάσεις. Αρμόδια είναι, επίσης, τα υπηρεσιακά συμβούλια, τα οποία πρέπει να συνέρχονται τακτικά και να αποφαίνονται μέσα σε σύντομο χρονικό διάστημα, κυρίως για θέματα κακοδιαχείρισης, αλλά και για θέματα ανικανότητας υπαλλήλων να ανταποκριθούν στο έργο τους, ώστε να μην καταλείπεται καμμία μομφή, η οποία δεν ανταποκρίνεται στην πραγματικότητα. Επιπλέον είναι γνωστό ότι το κράτος δεν αποδίδει εμπρόθεσμα στους ΟΤΑ τους ΚΑΠ, οπότε εφόσον λειτουργήσει το παρατηρητήριο, όπως προβλέπεται, θα φτάσουν να κατηγορούνται δήμαρχοι για πλημμελή εκτέλεση του προϋπολογισμού τους, χωρίς όμως οι ίδιοι να έχουν καμμία υπαιτιότητα γι’ αυτό.
Στο σημείο αυτό δράττομαι της ευκαιρίας να πω ότι δεν πρέπει να παραγνωρίζουμε τις σημαντικότατες υπηρεσίες που προσφέρει η τοπική αυτοδιοίκηση. Οι ΟΤΑ και κυρίως οι ΟΤΑ Α΄ βαθμού, οι δήμοι, είναι ο θεσμός που βρίσκεται πλησιέστερα στους πολίτες, γνωρίζει τις πραγματικές ανάγκες των κατοίκων που διαβιούν στην περιοχή τους. Σε αυτούς προστρέχουν για την επίλυση των πλέον ζωτικών θεμάτων τους. Οι δήμοι, λοιπόν, στους δύσκολους καιρούς που ζούμε, αναπτύσσουν μία έντονη κοινωνική πολιτική με τη δημιουργία του κοινωνικού παντοπωλείου, με τα συσσίτια, παρέχοντας βοήθεια στο σπίτι, σε αντίθεση με το κράτος που απουσιάζει παντελώς. Οι δήμοι απασχολούν –έστω και με συμβάσεις ορισμένου χρόνου ή με συμβάσεις έργου- ανέργους και με αυτόν τον τρόπο καταπολεμούν την ανεργία. 
Το γεγονός ότι η διαθεσιμότητα των δημοσίων υπαλλήλων ξεκίνησε από τους δήμους μάς βρίσκει κάθετα αντίθετους. Αντ’ αυτής θα έπρεπε να εφαρμοστεί κινητικότητα μεταξύ του προσωπικού που πλεονάζει σε κάποιες υπηρεσίες του ίδιου δήμου, άλλως μεταξύ διαφορετικών δήμων του ίδιου νομού. 
Αυτήν την ώρα γίνεται λόγος για απαίτηση της τρόικας να γίνουν εντός του έτους απολύσεις είκοσι πέντε χιλιάδων υπαλλήλων. Από μελέτες που έχουν γίνει, έχει αποδειχθεί ότι ο συνολικός αριθμός δημοσίων και δημοτικών υπαλλήλων της χώρας μας υπολείπεται του μέσου όρου των υπαλλήλων των κρατών-μελών της Ευρωπαϊκής Ένωσης, σε σχέση πάντα με τον πληθυσμό τους.
Είναι γνωστό ότι σε καιρούς οικονομικών κρίσεων όταν μάλιστα η ύφεση είναι πολύ ψηλά, όπως συμβαίνει αυτή τη στιγμή στη χώρα μας, και η ανεργία είναι η μεγαλύτερη στα κράτη-μέλη της Ευρωπαϊκής Ένωσης, το κράτος πρέπει να προσλαμβάνει προσωπικό και όχι να απολύει. Με δεδομένο ότι σε περιόδους κρίσης οι αποδοχές των δημοσίων και δημοτικών υπαλλήλων είναι μειωμένες, οι μηνιαίοι μισθοί τους διοχετεύονται στην κατανάλωση. 
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού)
Τελειώνω, κύριε Πρόεδρε.</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Προχωρήστε, κυρία Γιαταγάνα.</ChairmanSpeech>
<Speech><Parlmember>ΧΡΥΣΟΥΛΑ-ΜΑΡΙΑ ΓΙΑΤΑΓΑΝΑ</Parlmember>: Με αυτόν τον τρόπο τονώνεται λίγο η αγορά, αλλά ακόμα και αν δεν μειωθεί, τουλάχιστον συγκρατείται η ύφεση.
Υπάρχουν τομείς στους οποίους είναι αναγκαίο να γίνουν προσλήψεις, όπως σε νοσοκομεία, σχολεία και των τριών βαθμίδων εκπαίδευσης, δικαστήρια, Σώματα Ασφαλείας και ΔΟΥ. Τη μείωση των είκοσι πέντε χιλιάδων δημοσίων υπαλλήλων δεν τη ζητάει η τρόικα προκειμένου να βοηθήσει τη δήθεν αναδιοργάνωση της χώρας, αλλά για να καλυφθούν κενές θέσεις με υπηκόους των δικών της κρατών, οι οποίοι θα παρέχουν αντίστοιχες υπηρεσίες μέσω ιδιωτικών φορέων και θα αμείβονται πολλαπλάσια έναντι των πενιχρών μισθών που δίνονται σήμερα στους Έλληνες δημοσίους υπαλλήλους. Ήδη ο κ. Ράιχενμπαχ και η ορδή των υπαλλήλων που τον ακολουθούν και, δήθεν, ασχολούνται με την αναδιοργάνωση της Δημόσιας Διοίκησης αμείβονται με παχυλότατες αμοιβές, που ουδεμία σχέση έχουν με τους πενιχρούς μισθούς των Ελλήνων. Ο κ. Φούχτελ ευθύς εξαρχής ήρθε με σκοπό να ιδιωτικοποιήσει όλες τις υπηρεσίες καθαριότητας και να αναλάβει πλήρως τις υπηρεσίες ανακύκλωσης. Έχει ήδη προχωρήσει σε συμφωνίες με δημάρχους της βόρειας Ελλάδος και προχωρεί ακάθεκτος επί το έργον του. Εφόσον οι Έλληνες δήμαρχοι και το ελληνικό κράτος δεν σταματήσουν την επέλαση του κ. Φούχτελ, τότε θα αυξηθεί δραματικά η ανεργία στη βόρεια Ελλάδα.
Ήδη στη Θεσσαλονίκη η ανεργία ξεπερνά το 30% και η ανεργία των νέων το 60%. Ο Δήμος Θεσσαλονίκης είναι ο μεγαλύτερος εργοδότης, που απασχολεί περί τις τέσσερις χιλιάδες υπαλλήλους, συνδεόμενους με το δήμο με διάφορες σχέσεις εργασίας. Ακολουθεί ο Δήμος Ευόσμου, ένας από τους μεγαλύτερους δήμους της χώρας, οι Δήμοι Αμπελοκήπων, Μενεμένης, Σταυρούπολης, Νεάπολης και Συκεών. Ποιο θα είναι το μέλλον των πολιτών σε αυτούς τους δήμους; Τι επιδιώκει η Κυβέρνησή σας; Να αντικατασταθεί το μεγαλύτερο μέρος αυτών των εργαζομένων από Γερμανούς ή μήπως από παράνομους αλλοδαπούς, που θα παρέχουν μαύρη εργασία έναντι ευτελέστατης αμοιβής, προκειμένου να αυξηθούν τα κέρδη των επιχειρηματιών που εκπροσωπεί ο κ. Φούχτελ;
(Χειροκροτήματα από την πτέρυγα των Ανεξάρτητων Ελλήνων)</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Ευχαριστούμε.
Ο κ. Νικήτας Κακλαμάνης έχει το λόγο.</ChairmanSpeech>
<Speech><Parlmember>ΝΙΚΗΤΑΣ ΚΑΚΛΑΜΑΝΗΣ</Parlmember>: Κύριε Πρόεδρε, κύριοι συνάδελφοι, προσυπογράφω -και αυτονόητο είναι ότι θα υπερψηφίσω το σχέδιο νόμου- τα όσα είπε η εισηγήτριά μας κ. Παπακώστα και ο συνάδελφος, ο καθηγητής κ. Παυλόπουλος.
 Παίρνω το λόγο μόνο για να κάνω μερικές επισημάνσεις. Πρώτον, κύριε Υπουργέ, θεωρώ απαράδεκτο οι πράξεις νομοθετικού περιεχομένου, που έχουν έρθει στη Βουλή, να είναι περισσότερες από τα σχέδια νόμων, παρ’ ότι εγώ δεν ενθυμούμαι εσείς να έχετε φέρει άλλη πράξη νομοθετικού περιεχομένου, γι’ αυτό και θα είμαι ιδιαίτερα επιεικής στο θέμα αυτό. Εσάς αυτό σας τιμά. Δεν θυμάμαι να υπήρξε άλλη, αυτή είναι η πρώτη, και υπήρχαν, πράγματι, επείγοντα θέματα μέσα, αλλά αυτό κάποτε πρέπει να τελειώσει. 
Δεύτερον, θέλω να συγχαρώ και εσάς και τον κ. Αθανασίου και τους συνεργάτες σας, διότι δεν ήρθατε και καθίσατε στην επιτροπή τυπικά κάποιες ώρες, ακούγοντας τους συναδέλφους, και μετά να επιμείνετε στο σχέδιο νόμου που είχατε φέρει. Δεχθήκατε αλλαγές επί της ουσίας. Μπορεί επί της αρχής να μην τύχει ευρύτερης θετικής αποδοχής στην Ολομέλεια, αλλά επί των άρθρων θα δείτε ότι πάρα πολλοί συνάδελφοι από πολλά κόμματα θα τα υπερψηφίσουν, γιατί ακούσατε τους συναδέλφους, όπως με τη σειρά μας εμείς είχαμε ακούσει τους φορείς της αυτοδιοίκησης. 
Εδώ ανοίγω μια μικρή παρένθεση. Είδα ότι σας εγκαλούσε συνεχώς ο εισηγητής της Χρυσής Αυγής για τον «Καλλικράτη». Αν ενθυμούμαι καλά η Νέα Δημοκρατία, στην οποία ανήκετε, δεν είχε ψηφίσει το σχέδιο του «Καλλικράτη». Άρα, μάλλον το αγνοούσε ο κύριος. 
Επίσης, παρά το γεγονός ότι επί της ουσίας θα συμφωνήσω με την τοποθέτηση που έκανε για τους μετακλητούς υπαλλήλους η φίλη και συνάδελφος, εισηγήτρια των Ανεξάρτητων Ελλήνων, αν δεν απατώμαι και οι Ανεξάρτητοι Έλληνες έχουν μετακλητούς υπαλλήλους. Δεν έχει μόνο το γραφείο του Πρωθυπουργού, που το έφερε ως παράδειγμα. 
Όλα τα κόμματα έχουμε μετακλητούς υπαλλήλους. Αν, λοιπόν, συμφωνήσουμε να τους καταργήσουμε όλους -όσον αφορά το νούμερο που είπε, δηλαδή οι πεντακόσιοι- και να πούμε να προσληφθούν πεντακόσιοι από το ΑΣΕΠ για το ΙΚΑ, να το κάνουμε. Να μην επικαλούμεθα, όμως, περιστασιακά πράγματα.
Επίσης, με τη διόρθωση που διένειμε τώρα ο Υπουργός σχετικά με το Γραμματέα του Υπουργικού Συμβουλίου -δεν είναι σωστό, μάλιστα, να γίνονται ονομαστικές αναφορές, γιατί ο κ. Μπαλτάκος είναι ένας εξαιρετικά σοβαρός άνθρωπος- να πούμε ότι οι φόβοι που διατυπώθηκαν, και που είχαν βάση, διασκεδάζονται. Αυτό είναι σίγουρο.
Κύριε Υπουργέ, θα ήθελα να σας παρακαλέσω να φέρετε σύντομα –ξέρω ότι έχουν υποβληθεί στο Υπουργείο σας και ότι τις επεξεργάζεστε- τις θεσμικές αλλαγές που πρέπει να γίνουν στον «Καλλικράτη» και όχι αποσπασματικά να διορθώνουμε άρθρα. 
Δεν είναι εδώ ο κ. Ντόλιος. Θέλω να πω ότι ο Υφυπουργός κ. Ντόλιος προσπάθησε να διορθώσει πολλά. Θεωρώ ότι ο εμπνευστής του, ο κ. Ραγκούσης, είναι ο πολιτικός νεκροθάφτης της αυτοδιοίκησης. Δεν είναι ούτε καν εν Ελλάδι. Διάβασα σήμερα σε ένα site ότι έχει πάει σε ένα κολέγιο στην Αμερική να μάθει εγγλέζικα. Να περάσει καλά εκεί που είναι! Δεν θέλησε, όμως, να ακούσει ομόφωνες αποφάσεις της ΚΕΔΚΕ και τώρα ερχόμαστε να διορθώσουμε αυτά, είτε διότι αντικειμενικοί λόγοι και προ της κρίσης δεν επέτρεπαν τη χρηματοδότηση και άρα την εφαρμογή του αντίστοιχου άρθρου του Συντάγματος, είτε διότι εκ των πραγμάτων απεδείχθη ότι ήταν ανεδαφική και επιβλαβής. 
Πρέπει, λοιπόν, να το προχωρήσετε. Και ο κ. Αθανασίου –και δεν θα κάνω περαιτέρω τοποθέτηση επ’ αυτού- πρέπει σύντομα να φέρει τον αναθεωρημένο νόμο περί ιθαγένειας.
Κυρίες και κύριοι συνάδελφοι, θέλω να πω μερικά πράγματα για την αυτοδιοίκηση. Δεν μπορεί η αυτοδιοίκηση να είναι ο «σάκος του μποξ» για όλες, μα όλες τις κυβερνήσεις, μηδεμιάς εξαιρουμένης και για κάποιους που βγαίνουν στην τηλεόραση, εκπροσώπους ανεξαρτήτων αρχών και επικαλούνται μέγα θέμα διαφθοράς στην τοπική αυτοδιοίκηση.
Εγώ θα σας πω ένα νούμερο μόνο: Προ κρίσης μόλις το 3% του συνολικού ΑΕΠ πήγαινε στην αυτοδιοίκηση. Αν και οι χίλιοι δήμαρχοι τότε –ήταν προ «Καλλικράτη»- ήταν νονοί της νύχτας, δεν μπορεί εκεί να έχουμε όλη την πηγή της διαφθοράς στην Ελλάδα. Τι ήθελαν να μας πουν αυτοί οι κύριοι; Ότι αυτοί που διαχειρίζονταν το υπόλοιπο 97% του ΑΕΠ, το διαχειρίζονταν με απόλυτη διαφάνεια, αξιοκρατία και εντιμότητα; 
Βεβαίως, εκεί που πρέπει, στις αποδεδειγμένες περιπτώσεις, δεν υπάρχει άλλοθι για κανέναν αιρετό. Αντίθετα, θα έλεγα, θα έπρεπε να υπάρχει ιδιαίτερη αυστηρότητα. 
Ακούστε, όμως, ένα παράδειγμα που έμαθα χθες. Παραπέμπεται ο Δήμαρχος που θα σας πω –πήρα την άδειά του για να αναφέρω το όνομά του- ο κ. Ρακιντζής για παράβαση καθήκοντος σε βαθμό κακουργήματος. Είναι ο Δήμαρχος Αιδηψού, τέσσερις φορές δήμαρχος. Με τον «Καλλικράτη» στο δήμο του ανήκουν και χωριά. Για την ύδρευση των νοικοκυριών στα χωριά έκανε τον καταλογισμό, έστειλε το ειδοποιητήριο. Όπως ξέρετε, όμως, συνήθως -εκτός ελαχίστων ευχάριστων εξαιρέσεων- στα χωριά μένουν υπερήλικες, γεροντάκια που ζουν με την αγροτική σύνταξη. Δεν πλήρωσαν. Τον παραπέμπουν, λοιπόν, σε βαθμό κακουργήματος επειδή δεν μήνυσε του αγρότες που δεν πλήρωσαν για την οικιακή χρήση ή γιατί δεν τους έκοψε το νερό! 
Αυτά, όμως, προστίθενται στη στατιστική που παρουσιάζεται από αυτή την ανεξάρτητη αρχή ως διαφθορά και μάλιστα σε βαθμό κακουργήματος δήμων και δημάρχων. 
Εκεί, λοιπόν, έχουμε καταντήσει, σε ακραία παραδείγματα. 
Επειδή τώρα είναι επίκαιρη και η ιστορία με τους επίορκους, αντιλαμβάνεστε ότι αν βρεθεί εισαγγελέας που δεν θα βάλει την υπόθεση στο αρχείο και τη στείλει στο ακροατήριο, ο δήμαρχος αυτός εκπίπτει του αξιώματός του επειδή δεν έκοψε το νερό για οικιακή χρήση σε γέροντες σε κάποιο χωριό του δήμου του. 
Όταν μιλάμε για διαφθορά, να ξέρουμε τι γίνεται. Έφυγε βέβαια ο αρμόδιος Υφυπουργός. Εγώ κρούω τον κώδωνα του κινδύνου για τα λεφτά που από το κοινωνικό ταμείο, από το Υπουργείο του κ. Παναγιωτόπουλου, θα πάνε σε ΜΚΟ. Υπάρχουν σοβαρές ΜΚΟ, που κάνουν πολύ σοβαρή δουλειά και υπάρχουν και ΜΚΟ εντός εισαγωγικών. Κρούω τον κώδωνα του κινδύνου και εύχομαι να μην είναι αυτά τα επόμενα μεγάλα σκάνδαλα. Τα λεφτά είναι πολλά. Είναι δεκάδες ή μάλλον εκατοντάδες εκατομμύρια ευρώ. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Τελειώνω, κύριε Πρόεδρε.
Θέλω απλώς να κάνω μια αρχική τοποθέτηση –θα μιλήσω περισσότερο για αυτό αύριο- για το άρθρο 22. Άκουσα με πολύ προσοχή την κ. Σακοράφα. Αν θέλετε, επί της ουσίας δεν έχω αντίρρηση. Βέβαια, θα ήθελα να ξέρω αν αυτά που είπε η κ. Σακοράφα ως θέση του ΣΥΡΙΖΑ, τα είπε ο κ. Τσίπρας σήμερα στο γεύμα εργασίας το μεσημέρι που είχε με τον κ. Μπόμπολα και το γιο του. 
Είναι σίγουρα προνομιακή μεταχείριση στα «μιντιακά» Μέσα Ενημέρωσης. Δεν υπάρχει καμμία αμφιβολία για αυτό. Εγώ θα ήμουν παρά πολύ πρόθυμος να το ψηφίσω, εάν, όμως, οι ιδιοκτήτες των Μέσων μάς διαβεβαίωναν ότι, τουλάχιστον για το χρόνο που αναστέλλεται και πάλι το 20%, δεν θα απολυόταν κανένας δημοσιογράφος ή κανένας εργαζόμενος από τα συγκεκριμένα Μέσα. Τότε να πούμε, «Χαλάλι, σας το χαρίζουμε και για φέτος το 20%, αλλά και εσείς βάλτε πλάτη στο να μην μείνουν άνεργοι επιπλέον δημοσιογράφοι, τεχνικοί, και άλλοι εργαζόμενοι στα Μέσα». Μάλιστα, τα συγκεκριμένα Μέσα ασκούν ταυτόχρονα και μεγάλη κριτική στα κόμματα. 
Δεν είμαστε άγγελοι, το ξέρουμε όλοι. Έχουμε, όμως, και αρετές. Εν πάση περιπτώσει, η κοινοβουλευτική δημοκρατία δεν μπορεί να υπάρξει χωρίς κόμματα. Να μην γίνεται μόνο μονόπλευρη κριτική για χαριστικές διατάξεις -εντός ή εκτός εισαγωγικών- υπέρ των κομμάτων, διότι και αυτό χαριστική διάταξη είναι. Μην κρυβόμαστε πίσω από το δάχτυλό μας! Χαριστική διάταξη είναι!
Θα ζητήσω, λοιπόν, αύριο –δεν είναι εδώ- από τον αρμόδιο Υφυπουργό να μου πει αν έχουν κάνει τέτοια συζήτηση μη περαιτέρω απολύσεων. Η ανεργία στο επίπεδο δημοσιογράφων, τεχνικών Τύπου, τηλεοράσεων κ.λπ. έχει φτάσει στο 80%. Τουλάχιστον να πούμε «Εντάξει, το ψηφίζουμε, αλλά πήραμε αυτήν έστω την προφορική διαβεβαίωση».
Ευχαριστώ. 
(Χειροκροτήματα από την πτέρυγα της Νέας Δημοκρατίας)</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Και εμείς ευχαριστούμε. 
Το λόγο έχει ο κ. Βούτσης.</ChairmanSpeech>
<Speech><Parlmember>ΝΙΚΟΛΑΟΣ ΒΟΥΤΣΗΣ</Parlmember>: Κυρίες και κύριοι συνάδελφοι, κύριοι Υπουργοί, θα ήθελα να πάρω το νήμα από αυτά που είπε προηγουμένως ο κ. Κακλαμάνης, για να σας πω ότι πρέπει να αρθείτε στο ύψος των περιστάσεων και από της θέσεώς σας δημόσια να απονέμετε έπαινο και να ενθαρρύνετε τους δήμους σήμερα, στην πολύ δύσκολη φάση που περνούμε μέσα στην κρίση, για το ρόλο που πρέπει να παίξουν. 
Να βρείτε επίσης το θάρρος να αντιπαρατεθείτε, όπως εμείς το κάνουμε -ενώ εσείς μας μιλάτε για λαϊκισμό- απέναντι σε κάποιους κυρίους -μέσα και από την Αίθουσα και όχι μόνο- οι οποίοι έχουν κυριολεκτικά εξελιχθεί σε κυνηγούς κεφαλών μέσω των Μέσων Μαζικής Ενημέρωσης εναντίον υπαλλήλων, εναντίον δημάρχων, εναντίον συνδικαλιστών, έτσι ώστε να περνάει το μνημόνιο αγόγγυστα μέσα στην ελληνική κοινωνία επί δύο χρόνια. Είναι μια άθλια προπαγάνδα που εξισώνει, συσσωματώνει, μεγιστοποιεί και ισοπεδώνει τα πάντα, λέγοντας ότι είναι διεφθαρμένα, ώστε να είναι εύκολο να περάσουν οι επιταγές της τρόικας. 
Δεύτερον, μέσα από αυτό το νομοσχέδιο είναι φανερό –πολιτικά θα μιλήσω- ότι υπάρχουν κάποια σοβαρά προβλήματα. Με το Παρατηρητήριο δεν θα μπω ούτε σε θέματα κυριαρχίας, εκχώρησης, του γιατί γίνεται κ.λπ.. Χτυπιέται η βασική στρατηγική αντίληψη γύρω από τα θέματα της αυτοδιοίκησης, που είναι η αποκέντρωση με αυτοδιοίκηση, η οικονομική και διοικητική αυτοτέλεια, η αρχή της επικουρικότητας, όλα αυτά που λιθαράκι-λιθαράκι έκτισαν μια γενικότερη αντίληψη –και πέραν της Αριστεράς- εδώ και πάρα πολλά χρόνια, μέσα στο πολιτικό σύστημα, για τη λειτουργία και τη δυνατότητα να λειτουργήσει κοντά στον πολίτη η τοπική αυτοδιοίκηση διά του Παρατηρητηρίου. Είναι ένας επιπλέον λόγος που συρρικνώνεται αυτή η στρατηγική και η αντίληψη. Πρέπει να το σκεφθείτε. 
Όπως, επίσης, και για τις αρμοδιότητες είναι η σαφής αναγνώριση για την ταυτόχρονη ασφυξία των δήμων με το θάνατο, θα έλεγε κανείς, της μεταρρύθμισης του «Καλλικράτη». Αυτό είναι σημαντικό.
 Όταν λέγαμε ότι δεν μπορεί να ξεκινήσει χωρίς προϋποθέσεις η όποια μεταρρύθμιση, τότε ήταν «εις ώτα μη ακουόντων». Όταν λέγαμε πως οι ιδιομορφίες όχι μόνο οι εδαφικές της Ελλάδας, δεν οδηγούσαν νομοτελειακά στην μείωση στο 1/3 των δήμων, τότε, επίσης, ήταν «εις ώτα μη ακουόντων». Υπάρχουν χώρες με πολύ πιο ομαλό ανάγλυφο γεωγραφικό που έχουν πολλαπλάσιο αριθμό δήμων και λειτουργούν άριστα. 
Όλη η προσπάθεια που έγινε τότε διά της μείωσης και διά του περάσματος αρμοδιοτήτων μέσω περιφερειών κ.τλ., φαίνεται τώρα ότι και λόγω της οικονομικής δυσπραγίας μπαίνει στο «χρονοντούλαπο» και καθημερινά θα βρισκόμαστε μπροστά σε έκτακτες και αναγκαίες διαδικασίες που θα γίνονται για τη χρηματοδότηση κοινωνικών πόρων και άλλων.
Κύριε Υπουργέ, θέλω να είμαι ειλικρινής μαζί σας γιατί ξέρετε υπάρχει μία σχέση –νομίζω- εκτίμησης. Δύο φορές κάνατε τον απολογισμό σας στο πλαίσιο της επιτροπής. Ενδεχομένως θα τον κάνετε και στην Ολομέλεια γι’ αυτούς τους μήνες, για να πείσετε περί της αναγκαιότητας των πράξεων νομοθετικού περιεχομένου. 
Εγώ θα ήθελα να σας πω ότι στο πλαίσιο του «budget» που χειρίζεστε –γιατί πλέον έτσι μιλάμε εδώ είτε μιλάμε με τον Υπουργό Παιδείας είτε με τον Υπουργό Οικονομίας ή με οποιονδήποτε Υπουργό- ο απολογισμός σας θα μπορούσε να θεωρηθεί και θετικός ως προς αυτά τα οποία προλάβατε μέσα στο χρόνο. 
Πλην, όμως, επειδή είστε μέλος του Υπουργικού Συμβουλίου και από τα κορυφαία, είστε συνυπεύθυνος και για το ύψος του «budget», δηλαδή για τη συνολική οικονομική κατάσταση της χώρας και για τις πολιτικές που εφαρμόζονται στη χώρα μας ή που γίνονται αποδεκτές ως προτάσεις από την τρόικα. Ως προς αυτά είναι φανερό ότι οποιοσδήποτε απολογισμός δεν θα μπορούσε να είναι θεσμικός.
Κι έρχομαι στο περίφημο θέμα των πράξεων νομοθετικού περιεχομένου. Εδώ έχουν καταργηθεί πάρα πολλά πράγματα. Άλλους δεν τους προβληματίζουν. Εμάς μας προβληματίζουν. Παραδείγματος χάριν, η εξωθεσμική διαδικασία της σύσκεψης των τριών Αρχηγών, όπου καθημερινά πια ακόμη και Υπουργοί ή πολιτικές δυνάμεις παραπέμπουν τις εσωτερικές ενστάσεις και εντάσεις που υπάρχουν στο κυβερνητικό σχήμα, τι είναι; Είναι συνταγματικό αυτό το πράγμα; 
Πόσες φορές το Υπουργικό Συμβούλιο συνεδρίασε και ήρθαν τα θέματα των διαφορετικών απόψεων για να υπάρξει μία σύνθεση; Το καταλαβαίνουμε, είναι Κυβέρνηση σύνθεσης, Κυβέρνηση πολυκομματική, απολύτως κατανοητό. Πόσες φορές; Καμμία φορά.
Εδώ δεν είναι μόνο οι πράξεις νομοθετικού περιεχομένου. Είναι η εξωθεσμική διαδικασία της σύσκεψης των τριών Αρχηγών. Και είναι, επίσης, η κατάντια, θα έλεγα δυστυχώς, του πολιτικού συστήματος ότι δηλαδή τρεις ανώτατοι υπάλληλοι, εκπρόσωποι διεθνών αρχών, διαμεσολαβητές, αντί να συνομιλούν με τους ομολόγους τους, δηλαδή με τους γενικούς διευθυντές των Υπουργείων –πολύ άξια στελέχη που ήταν πριν από λίγο και μαζί σας- με τους πρόεδρους οργανισμών κι υπηρεσιών, μιλούν με τους Υπουργούς και τον Πρωθυπουργό της χώρας. Και το περνάτε αυτό. Δεν σας ενδιαφέρει, δεν σας αφορά, «Τι να κάνουμε; Οι δανειστές αυτούς μας έστειλαν». Είναι δυνατό να το «τρώμε», επιτρέψτε μου την έκφραση, όλοι μας; Είναι σαν να μη συμβαίνει τίποτα.
 Άρα, όλο αυτό το σύστημα –δεν λέω τη λέξη «πακέτο»- μαζί με τις πράξεις νομοθετικού περιεχομένου –ναι, έγκριτε συνάδελφε, κύριε Παυλόπουλε, και άλλοι- δημιουργεί πρόβλημα δημοκρατίας και αντισυνταγματικότητας. Δεν είναι να το πάρουμε «ψηφαλάκι-ψηφαλάκι» για να αποδείξουμε την αναγκαιότητα του. Όλο αυτό μαζί δημιουργεί πρόβλημα στον τύπο διακυβέρνησης της χώρας.
Και το τελευταίο, κυρίες και κύριοι συνάδελφοι: Το άρθρο 22 αποτελεί απροκάλυπτη ομολογία πολιτικής ομηρίας και μνημείο διαπλοκής. 
Διαβάζω. «Να δύναται να προκαλέσει σοβαρά προβλήματα στη λειτουργία των τηλεοπτικών σταθμών και των διαφημιστικών εταιρειών με κίνδυνο, σε περίπτωση οικονομικής τους κατάρρευσης, να χαθούν εκατοντάδες θέσεις εργασίας και σημαντικά έσοδα για το δημόσιο και τα ασφαλιστικά ταμεία». Σωστό; Σωστό. 
Δεν ισχύει για τις χιλιάδες επιχειρήσεις που έκλεισαν; Δεν ισχύει γι’ αυτούς που μπήκε το 23% στην εστίαση και οδηγεί σε λουκέτα; Δεν ισχύει γι’ αυτούς που μπήκε στο χαράτσι και οδηγεί σε λουκέτα εύρωστες επιχειρήσεις, πολύ μικρές οικογενειακές και άλλες επιχειρήσεις; Δεν ισχύει για το υφεσιακό περιβάλλον, που οδηγεί στο αδιέξοδο μικρούς επιχειρηματίες και οδηγεί σε απώλεια θέσεων εργασίας; 
Αυτό εδώ το οποίο λέτε, ισχύει για όλα όσα έχουν επισυμβεί στην ελληνική κοινωνία τα δύο-τρία τελευταία χρόνια με βάση τις πολιτικές σας. Και το ανασύρουμε ξαφνικά για τους καναλάρχες και μόνο γι’ αυτούς; 
Αν αυτό δεν αποτελεί, σας λέω, μνημείο διαπλοκής –είμαι ευθύτατος σε αυτό που λέω- τι αποτελεί; Τα προσδοκώμενα έσοδα θα σας πω ακριβώς πόσα είναι: Τύποις είναι 400 εκατομμύρια ευρώ, η διαφήμιση αλλά δεν είναι τόσο, είναι κάτω από 300 εκατομμύρια και κάποτε ήταν 600 εκατομμύρια και το 20% επ’ αυτών είναι τουλάχιστον 50 εκατομμύρια ευρώ το χρόνο, τα οποία για τέταρτη χρονιά χαρίζονται προς τους καναλάρχες. Γιατί; Θα πρέπει να απαντηθεί. 
Μάλιστα, μπαίνει αυτό το άρθρο μέσα στην πράξη νομοθετικού περιεχομένου -ενώ, προφανώς, δεν ήταν καθόλου επείγον, δεν προκλήθηκε κανένας «σεισμός» εκεί- έτσι ώστε να περάσει μαζί, να μην είναι δυνατό να ξεκολλήσει, να μην είναι δυνατό να απορριφθεί από μόνο του από την ελληνική Βουλή, αλλά να συνομολογηθεί η ομηρία του νομοθετικού Σώματος πάνω σε αυτήν την απαράδεκτη διαδικασία. 
Κυρίες και κύριοι συνάδελφοι, το παρόν νομοσχέδιο περιλαμβάνει και σωστά και λιγότερο σωστά πράγματα, διατάξεις, ρυθμίσεις κ.λπ., πλην όμως είναι υποταγμένο απολύτως στη φιλοσοφία που οδηγεί τη χώρα μας σε αδιέξοδα, το λαό μας σε αδιέξοδα και τους δήμους σε συρρίκνωση.
 Με αυτήν την έννοια, βεβαίως, όπως είπε και η κ. Σοφία Σακοράφα, δεν το υπερψηφίζουμε αλλά «χτυπάμε και την καμπάνα» σε τρία-τέσσερα σημεία γενικότερα για το θέμα της διακυβέρνησης της χώρα μας.
Ευχαριστώ.
(Χειροκροτήματα από την πτέρυγα του ΣΥΡΙΖΑ-ΕΚΜ)</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Το λόγο έχει ο κ. Κωνσταντίνος Γιοβανόπουλος.</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΓΙΟΒΑΝΟΠΟΥΛΟΣ</Parlmember>: Σας ευχαριστώ που μου δίνετε το λόγο.
Να ξεκαθαρίσουμε λίγο όταν κλίνουμε το ρήμα «νομοθετώ». «Νομοθετείτε». Για να είμαστε ξεκάθαροι πότε εδώ γίνεται έργο με πραγματική κοινοβουλευτική ζύμωση και πότε «νομοθετείτε». 
Βλέπω, λοιπόν, ότι νομοθετείτε με μια νέα πράξη νομοθετικού περιεχομένου. 
Κύριε Κακλαμάνη, δεν με ενδιαφέρει αν είναι η πρώτη φορά άπαξ που συλλαμβάνεται «κλέπτων οπώρας» ο κύριος Υπουργός που φέρνει μία πράξη νομοθετικού περιεχομένου εδώ. Και αυτό είναι ενδεικτικό του πόσο έχει κατρακυλήσει το κοινοβουλευτικό έργο και ως πότε θα πρέπει να περιμένει η Βουλή και ο λαός να σταματήσει πια αυτή η κατρακύλα, για να συνεννοηθούμε ότι και ο νόμος και η παραγωγή του απαιτούν ζύμωση, ανταλλαγή απόψεων, θέση-αντίθεση-νέα θέση και όχι πράξη νομοθετικού περιεχομένου.
Αυτή είναι η πρώτη παρατήρηση που ήθελα να κάνω και, βέβαια, δεν μπορώ να αποφύγω τον πειρασμό να εξηγήσω, γι’ αυτό που έγινε πριν από λίγο στην αίτηση που υποβάλαμε για την ονομαστική ψηφοφορία, για το κατάπτυστο και νομικά και ουσιαστικά και κοινοβουλευτικά, κατά τη γνώμη άρθρο, να έρχεται η Βουλή και να προσπαθεί να ερμηνεύσει αυθεντικά δήθεν το θέμα της απιστίας, να έρχεται στη Βουλή νύχτα, αργά το βράδυ, τελευταία στιγμή αυτή η τροπολογία και να θέλετε η Βουλή να απαλλάξει αυτήν τη συμπεριφορά και να άρει το αξιόποινο της πράξης ιδρύοντας έναν νέο Ποινικό Κώδικα στην ουσία. 
Είναι μία νομοθεσία, που εσείς αποφασίσατε και τον τρόπο και το πώς και το πού και το πότε κι εμάς θα μας βρίσκει εσαεί αντίθετους μέχρι να συμμορφωθείτε ή μέχρι να σας συμμορφώσει ο ελληνικός λαός.
Για ό,τι αφορά, βέβαια, τον «Καλλικράτη», δεν είχα την ευκαιρία να ακούσω τις λεπτομέρειες της εισήγησης του κ. Παυλόπουλου. 
Έχω, όμως, την εξής εντύπωση, κύριε καθηγητά. Μεγαλώσαμε με τα βιβλία σας. Είστε συνταγματολόγος. Σας βλέπαμε στην κεντρική πολιτική σκηνή εμείς, οι Βουλευτές που τώρα ήρθαμε στο Κοινοβούλιο και ζούμε μαζί σας σ’ αυτόν εδώ το χώρο. Βλέπετε ένα νομοσχέδιο στο οποίο η Επιστημονική Επιτροπή της Βουλής λέει ότι στην ουσία παραβιάζουμε το Σύνταγμα, λέει ότι αλλάζουμε τον Κανονισμό. Αλλάζετε τον Κανονισμό; Αλλάζετε το Σύνταγμα; Δεν θα μπορεί, δηλαδή, ο Πρόεδρος της Βουλής με την υπογραφή του να στείλει προς δημοσίευση στο ΦΕΚ ό,τι επιτέλους τυπώνεται και αποφασίζεται σε αυτήν την Αίθουσα; Αλλάζετε το Σύνταγμα; Έτσι αλλάζει το Σύνταγμα, κύριε καθηγητά;</Speech>
<Speech><Parlmember>ΠΡΟΚΟΠΗΣ ΠΑΥΛΟΠΟΥΛΟΣ</Parlmember>: Το τόνισα, αν δεν κάνω λάθος.</Speech>
<Speech><Parlmember>ΚΩΝΣΤΑΝΤΙΝΟΣ ΓΙΟΒΑΝΟΠΟΥΛΟΣ</Parlmember>: Με συγχωρείτε αλλά δεν παρακολούθησα την ομιλία σας. Συγχωρήστε με αλλά ήθελα επιτέλους σε κάποιον να απευθυνθώ.</Speech>
<Speech><Parlmember>ΠΡΟΚΟΠΙΟΣ ΠΑΥΛΟΠΟΥΛΟΣ</Parlmember>: Επειδή όσα έλεγα παλαιότερα, τα πρεσβεύω και τώρα…</Speech>
<Speech><Parlmember>ΚΩΝΣΤΑΝΤΙΝΟΣ ΓΙΟΒΑΝΟΠΟΥΛΟΣ</Parlmember>: Έπρεπε σε κάποιον νομικό να αναφερθώ, γιατί δεν είμαστε όλοι νομικοί. Είναι ο κ. Αθανασίου, όπου προηγουμένως προσπαθούσα να του εξηγήσω, ως προς την απιστία, ότι εμείς, με καμμία αυθεντική ερμηνεία, όσο και να θέλουμε, δεν μπορούμε να αλλάξουμε τον Ποινικό Κώδικα και να λέμε ότι αυτή η συμπεριφορά είναι απιστία, ενώ η άλλη συμπεριφορά δεν είναι απιστία. Αυτά τα πράγματα τα έχει λύσει η νομική θεωρία και υπερβάλλετε εαυτούς. Είπαμε να ακούσετε την τρόικα, είπαμε να υπηρετήσετε τους ανθρώπους που δίνουν εντολές, είπαμε ότι τα αφεντικά θα δίνουν και εμείς θα εκτελούμε. Δηλαδή, θα εκτελείτε -να κλίνουμε τα ρήματα σωστά- θα νομοθετείτε!
Τι νομοθετούμε εδώ, λοιπόν; Πάλι περί του «Καλλικράτη», πάλι περί τούτου του τυφλού γίγαντα που αποφάσισαν κάποιοι. 
Χθες μας μιλούσατε για νέο Ταχυδρομικό Ταμιευτήριο. Τότε εγώ θα μιλήσω σήμερα με όλη μου τη δύναμη για νέους κηπουρούς. Διότι ήρθαν κάποιοι κηπουροί κάποτε και ήθελαν τον «Καλλικράτη» σώνει και καλά. Να λέει η ΚΕΔΚΕ «όχι», να λέει όλος ο ελληνικός λαός και η τοπική αυτοδιοίκηση «όχι» και οι νέοι κηπουροί -δηλαδή, τώρα εσείς- να υπηρετείτε όσα οι τότε κηπουροί αποφάσισαν με μια μωροφιλοδοξία, με ένα γιγαντισμό, με μια ανόητη συμπεριφορά. Αποφάσισαν ότι πρέπει να τα συγκεντρώσουν όλα πάνω στην τοπική αυτοδιοίκηση και στους δημάρχους και τελικά να την ξεγυμνώσουν, να της κόψουν και τα ποδάρια και χωρίς πόρους να μπορέσει να επιβιώσει.
Μα τα φαινόμενα για τα σαρανταπεντάρια -για χρόνια κλείνατε τα μάτια, μην ανακαλύπτετε τώρα τον τροχό- και η διαφθορά είναι κάτι που καλλιεργήθηκε μέσα από τα κόμματα. Αν θέλετε τώρα να μην κάνετε δημοτικές εκλογές, το κάνετε, γιατί κάποιες παρατάξεις έχουν κάποιους δήμους υπό έλεγχο και θέλουν αυτόν τον έλεγχο να τον διατηρήσουν. Η υποκρισία και ο μαριονετισμός είναι ολοφάνερα. Τι να λέμε τώρα, δηλαδή; Πράγματα που τα καταλαβαίνει και ο πλέον κρετίνος σε οποιαδήποτε πολιτεία του κόσμου; Όλοι τα καταλαβαίνουν.
Εν πάση περιπτώσει, φτάνουμε σήμερα εδώ και συζητούμε για ένα ακόμη νομοθέτημα το οποίο προφανώς παραβιάζει ανοικτές θύρες. Και παραβιάζει ανοικτές θύρες όταν περιφέρεται ανά την επικράτεια εν χορδαίς και οργάνοις ο κ. Φούχτελ και τον υποδέχονται δήμαρχοι και τον τραπεζώνουν και τους πληρώνει τα τραπέζια ο κ. Φούχτελ. Διότι δεν έχουν οι αυτοδιοικήσεις χρήματα για να τραπεζώνουν τέτοιες περιπτώσεις. Και ο ίδιος πληρώνει τα τραπέζια και τα φιλέτα και ο ίδιος γουστάρει και ο ίδιος τρώει και ο ίδιος πίνει και ο ίδιος αναθέτει. Κι εμείς παρακολουθούμε. Αν δεν είναι έτσι, διορθώστε με. Αν είναι αλλιώς, εξηγήστε πώς είναι. Είναι κάτι που το ζούμε και εσείς κλείνετε τα μάτια για ακόμη μία φορά.
Φυσικά, υπάρχει και μία μπίζνα στη μέση. Υπάρχει η μπίζνα με τα σκουπίδια. Θέλετε, από τη μια, να υποδυθείτε ότι θέλετε να περιορίσετε το δημόσιο αλλά στην ουσία θέλετε να παραδώσετε ακόμα και αυτήν τη συλλογή των απορριμμάτων και τη διαχείρισή τους σε εταιρείες, σε φίλους, σε γνωστούς, σε Έλληνες ή αλλοδαπούς. Εσείς ξέρετε. Είναι κάτι που το περιμένουμε και δυστυχώς, θα μας συμβεί αργά ή γρήγορα, χωρίς να μπορούμε να το αποφύγουμε, έτσι όπως τυφλά υπηρετείτε όσα σας εντέλλονται.
Θέλω να κλείσω, λέγοντας ότι αυτές τις μέρες βρισκόμουν σε μια ακραία περιοχή του νομού μου και συζητούσα για τα σκουπίδια, ότι θα έχουμε αυτό το νομοσχέδιο και θέλω να δω πώς θα προστατευθεί ο τόπος. Σηκώθηκε ένας ιερέας, ακούγοντας την κουβέντα μου και μου είπε: «Πες μου. Τώρα που πήγες στη Βουλή, θέλω να μου φέρεις το μήνυμα. Βλέπω πολλούς ανθρώπους να ψάχνουν αυτήν την περίοδο στα σκουπίδια και κάτι να βρίσκουν. Εκεί που πήγες, στην κεντρική πολιτική σκηνή, υπάρχει τίποτα υγιές;». Δεν του απάντησα. Είμαι σίγουρος ότι υπάρχει. Και σίγουρα υπάρχουν εναντιώμενες δυνάμεις που θα αλλάξουν το τοπίο. Μία από αυτές τουλάχιστον είναι οι Ανεξάρτητοι Έλληνες.
Σας ευχαριστώ πολύ.
(Χειροκροτήματα από την πτέρυγα των Ανεξάρτητων Ελλήνων)</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Ο κ. Γεώργιος Βλάχος έχει το λόγο για επτά λεπτά.</ChairmanSpeech>
<Speech><Parlmember>ΓΕΩΡΓΙΟΣ ΒΛΑΧΟΣ</Parlmember>: Ευχαριστώ, κύριε Πρόεδρε.
Κύριε Πρόεδρε, ζήτησα το λόγο όχι για να συμπληρώσω κάτι στα όσα η εισηγήτριά μας είπε επί του νομοσχεδίου, όπου υπάρχουν διατάξεις που κάποιος συμφωνεί απόλυτα ή και λιγότερο αλλά σίγουρα τις κρίνει αναγκαίες. Ζήτησα το λόγο -και θα αφιερώσω όλο το χρόνο μου- για την τροπολογία την οποία έφερε η πολιτική ηγεσία του Υπουργείου Εσωτερικών και συγκεκριμένα, την τροπολογία που αναφέρει ότι τα αποτελέσματα της απογραφής πληθυσμού που δημοσιεύονται στην Εφημερίδα της Κυβερνήσεως κατά τη διάρκεια της δημοτικής και περιφερειακής περιόδου, επέρχονται από την έναρξη της νέας δημοτικής και περιφερειακής περιόδου και κατ’ εφαρμογήν κ.λπ., κ.λπ..
Έρχεται η συγκεκριμένη τροπολογία, όταν σε αναφορά την οποία κατέθεσα το Φεβρουάριο στο Υπουργείο Εσωτερικών, πήρα την εξής απάντηση: «Σε απάντηση της ανωτέρω αναφοράς που κατέθεσε ο Βουλευτής κ. Γεώργιος Βλάχος, σχετικά με το από 8-2-2013 υπόμνημα δήμων της Αττικής με θέμα «Απώλειες των δήμων μας από τους πόρους ΚΑΠ, λόγω μη δημοσίευσης του πραγματικού πληθυσμού της απογραφής του 2011» κατά το λόγο αρμοδιότητας, σας γνωρίζουμε τα ακόλουθα: Τα έσοδα της πρωτοβάθμιας αυτοδιοίκησης ανέρχονται σε ύψος που προσδιορίζεται ρητά στο άρθρο 259 του ν. 3852/2010, σχετικά με το πρόγραμμα «Καλλικράτης», δηλαδή, ως συγκεκριμένα ποσοστά από δυναμικούς φόρους του κράτους, ώστε οι πόροι αυτής να τελούν σε συνάρτηση με την πορεία εσόδων του κράτους. Η χρηματοδότηση των πρωτοβάθμιων ΟΤΑ της χώρας από τους κεντρικούς αυτοτελείς πόρους (ΚΑΠ) γίνεται βάσει των πιστώσεων που εγγράφονται κάθε έτος στον κρατικό προϋπολογισμό, ο οποίος ψηφίζεται από την Εθνική Αντιπροσωπεία και κατανέμονται με κοινή απόφαση των Υπουργών Εσωτερικών και Οικονομικών (ΚΥΑ), η οποία εκδίδεται ύστερα από πρόταση της Κεντρικής Ένωσης Δήμων Ελλάδας, αναφορικά με τα κριτήρια και τη διαδικασία κατανομής τους, με σκοπό την κάλυψη των λειτουργικών αναγκών τους».
Το επίμαχο σημείο. «Επισημαίνεται ιδιαιτέρως ότι τα νέα δεδομένα στις κατανομές των πρωτοβαθμίων ΟΤΑ θα ληφθούν υπ’ όψιν μετά από σχετική πρόταση της ΚΕΔΕ και τη δημοσίευση των οριστικών αποτελεσμάτων της απογραφής του πραγματικού πληθυσμού από την Ελληνική Στατιστική Αρχή (ΕΛΣΤΑΤ)».
Αυτό έγινε στις 12 Μαρτίου, κύριε Υπουργέ. Διότι στις 21 Μαρτίου, σε απάντηση του Προέδρου της ΚΕΔΕ, έρχεστε και λέτε ότι η κατανομή θα γίνει και πάλι με τον πραγματικό πληθυσμό. Κάπου, όμως, λέτε ότι, αν γίνεται στο μέσο του οικονομικού έτους, τότε προτίθεστε να καταθέσετε νομοθετική ρύθμιση -την οποία και φέρατε- με την οποία η απογραφή του πληθυσμού θα λαμβάνεται υπ’ όψιν στις εν λόγω κανονιστικές πράξεις από την αρχή του επόμενου οικονομικού έτους.
Εάν την 1η Ιανουαρίου είχατε δώσει όλα τα χρήματα των ΚΑΠ, εγώ καταλαβαίνω το να πείτε ότι δεν μπορείτε να τα πάρετε πίσω. Όταν, όμως, οι προϋπολογισμοί των δήμων, οι οποίοι καταρτίστηκαν, είναι σε εξέλιξη και πολλοί δήμοι δεν έχουν πάρει καθόλου χρήματα, δεν καταλαβαίνω γιατί γίνεται αυτή η αδικία σε δήμους όπου υπάρχει πληθυσμιακή έκρηξη.
Μιλώ για την Αττική, κύριε Υπουργέ. Και δεν μπορείτε να το περάσετε έτσι. Εσείς θέλετε να κάνετε το 2013 κατανομή των πόρων με βάση τα στοιχεία του 2001. Μόνο από την αντιπροσώπευση -από εκεί να δείτε τον πληθυσμό- διπλασιάστηκαν οι έδρες των Βουλευτών στην εκλογική Περιφέρεια Αττικής. Τι δείχνει αυτό; Ότι σχεδόν διπλασιάστηκε ο πληθυσμός. Και εμείς πάμε σε δήμους που τους έχουμε αδικήσει για μια δεκαετία, από το 2001 -γιατί η πληθυσμιακή έκρηξη δεν ήρθε το 2013, δεν ήρθε το 2011, δεν ήρθε το 2010 αλλά γίνεται όλη τη δεκαετία- και αντί να αποκαταστήσουμε αυτήν την αδικία, ερχόμαστε σήμερα και τους λέμε «για έναν ακόμη χρόνο εσείς θα πάρετε τα χρήματα με βάση τα στοιχεία του 2001». Αυτό είναι μια μεγάλη αδικία.
Καταλαβαίνω ότι κάποιοι δήμοι θα απολέσουν έσοδα. Αυτό, όμως, είναι δίκαιο, αφού μειώθηκε ο πληθυσμός με βάση τα στοιχεία, όπως είναι και δίκαιο σε κάποιους δήμους της Αττικής, που δεν μπορούν να αντιμετωπίσουν ακόμα και τα λειτουργικά τους έξοδα, να τους δοθούν αυτά που τους ανήκουν. Τίποτα περισσότερο, τίποτα λιγότερο. Δεν καταλαβαίνω γιατί η απόφαση της ΚΕΔΕ πρέπει να είναι καθοριστική. Τι θα ψηφίσει η ΚΕΔΕ, δηλαδή; Αν πρέπει να εφαρμοστεί ο νόμος;
Ο νόμος μιλάει για τον πραγματικό πληθυσμό. Βεβαίως, εδώ αυτή η περίεργη λειτουργία της ΕΛΣΤΑΤ πρέπει να μας προβληματίσει. Αφού ανακοίνωσε στις 31 Ιουλίου του 2012 το νόμιμο πληθυσμό, αφού ανακοίνωσε στις 28 Δεκεμβρίου του 2012 το μόνιμο πληθυσμό, έρχεται το Μάρτιο του 2013 να μας πει για τον πραγματικό πληθυσμό.
Αυτή η καθυστέρηση συμβαίνει πρώτη φορά. Και σας θυμίζω, κύριε Πρόεδρε, ότι οι τελευταίες βουλευτικές εκλογές που έγιναν το 2012, αντί να γίνουν με την απογραφή του 2011, έγιναν με την απογραφή του 2001. Καθυστέρηση της ΕΛΣΤΑΤ.
Εσείς έρχεστε σήμερα να υιοθετήσετε αυτά τα στοιχεία –τα οποία, βεβαίως, ήρθαν με καθυστέρηση- και λέτε: «Αφού ήρθαν με καθυστέρηση, να τιμωρηθούν οι δήμοι που έχουν τον πληθυσμό». Το στοιχείο είναι πραγματικό.
Κύριε Υπουργέ, εγώ θα πω ότι αυτό πρέπει να το πάρετε πίσω. Δεν μπορεί να ψηφιστεί αυτό. Δεν θα σας πω ότι δεν θα το ψηφίσω εγώ –αυτό είναι το λιγότερο, αν θέλετε και αυτό θα κάνω- αλλά θα σας πω ότι δεν μπορεί να γίνει κατανομή σε δήμους που έχουν ζωτικής σημασίας θέματα για επίλυση. Δεν γίνεται να δίνουμε χρήματα σε δήμους που δεν τους ανήκουν.
Θα πείτε ως αντίλογο, «Μα, έχουν καταρτιστεί οι προϋπολογισμοί τώρα», γιατί βεβαίως η δαπάνη υπάρχει στον προϋπολογισμό του κράτους. Το θέμα είναι πώς θα κατανεμηθεί. Για την κατανομή μιλούμε. Ας κάνουν συμπληρωματικό προϋπολογισμό όλοι οι δήμοι. Μπορούν να το κάνουν. Εξάλλου, πάρα πολλοί δήμοι έχουν υποστεί μικρές αλλοιώσεις. Το νούμερο διαφέρει κατά μερικές εκατοντάδες πολιτών. 
Άρα, κατά τη γνώμη μου, είναι πολύ εύκολο να γίνει μία ανακατανομή με ένα νέο προϋπολογισμό. Οι δήμοι εκείνοι που έχουν τον πραγματικό πληθυσμό και τις πραγματικές ανάγκες, πρέπει να εισπράξουν και τα ποσά που τους ανήκουν, διότι μόλις και μετά βίας τα φέρουν βόλτα. Εσείς το γνωρίζετε πολύ καλά, διότι καθημερινά σας επισκέπτονται δήμοι της Αττικής με ζωτικής ανάγκης θέματα, όπως είπα. Καταλαβαίνετε ότι δεν μπορούμε να τους στερήσουμε αυτά που τους ανήκουν.
Εγώ μίλησα σήμερα και όχι αύριο που θα συζητηθούν οι τροπολογίες, ακριβώς για να έχετε το χρόνο να δώσετε τις πρέπουσες απαντήσεις. Κυρίως, θα έλεγα –και αυτή είναι η δική μου πρόταση- να πάρετε την πρωτοβουλία να αποσύρετε αυτό το μέρος από την τροπολογία και να λειτουργήσει η διαδικασία όπως είναι. Ο πραγματικός πληθυσμός υπάρχει. Με βάση τον πραγματικό πληθυσμό πρέπει να γίνει η κατανομή. Ας κάνουν καινούργιους προϋπολογισμούς όλοι οι δήμοι, για να πάρουν αυτά που τους ανήκουν.
Σας ευχαριστώ, κύριε Πρόεδρε.</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Κι εμείς ευχαριστούμε.
Ο κ. Βλαχογιάννης έχει το λόγο.</ChairmanSpeech>
<Speech><Parlmember>ΗΛΙΑΣ ΒΛΑΧΟΓΙΑΝΝΗΣ</Parlmember>: Ευχαριστώ πολύ, κύριε Πρόεδρε.
Κύριοι Υπουργοί, κυρίες και κύριοι συνάδελφοι, θα ξεκινήσω από εκεί που σταμάτησε ο συνάδελφος Γιώργος Βλάχος αλλά από εντελώς διαφορετική αφετηρία. Θα πω πραγματικά ότι η μεγαλύτερη αδικία που έγινε ποτέ και στην αυτοδιοίκηση αλλά και στην ελληνική επαρχία, είναι γιατί πάντα υπολογίζεται ο πραγματικός και όχι ο νόμιμος πληθυσμός.
Κύριε Υπουργέ, η πρώην Νομαρχία Αθηνών έχει το 1/10 της έκτασης του Νομού Τρικάλων. Στη δε ορεινότητα, δεν συγκρίνουμε. Κι όμως, τα έσοδα της Νομαρχίας Αθηνών ήταν υπερπολλαπλάσια από οποιαδήποτε περιφερειακή νομαρχία. Μάλιστα, οι δαπάνες της νομαρχίας δεν αφορούν στην καθημερινότητα του πολίτη, να πεις ότι επειδή εξυπηρετεί περισσότερο κόσμο, έχει περισσότερες ανάγκες. Ο αποχιονισμός, όμως, της Πίνδου κοστίζει όλον τον προϋπολογισμό της Νομαρχίας Τρικάλων ή των Ιωαννίνων ή των Γρεβενών. 
Δυστυχώς, όμως, φωνή βοώντος εν τη ερήμω. Τα λέγαμε και τότε, τα λέμε και τώρα. Το μεγάλο ψάρι τρώει το μικρό. Αυτό δεν συμβαίνει μόνο στην αυτοδιοίκηση αλλά και στις εθνικές εκλογές.
Κύριε Υπουργέ, ο νόμιμος πληθυσμός του Νομού Τρικάλων είναι εκατόν εξήντα μία χιλιάδες. Ο πραγματικός πληθυσμός βρέθηκε να είναι εκατόν τριάντα τέσσερις χιλιάδες. Για πεντακόσιες ψήφους ο Νομός Τρικάλων έχασε μία έδρα. Αυτός, όμως, που έχει τα δικαιώματά του στα Τρίκαλα, στο τελευταίο χωριό, απαιτεί από το δήμο να του συντηρήσει το δρόμο να συντηρήσει το κοιμητήριο να πηγαίνει να ανάβει ένα κερί στον τάφο των γονιών του, να πάει νερό στο σπίτι το οποίο θα το χρησιμοποιήσει ίσως δέκα μέρες το χρόνο αλλά οι δαπάνες είναι ίδιες και περισσότερες και να αποκαταστήσει τη βατότητα του οδικού δικτύου, όταν οι κατολισθήσεις θα κάνουν αδιάβατη την περιοχή.
Ποια είναι η δικαιοσύνη σε σχέση με το κράτος των Αθηνών που έχει υπερδεκαπλάσιους πόρους; Απορώ, πραγματικά, πώς δεν παίρνουν μία πρωτοβουλία όλοι οι Βουλευτές -κυρίως της επαρχίας- να αλλάξουμε το νόμο, ώστε να υπολογίζεται ο νόμιμος πληθυσμός! 
Κύριε Υπουργέ, κάθε πολίτης θέλει να έχει τα δικαιώματά του όπου εκείνος επιθυμεί, να είναι πολίτης της περιοχής εκείνης, να είναι δημότης της περιοχής εκείνης. Αυτό το δικαίωμα είναι σεβαστό. Δεν μπορούμε να καθορίζουμε εμείς πού τη συγκεκριμένη μέρα θα απογραφεί, προκειμένου να πάρουμε απλώς τα χρήματα που δικαιούται σαν απογραφόμενος είτε στο δήμο είτε στην περιφέρεια.
Η μεγαλύτερη αδικία, είναι αυτή που γίνεται στην επαρχία. Θα καταντήσει η Αττική να έχει περισσότερους Βουλευτές απ’ ό,τι όλη η ελληνική περιφέρεια. Έλεος, επιτέλους! Πρέπει να δούμε την πραγματικότητα. Χαίρομαι που εσείς το σκέπτεστε σ’ αυτήν την κατεύθυνση. Θα συζητήσω με συναδέλφους, ώστε να αναλάβουμε όλοι μία πρωτοβουλία να στηρίξουμε τα δικαιώματα της περιφέρειας. 
Ξέρετε, έλεγα πάντα –και όχι μόνο τώρα- ότι τα έξοδα συντήρησης για ένα μικρό δήμο της περιφέρειας είναι πολλαπλάσια σε σχέση με ένα μεγάλο δήμο. Όλα τα έργα στο κέντρο της Αθήνας τα κάνει το ΥΠΕΧΩΔΕ. Κανένα έργο, κανένα δρόμο σε οποιονδήποτε νομό δεν συντηρεί η κεντρική υπηρεσία του Υπουργείου. Όλες αυτές οι δαπάνες -μέχρι και αυτές του φωτισμού- βαρύνουν την αυτοδιοίκηση. Δεν πρέπει να την ελαφρύνουμε; Δεν πρέπει να υπολογίσουμε το νόμιμο πληθυσμό γενικότερα για την κατανομή των δαπανών; 
Αυτά τα έσοδα που θεσμοθέτησε ο κ. Παυλόπουλος επί υπουργίας του –και είναι προς τιμή του, γιατί έδωσαν πραγματικά ανάσα στην αυτοδιοίκηση- δεν πρέπει να τα κατανείμουμε δίκαια; Είναι δυνατόν ο φόρος από τα τέλη κυκλοφορίας να εισπράττεται εκεί που εκδίδεται –όπως λέει- το αυτοκίνητο; Δηλαδή, δεν θα έχει κανένα δικαίωμα εκείνος ο δήμος, όπου κυκλοφορεί το αυτοκίνητο; Δεν θα έχει κανένα δικαίωμα ο δήμαρχος ή εκείνη η περιφέρεια;
 Κύριοι Υπουργοί, βλέπετε ότι και αυτό χρήζει μίας μελέτης, έτσι ώστε να μη μαζεύονται όλα τα έσοδα στην Αθήνα. Επειδή, μάλιστα, δεν έχει πλέον πού να διαθέσει αυτά τα χρήματα, κάνει και δωρεές στο Πεδίο του Άρεως, όταν όλα τα χωριά δεν έχουν δρόμους να πάνε στα σπίτια τους οι άνθρωποι ή δεν έχουν νερό!
Κύριε Υπουργέ, ένα δεύτερο θέμα που θα ήθελα να θίξω, είναι το ζήτημα του «Καλλικράτη». Όπως θυμάται ο κύριος Υπουργός, ο κ. Παυλόπουλος, ήμουν ίσως από τους λίγους αντίθετους στο Διοικητικό Συμβούλιο της ΕΝΑΕ για τον «Καλλικράτη» για λόγους που πραγματικά υποστήριζε και ο κύριος καθηγητής, ο οποίος έλεγε ότι δεν μπορείς να κάνεις έναν καινούργιο θεσμό, αν δεν μπορείς να τον προικίσεις. 
Η οικονομική κατάσταση της χώρας φαινόταν πού πήγαινε. Κι εμείς, αντί να κάνουμε ένα στέρεο θεσμό, κάναμε ένα θεσμό απλώς για να μειώσουμε τους πόρους στην αυτοδιοίκηση και όχι για να προικίσουμε το νέο θεσμό με περισσότερους πόρους.
Έγιναν, επίσης, αδικίες σε ό,τι αφορά τη χωροταξική κατανομή. Για παράδειγμα, ο Νομός Καρδίτσας έχει έξι δήμους, γιατί οι Βουλευτές του ΠΑΣΟΚ τα είχαν βρει μεταξύ τους και έκαναν έξι δήμους. Οι Βουλευτές του ΠΑΣΟΚ στο Νομό Τρικάλων δεν τα βρήκαν μεταξύ τους, με αποτέλεσμα να γίνουν τέσσερις οι δήμοι. Είναι μεγαλύτερος ο Νομός Τρικάλων. Ξεκινά ένας δήμος από τα όρια του Νομού Τρικάλων –είστε γαμπρός στην περιοχή και τα ξέρετε- και καταλήγει στο Μέτσοβο ή στα όρια της Άρτας. 
Αυτές τις αδικίες θα πρέπει να τις δείτε, κύριε Υπουργέ. Η Λέσβος, απ’ όπου είναι ο κύριος Αναπληρωτής Υπουργός, είναι ένας δήμος, ένα νησί. 
Πρέπει να τα δούμε αυτά. Δεν είναι ταμπού ο «Καλλικράτης». Αν έγιναν λάθη, εδώ είμαστε να τα διορθώσουμε. Προς θεού! Δεν έχουμε καμμία σκέψη να αδικήσουμε καμμία περιοχή. Έχουμε, όμως, ανειλημμένη υποχρέωση να πούμε σ’ αυτήν τη Βουλή ότι πρέπει να θίξουμε το θέμα του «Καλλικράτης».
(Στο σημείο αυτό κτυπάει το προειδοποιητικό κουδούνι λήξεως του χρόνου ομιλίας του κυρίου Βουλευτή)
Τελειώνοντας, κύριε Πρόεδρε, θα ήθελα κι εγώ να ενώσω τη φωνή μου γι’ αυτό που κατά κόρον όλοι είπαν σ’ αυτήν την Αίθουσα. Επιτέλους, ας προστατεύσουμε την αυτοδιοίκηση. Είναι ένας θεσμός, ένα βάθρο της δημοκρατίας. Μάλιστα, είναι η αρχή που υπηρετεί την επικουρικότητα, όπως επιτάσσει η Ευρωπαϊκή Ένωση. Είναι η αρχή που εξυπηρετεί τον πολίτη κοντά στον τόπο διαμονής του. Δεν μπορεί αυτούς τους δημάρχους, αυτούς τους αιρετούς, να τους δακτυλοδείχνουμε και να τους θεωρούμε «a priori» όλους διεφθαρμένους. Δεν μπορεί να γράφονται συνέχεια πηχυαίοι τίτλοι «Έλεγχοι αυτοδιοικητικών» ή «Στο πυρ το εξώτερον όλοι οι αυτοδιοικητικοί»! Όσοι σφάλλουν, θα υποστούν τις δέουσες κυρώσεις. Όμως, δεν χρειάζεται αυτό να γίνεται με τυμπανοκρουσίες, πριν καν απαγγελθεί η κατηγορία κατά αυτοδιοικητικών.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Πιστεύω, κύριε Υπουργέ, ότι πρέπει να δείτε και το θέμα της ανάθεσης έργων. Εγώ ως Νομάρχης οκτώ χρόνια δεν έκανα καμμία ανάθεση, αν και είχα το δικαίωμα εκ του νόμου. Δεν το έκανα, γιατί μπορούσα να λειτουργήσω με τους δήμους. Οι δήμοι, όμως, χωρίς ανάθεση, δεν μπορούν να κάνουν δουλειά. Αν δεν πάρουν το χειριστή μηχανήματος με το μηχάνημά του να του αναθέσουν κατ’ αποκλειστικότητα τον αποχιονισμό ενός άξονα, θα κλείσει όλος ο ορεινός όγκος. Αν δεν έχουν το δικαίωμα να πάρουν ένα χειριστή, τότε δεν θα μπορέσει να λειτουργήσει ο δήμος.
Απελευθερώστε τα «χέρια» των δήμων σε αυτά τα ελάχιστα. Δεν ζητούμε να απελευθερώσετε τις προσλήψεις προσωπικού. Όπως για τους διμηνίτες χειριστές των μηχανημάτων για το χειμώνα, που υπάρχουν τα μηχανήματα και δεν υπάρχουν οι χειριστές, δεν πρέπει να διευκολύνουμε την τοπική αυτοδιοίκηση;
Είμαι βέβαιος ότι και αύριο θα συζητήσουμε λεπτομερέστερα και θα βρούμε τη χρυσή τομή. Γιατί η Αυτοδιοίκηση θέλει στήριξη, δεν θέλει πετροβόλημα. 
Ευχαριστώ.
(Χειροκροτήματα από την πτέρυγα της Νέας Δημοκρατίας)</Speech> 
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Είναι η ημέρα των αυτοδιοικητικών. 
Το λόγο έχει ο κ. Μιχαήλ Ταμήλος.</ChairmanSpeech>
<Speech><Parlmember>ΜΙΧΑΗΛ ΤΑΜΗΛΟΣ</Parlmember>: Αγαπητοί συνάδελφοι, δεν απευθυνόμαστε μόνο στους Τρικαλινούς, απευθυνόμαστε σε όλους τους Έλληνες πολίτες. Καλό είναι όσοι έχουν μία εμπειρία από Δημόσια Διοίκηση, να την καταθέτουν για να διορθώνουμε κάποιες, ας το πούμε, αδικίες ή λανθασμένες υποδείξεις που οι υπηρεσιακοί παράγοντες υπό την πίεση των γεγονότων έχουν δημιουργήσει.
Κύριε Πρόεδρε, κύριοι συνάδελφοι, το παρόν σχέδιο νόμου που επικυρώνει ορισμένες αναγκαίες παρεμβάσεις που η πράξη νομοθετικού περιεχομένου καθόρισε το 2012, μας δίνει τη δυνατότητα να συζητήσουμε γενικότερα θέματα που αφορούν την αυτοδιοίκηση και γενικότερα το ρόλο που θέλουμε να παίξει η αυτοδιοίκηση, οι νέοι δήμοι που δημιούργησε ο «Καλλικράτης», προκειμένου με τη λειτουργία τους να αντιμετωπιστούν τα τοπικά προβλήματα.
Θα ξεκινήσω από αυτό που είπε ο κ. Ντόλιος, πρώην Υφυπουργός και μεταξύ των αρχιτεκτόνων του «Καλλικράτη».
«Μεταφερόμενες αρμοδιότητες με αποφάσεις Υπουργού». Αντιλαμβανόμαστε το αδιέξοδο που υπάρχει τώρα. Όμως, πρέπει αυτή η προσπάθεια που ξεκίνησε και για την οποία πολλά λάθη έχουν εντοπιστεί, να συνεχιστεί, κύριε Υπουργέ. Εδώ είμαστε, με την εμπειρία δύο ετών, να καταλήξουμε στις αναγκαίες τροποποιήσεις του «Καλλικράτη», κυρίως στο οργανωτικό επίπεδο και στο θέμα των πόρων και στη συνέχεια αυτή η μεταρρύθμιση να πετύχει.
Θα είναι διπλή η αποτυχία μας, εάν δεν μπορέσουμε να αντιμετωπίσουμε τώρα, μέσα στην κρίση που περνάμε και με τα νέα δεδομένα που αυτή διαμορφώνει, τα προβλήματα της τοπικής αυτοδιοίκησης. Δεν είναι κάτι το διαφορετικό.
Η Κυβέρνηση έχει μεγάλη ανάγκη να υπάρχει μια ισχυρή τοπική αυτοδιοίκηση. Μία αυτοδιοίκηση η οποία να αντιμετωπίζει τα διάφορα τοπικά προβλήματα και να μη μεταφέρονται αυτά στην κεντρική εξουσία. 
Άρα, πρέπει με διαπαραταξιακή συνεννόηση, με τη συμμετοχή και της Αντιπολίτευσης της οποίας κάθε καλή πρόταση πρέπει να γίνεται δεκτή, να σχηματίσουμε φορείς αυτοδιοίκησης οι οποίοι να μπορούν να επιβιώσουν σε δύσκολες καταστάσεις.
Εδώ πρέπει να δούμε όχι μόνο τους δήμους αλλά και τη λειτουργία των δημοτικών επιχειρήσεων, που είναι απαραίτητες. Και ήταν λάθος του «Καλλικράτη» που υποχρέωσε τους δήμους να καταργήσουν επιτυχημένες δημοτικές επιχειρήσεις και να τις αναγκάσουν να μπουν όλες σε μία. 
Βλέπουμε, λοιπόν, παράδοξα φαινόμενα. Βλέπουμε σε μεγάλους δήμους να έχουμε στην ίδια δημοτική επιχείρηση, στον ίδιο οργανισμό, πολιτιστικές δραστηριότητες, αθλητικές δραστηριότητες, βρεφονηπιακούς σταθμούς, ΚΑΠΗ, να είναι όλα σε ένα. Ενώ πριν μπορούσαν να λειτουργούν χωριστά, με τους κατάλληλους ανθρώπους, στο κατάλληλο αντικείμενο, με οικονομία κλίμακας και με άμεση ανταπόκριση.
Τώρα, λοιπόν, υποχρεώσαμε όλους αυτούς τους διάφορους τομείς δραστηριοτήτων της τοπικής αυτοδιοίκησης να πάνε σε ένα νομικό πρόσωπο δημοσίου δικαίου και σε ένα νομικό πρόσωπο ιδιωτικού δικαίου, με όλα αυτά τα παρατράγουδα. 
Ούτε είναι πολύ σωστή η συγκέντρωση όλων των αρμοδιοτήτων σε ένα δήμο. Φανταστείτε το Δήμο της Αθήνας, το Δήμο της Θεσσαλονίκης να μαζευτούν όλες οι αρμοδιότητες μέσα στο δήμο. Αυτά τα λάθη πρέπει να τα ξαναδούμε και να είμαστε πιο ευέλικτοι.
Εδώ πρέπει να δούμε και τη λειτουργία των ΔΕΥΑ που έχει η επαρχία και των ΦΟΔΣΑ. Η παράταση που δίνουμε για ένα χρόνο -μέχρι τέλους του έτους- της λειτουργίας των φορέων διαχείρισης στερεών αποβλήτων, πρέπει να αξιοποιηθεί γιατί μπαίνουν σημαντικά θέματα που τα βλέπουμε με αφορμή και το τελευταίο γεγονός της Τρίπολης, όπου δεν έχουν λύσει το θέμα των χωματερών και του ΧΥΤΑ και τα σκουπίδια πλημμυρίζουν την πόλη. 
Υπάρχουν πετυχημένα παραδείγματα, όπως στη Θεσσαλία όπου έχουμε λύσει από το 2008 όλα τα προβλήματα των σκουπιδιών με ΧΥΤΑ παντού σε όλους τους νομούς, με κλείσιμο των χωματερών.
Άρα, η εμπειρία της Θεσσαλίας και της δυτικής Μακεδονίας κάλλιστα μπορεί να μεταφερθεί στην Πελοπόννησο. Δυστυχώς, όμως, εκεί βλέπουμε καινούργια πειράματα. Η ιδιωτικοποίηση που δήθεν θα δώσει τη μαγική λύση στα προβλήματα.
Δυστυχώς, αγαπητοί φίλοι, η αυτοδιοίκηση είναι ο μόνος φορέας που μπορεί αξιόπιστα να αντιμετωπίσει τη διαχείριση και των στερεών και των υγρών αποβλήτων. Δεν είναι λύση η ιδιωτικοποίηση των ΦΟΔΣΑ. Και πρέπει να το ξαναδούμε αυτό με ευέλικτους όμως φορείς και όχι μόνο με ένα περιφερειακό φορέα δημοσίου δικαίου όταν τη στιγμή αυτή ξέρουμε πολύ καλά ότι απαγορεύονται οι προσλήψεις, οι συμβάσεις κ.ο.κ.. 
Επίσης, τα έσοδα των δήμων που πρέπει να αυξηθούν, έχουν ένα μεγάλο εγγενές πρόβλημα. Πρώτον, δεν φτάνουν για όλες τις ανάγκες. Δεύτερον, καμμία κατανομή, ακόμη και οι παλαιότερες που υπήρχαν μέχρι σήμερα, δεν ήταν δίκαιες. Τι κάναμε παλαιότερα; Βγάζαμε τα 2/3 των κατά κεφαλήν, ανάλογα με τον πληθυσμό των δήμων -ο μεγάλος Δήμος της Αθήνας 100 ευρώ ανά κάτοικο, οι μικροί δήμοι 250 ανά κάτοικο- και έτσι υπολογίζαμε στο περίπου να καλύψουμε τις ανάγκες. Αντίστοιχα, τα χρήματα για τα έργα τα δίναμε ανάλογα με την έκταση κ.ο.κ..
Σήμερα αυτό το μοντέλο δεν ισχύει. Οι δήμοι αυτοί που έχουμε σήμερα δεν έχουν καμμία σχέση με τους παλαιούς δήμους. Πρέπει, λοιπόν, να ξεκινήσουμε από την αρχή. 
Ποια είναι η λύση; Η μόνη σωστή λύση είναι ο υπολογισμός του πραγματικού κόστους λειτουργίας των σημερινών δήμων. Σήμερα έχουμε απογραφή και ξέρουμε πόσους υπαλλήλους έχουν οι δήμοι, πόσα μηχανήματα και ποια είναι τα έξοδά τους. Έχει γίνει μια δουλειά σε αυτό το θέμα. 
Πρέπει να εκτιμήσουμε πόσο κοστίζει η λειτουργία κάθε δήμου, να δώσουμε στους δήμους το ποσό αυτό μαζί με τα άλλα έξοδα που χρειάζονται για να καλύψουν τις δανειακές τους ανάγκες και να έχουμε ησυχάσει από την πλευρά αυτή. Δεν είναι δυνατόν, κάθε μήνα να έχουμε παράπονα από διάφορους δήμους.
Κύριε Υπουργέ, και στο θέμα που έθεσε ο κ. Βλάχος περί της αδικίας για το αν είναι ζήτημα να παίρνουμε τον πραγματικό πληθυσμό ή το νόμιμο της απογραφής, ας πάρουμε τον μέσο όρο για ένα διάστημα. Έτσι θα λύσουμε το πρόβλημα και γι’ αυτούς που αδικούνται, γιατί έχουν πραγματικό πληθυσμό και γι’ αυτούς που αδικούνται, γιατί έχουν τις οικογενειακές μερίδες. Μπορούμε να βγάλουμε ένα μέσο όρο για ένα με δύο χρόνια έως ότου βγάλουμε το πραγματικό κόστος λειτουργίας που θα λύσει το πρόβλημα της απογραφής.
Δεν πρέπει να υπολογίζουμε τον πληθυσμό της απογραφής στο θέμα της χρηματοδότησης των δήμων. Είναι λάθος. Δεν θα βρεθεί ποτέ δίκαιο. Και ένας δήμος τουριστικός για παράδειγμα ο Δήμος στα Καμένα Βούρλα το χειμώνα έχει πέντε χιλιάδες κατοίκους και το καλοκαίρι έχει τριανταπέντε χιλιάδες. Τι θα δώσουμε σε αυτόν τον δήμο; Θα δώσουμε με βάση τον πληθυσμό του καλοκαιριού ή με βάση του πληθυσμό του χειμώνα; Άρα, πρέπει να δούμε τα πραγματικά κόστη και έτσι θα μπορέσουμε να κάνουμε σωστή δουλειά.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Τέλος, εκτός από τα χρήματα, οι δήμοι θέλουν και μια ευελιξία. Δηλαδή, σχετικά με τις συμβάσεις, δεν είναι δυνατόν να έχουνε οι δήμοι μηχανήματα, να έχει ο Δήμος Τρικάλων ή οποιοσδήποτε άλλος δήμος, πέντε γκρέιντερ, επτά GCB και όλα τα άλλα μηχανήματα και να έχουν μόνο δύο χειριστές. Δεν μπορεί αυτοί οι χειριστές που τους χρειαζόμαστε όταν χιονίζει, όταν βρέχει, όταν έχουμε αγροτικές καλλιέργειες, να μπαίνουν στο ΑΣΕΠ.
(Στο σημείο αυτό κτυπάει επανειλημμένα το κουδούνι λήξεως του χρόνου ομιλίας του κυρίου Βουλευτή) 
Πρέπει να αποδεσμευτούν οι δυνατότητες των δήμων ώστε να χειρίζονται τα θέματα αυτά. Χρειαζόμαστε ευελιξία για να λύσουμε τα προβλήματα. Πιστεύω ότι αύριο στη συζήτηση επί των άρθρων, θα μπορέσουμε να πούμε και ορισμένα πράγματα σχετικά με άλλα θέματα που έχουν τεθεί από τους συναδέλφους. Νομίζω ότι στο τέλος μπορεί να καταλήξουμε σε ένα σωστό νομοσχέδιο.
Ευχαριστώ πολύ.</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Ευχαριστούμε και εμείς.
Το λόγο έχει ο κ. Αθανάσιος Νταβλούρος.</ChairmanSpeech>
<Speech><Parlmember>ΑΘΑΝΑΣΙΟΣ ΝΤΑΒΛΟΥΡΟΣ</Parlmember>: Ευχαριστώ, κύριε Πρόεδρε.
Από τη μία μεριά ακούσαμε ότι υπάρχει λόγος -και σε αυτό συμφωνούμε άπαντες φαντάζομαι- η Κυβέρνηση να ανταποκριθεί με το πλέον πληθωρικό τρόπο στην ενίσχυση των δομών της τοπικής αυτοδιοίκησης α΄ και β΄ βαθμού.
Βεβαίως, από την άλλη ενοχλεί, απ’ ό,τι φαίνεται, η άσκηση εποπτείας από την κεντρική διοίκηση σε θέματα που έχουν να κάνουν με τις διοικητικές αλλά κυρίως με τις διαχειριστικές πράξεις. 
Κυρίες και κύριοι συνάδελφοι, μετά από μια μακρά και εξαντλητική, θα έλεγα, συζήτηση ενώπιον της αρμόδιας επιτροπής σε σχέση με το προς κύρωση σχέδιο νόμου και την ακρόαση των φορέων, οδηγούμεθα σήμερα στη συζήτηση επί της αρχής και των άρθρων ενός σχεδίου νόμου το οποίο καλείται να δώσει λύση και να ρυθμίσει άμεσα και επείγοντα ζητήματα αρμοδιότητας τεσσάρων Υπουργείων, δηλαδή των Υπουργείων Εσωτερικών, Υγείας, Εργασίας, Κοινωνικής Ασφάλισης και Πρόνοιας, Δημόσιας Τάξης και Προστασίας του Πολίτη, Επικρατείας και της Γενικής Γραμματείας της Κυβέρνησης.
Όμως, γινόμαστε δέκτες για μια ακόμα φορά αυτής της πεπατημένης πλέον τακτικής –διότι περί τακτικισμού τελικώς πρόκειται- των εκπροσώπων της Αντιπολίτευσης και κυρίως της Αξιωματικής Αντιπολίτευσης περί του τρόπου με τον οποίο νομοθετεί πλέον η Κυβέρνηση. 
Έχει καταστεί πλέον επωδός η εξής στάση. Εάν μεν πρόκειται για νομοσχέδιο, να προβάλλεται ζήτημα αντισυνταγματικότητας, εάν δε πρόκειται για κύρωση πράξης νομοθετικού περιεχομένου, να λοιδορείται η Κυβέρνηση ότι επιβάλλει έναν τρόπο, ο οποίος σε κάθε περίπτωση δεν υπηρετεί τον κοινοβουλευτισμό. 
Πρέπει επιτέλους να υπάρξουμε πιο ειλικρινείς και μεταξύ μας αλλά κυρίως απέναντι στους Έλληνες πολίτες. Πρέπει να δούμε τελικά εάν το Σύνταγμά μας αναγνωρίζει ή όχι το δίκαιο της ανάγκης, όπως αυτό περιγράφεται στο άρθρο 44 και εάν προβλέπει μια τέτοια νομοθετική πρωτοβουλία στην περίπτωση που, πράγματι, συντρέχουν λόγοι εξαιρετικοί και επείγοντες, όπου η Κυβέρνηση έχει υποχρέωση να λύσει επιτακτικά ζητήματα, άλλως μη αντιμετωπίσιμα. 
Και ας δούμε τελικώς τα εξής: Αυτές οι πράξεις που θεσπίζονται, έχουν ή όχι τυπική ισχύ ίση με το νόμο και άρα μπορούν να τροποποιούν ή να καταργούν υφιστάμενες νομοθετικές διατάξεις; Είναι ή όχι προϋπόθεση για την κύρωση πράξης νομοθετικού περιεχομένου από τη μόνη αρμόδια, από τη Βουλή, η συνδρομή των προϋποθέσεων που επιτάσσει το Σύνταγμα; 
Στην προκειμένη περίπτωση, έχετε ίσως διαπιστώσει υπέρβαση ή παραβίαση κάποιας συνταγματικής διάταξης που έχει να κάνει με την τυπική εφαρμογή, την ψήφιση ή την κύρωση μιας πράξης νομοθετικού περιεχομένου; Σαράντα μέρες προβλέπει το Σύνταγμα από την υποβολή ή από τη σύγκληση της Βουλής και εντός τριών μηνών από την υποβολή της ή ψήφιση. Έχετε διαπιστώσει, λοιπόν, στην προκείμενη περίπτωση κάποια παρατυπία; Γιατί άραγε αυτός ο θόρυβος; Για ποιο λόγο; Βέβαια, κατανοούμε πώς ερμηνεύεται η αντίδρασή σας. 
Υπηρετείτε, κυρίες και κύριοι συνάδελφοι, τη λογική της αντίδρασης, υπηρετείτε τη λογική της συντήρησης ενός τέλματος. Σας ενοχλεί ο τρόπος με τον οποίο η Κυβέρνηση προσπαθεί να αντιμετωπίσει τα δέοντα ζητήματα του τόπου και κάθε επιτυχής παρέμβασή της για τη θεραπεία τους φαίνεται ότι σας οδηγεί σε ένα περιβάλλον εξαιρετικά δυσμενές για σας. Δυστυχώς, όπως αποδεικνύεται, δεν σας ενδιαφέρει η προοπτική του τόπου. Έχετε προτάξει το κομματικό σας συμφέρον έναντι του εθνικού συμφέροντος. Αυτές σας οι τακτικές -τις οποίες καθημερινά εκδηλώνετε ως πρόσχωμα σε επιχείρηση νομοθέτησης για ρύθμιση ζητημάτων μείζονος σημασίας- αποδεικνύουν και τις προθέσεις σας.
Κυρίες και κύριοι συνάδελφοι, με το παρόν σχέδιο νόμου ρυθμίζονται, πράγματι ζητήματα απρόβλεπτα και εξαιρετικά επείγοντα, που αφορούν αρμοδιότητες των τεσσάρων Υπουργείων στα οποία προαναφέρθηκα αλλά και της Γενικής Γραμματείας της Κυβέρνησης.
Άραγε, μπορούν να μας πουν όσοι αντιτίθενται στο παρόν σχέδιο νόμου και με δεδομένη την παρέλευση του ημερολογιακού έτους 2012 αλλά και της εφαρμογής του Μεσοπρόθεσμου Πλαισίου Δημοσιονομικής Στρατηγικής 2013-2016 –κάτι που δημιουργεί, πράγματι, δεσμεύσεις για τη χώρα μας και τροποποιεί το σχεδιασμό της διοίκησης στους ΟΤΑ- πώς θα αντιμετωπίζονταν συγκεκριμένα ζητήματα εντός του 2012 και πώς θα εξασφαλιζόταν η απρόσκοπτη λειτουργία και χρηματοδότηση των ΟΤΑ; Επιπλέον, μπορούν να μας πουν πώς θα αποφεύγαμε τις δυσμενείς συνέπειες που θα προέκυπταν οπωσδήποτε από τη μη αντιμετώπιση αυτών των ζητημάτων; 
Κύριε Υπουργέ, συμφωνούμε με τις παρεμβάσεις που επιχειρείτε με το παρόν σχέδιο νόμου, γιατί δίνουν λύση και απάντηση στα θέματα άσκησης αρμοδιοτήτων από τους δήμους, οι οποίες μεταφέρονταν και μεταβιβάζονταν σ’ αυτούς από 1-1-2013. Επίσης, δίνουν λύση σε θέματα που εξυπηρετούν τις λειτουργικές ανάγκες των ΟΤΑ κατά τη διάρκεια του μεσοπροθέσμου, ενώ δίνουν λύση και στα θέματα αποζημίωσης αιρετών οργάνων, δήμων, προκειμένου να ασκήσουν τα καθήκοντά τους και να προσφέρουν τις υπηρεσίες τους στις τοπικές κοινωνίες.
Όσον αφορά την τροποποίηση διάταξης του άρθρου 10 του ν. 4071, που αφορά τις ΔΕΥΑ, για λόγους οργανωτικούς και οικονομικούς αλλά κυρίως για να διασφαλιστεί η υλοποίηση των ενταγμένων συγχρηματοδοτούμενων έργων στο ΕΣΠΑ και η αποτροπή της απώλειας οικονομικών πόρων, ομοίως συμφωνούμε. Συμφωνούμε, γιατί δίνουν απάντηση στα ζητήματα εφαρμογής του προγράμματος «Θησέας», στην παράταση της προθεσμίας στη συγχώνευση των φορέων διαχείρισης στερεών αποβλήτων και στη συγκρότηση του Παρατηρητηρίου Οικονομικής Αυτοτέλειας, για το οποίο ακούσαμε αιτιάσεις και από την Ένωση Περιφερειών Ελλάδος αλλά και από την ΚΕΔΕ, σχετικά με το ότι επιχειρείται να τεθούν σε μόνιμη κηδεμονία από την κεντρική διοίκηση. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Μου προκαλεί μια αίσθηση όσον αφορά στο τι φταίει άραγε ένας επιπλέον διαχειριστικός έλεγχος από το κράτος, όταν το κράτος καλείται να ανταποκριθεί και στην ενίσχυση των οικονομικών τους αδιεξόδων αλλά κυρίως και των οικονομικών τους αναγκών. 
Είναι επίσης προφανής η ανάγκη αναδιάρθρωσης των οργανικών μονάδων της Γενικής Διοίκησης Οικονομικών Υπηρεσιών του Υπουργείου Εσωτερικών, εν όψει μάλιστα των νέων αναγκών υποστήριξης του Παρατηρητηρίου και της οικονομικής διοίκησης των ΟΤΑ και των νομικών τους προσώπων. 
Αναφορικά τώρα με την αντιμισθία των αντιδημάρχων στη νησιωτική χώρα και με το ζήτημα της παράτασης της προθεσμίας των κύριων οφειλών των δήμων, νομίζω ότι στα αυτονόητα δεν χρειάζεται καμμία επιπλέον αναφορά. 
Όσον αφορά τώρα το Κεφάλαιο Β΄, το οποίο έχει να κάνει με ζητήματα του Υπουργείου Εργασίας, Κοινωνικής Ασφάλισης και Πρόνοιας, θεωρώ ότι βεβαίως δίνει λύση σε καταργούμενους φορείς, όπως είναι ο ΟΕΚ και ο ΟΕΕ και βεβαίως δίνει απάντηση στο ζήτημα της ενοποίησης του Ενιαίου Ταμείου Επικουρικής Ασφάλισης, στη λογική του ποιοι επιθυμούν και ποιοι όχι και θέτει τις προϋποθέσεις. Επιπλέον, δίνει ορθολογική κατεύθυνση στη ρύθμιση της μισθοδοσίας του αποσπασμένου προσωπικού της ΔΕΗ σε μονάδες του ΕΟΠΥΥ ή άλλους κοινωνικούς φορείς, καθώς επίσης και τα περί στελέχωσης των υπηρεσιών της εταιρείας «ΑΕΔΑΚ». 
Επίσης αναγκαία, κύριε Υπουργέ, ήταν η αποσαφήνιση των δικαιούχων του ΕΚΑΣ. Και, βέβαια, μας δημιουργεί μια αίσθηση το γεγονός ότι δεν έχουν υπαγωγή στο διάταγμα 774 για άσκηση προληπτικού ελέγχου οι συμβάσεις μεταξύ της «ΗΔΙΚΑ Α.Ε.» του ΕΟΠΥΥ και φορέων κοινωνικής ασφάλισης. 
(Στο σημείο αυτό κτυπάει επαναληπτικά το κουδούνι λήξεως του χρόνου ομιλίας του κυρίου Βουλευτή)</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Ολοκληρώστε, κύριε συνάδελφε, σας παρακαλώ.</ChairmanSpeech>
<Speech><Parlmember>ΑΘΑΝΑΣΙΟΣ ΝΤΑΒΛΟΥΡΟΣ</Parlmember>: Ελπίζουμε ότι δεν θα εμποδιστεί ο κατασταλτικός έλεγχος, εάν και εφόσον ήθελε κριθεί σκόπιμο. 
Όσον αφορά τα ζητήματα που αφορούν τις ρυθμίσεις των θεμάτων του Υπουργείου Δημόσιας Τάξης, θέλουμε να πούμε με ικανοποίηση ότι επιτέλους δίνει απάντηση σε ένα πάγιο αίτημα των στελεχών των Σωμάτων Ασφαλείας, τα οποία δικαιούνται πλέον να επανέλθουν στην υπηρεσία τους, αφού προηγουμένως έχουν παραιτηθεί για να τεθούν υποψήφιοι στις εκλογές.</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Κύριε συνάδελφε, σας παρακαλώ ολοκληρώστε.</ChairmanSpeech>
<Speech><Parlmember>ΑΘΑΝΑΣΙΟΣ ΝΤΑΒΛΟΥΡΟΣ</Parlmember>: Τελικώς σε ό,τι έχει να κάνει με τις ρυθμίσεις που αναφέρονται στις αρμοδιότητες του Γενικού Γραμματέα της Κυβέρνησης, είμαστε απολύτως σύμφωνοι, καθώς επίσης σε ό,τι έχει να κάνει…</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Κύριε συνάδελφε, είστε άνθρωπος που συνήθως τηρεί τους νόμους και την τάξη.</ChairmanSpeech>
<Speech><Parlmember>ΑΘΑΝΑΣΙΟΣ ΝΤΑΒΛΟΥΡΟΣ</Parlmember>: …επικρατείας με μόνο μία ένσταση…
Τελειώνω, κύριε Πρόεδρε.</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Πότε θα τελειώσετε; Έχει τελειώσει ο χρόνος σας.</ChairmanSpeech>
<Speech><Parlmember>ΑΘΑΝΑΣΙΟΣ ΝΤΑΒΛΟΥΡΟΣ</Parlmember>: … σ’ αυτό που έχει να κάνει με τις διατάξεις του άρθρου 22 και αφορά την παράταση προθεσμίας για την είσπραξη του ειδικού τέλους από τα έσοδα της διαφήμισης από την τηλεόραση.</Speech> 
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Κύριε Νταβλούρο, σας παρακαλώ να συνεχίσετε στη δευτερολογία σας.</ChairmanSpeech>
<Speech><Parlmember>ΑΘΑΝΑΣΙΟΣ ΝΤΑΒΛΟΥΡΟΣ</Parlmember>: Μ’ αυτόν τον τρόπο, δίνετε το δικαίωμα σε φωνές που εκφράζουν την Αντιπολίτευση για σχόλια, τα οποία δεν αντιπροσωπεύουν με κανέναν τρόπο ούτε τη λογική της παράταξής μας και κυρίως ούτε το πλαίσιο αξιών της Κυβέρνησης, την οποία έχουμε την τιμή να στηρίζουμε. 
Σας ευχαριστώ.
(Χειροκροτήματα από την πτέρυγα της Νέας Δημοκρατίας)</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Κύριοι συνάδελφοι, προς ενημέρωσή σας, έχουν κατατεθεί έντεκα τροπολογίες, δύο υπουργικές και εννέα βουλευτικές. Οι οκτώ τροπολογίες είναι εμπρόθεσμες.
Μετά από υπολογισμό του χρόνου των ομιλητών, των Κοινοβουλευτικών Εκπροσώπων και των Υπουργών, αναμένεται να τελειώσουμε μετά από δυόμισι ώρες περίπου. Θα ήθελα, λοιπόν, λίγο εγκράτεια στο χρόνο, γιατί δεν είναι εύκολο και για το Προεδρείο.</ChairmanSpeech>
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Θα μιλήσουμε αύριο οι Κοινοβουλευτικοί Εκπρόσωποι, κύριε Πρόεδρε.</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Μισό λεπτό. Το νομοσχέδιο θα ψηφιστεί σήμερα.</ChairmanSpeech>
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Να ψηφιστεί σήμερα και να μιλήσουμε αύριο οι Κοινοβουλευτικοί Εκπρόσωποι.</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Ναι, εκτός εάν οι Κοινοβουλευτικοί Εκπρόσωποι ζητήσουν κάτι άλλο για αύριο. Θα μιλήσει σήμερα όμως ο κ. Κουίκ επειδή θα απουσιάζει αύριο.</ChairmanSpeech>
<Speech><Parlmember>ΝΙΚΟΛΑΟΣ-ΤΕΡΕΝΣ-ΣΠΕΝΣΕΡ ΚΟΥΙΚ</Parlmember>: Μάλιστα, κύριε Πρόεδρε, επειδή αύριο θα απουσιάζω, θα επιθυμούσα να μιλήσω σήμερα.</Speech>
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Ο κ. Κουίκ βεβαίως να μιλήσει σήμερα, μετά χαράς.</Speech>
<Speech><Parlmember>ΝΙΚΟΛΑΟΣ-ΤΕΡΕΝΣ-ΣΠΕΝΣΕΡ ΚΟΥΪΚ</Parlmember>: Ευχαριστώ πολύ.</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Πολύ ωραία.</ChairmanSpeech>
<Speech><Parlmember>ΕΥΡΙΠΙΔΗΣ ΣΤΥΛΙΑΝΙΔΗΣ</Parlmember> (Υπουργός Εσωτερικών): Κύριε Πρόεδρε, θα παρακαλούσα να λάβω το λόγο.</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Ορίστε, κύριε Υπουργέ, έχετε το λόγο για δεκαπέντε λεπτά.</ChairmanSpeech>
<Speech><Parlmember>ΕΥΡΙΠΙΔΗΣ ΣΤΥΛΙΑΝΙΔΗΣ</Parlmember> (Υπουργός Εσωτερικών): Ευχαριστώ πολύ, κύριε Πρόεδρε.
Θα ήθελα πρώτα απ&apos; όλα να ευχαριστήσω τους συναδέλφους από όλες τις πτέρυγες της Βουλής για το γόνιμο τρόπο με τον οποίο νομοτεχνικά επεξεργαστήκαμε, συζητήσαμε και τελικά καταλήξαμε στο συγκεκριμένο κείμενο κατά τη διάρκεια των εργασιών της επιτροπής.
Επιτρέψτε μου όμως, πριν τοποθετηθώ επί της ουσίας να κάνω και μία παρατήρηση, που αφορά αν θέλετε τις τοποθετήσεις εντυπώσεων στο χώρο της Ολομέλειας από συναδέλφους και παρατάξεις. 
Ξέρετε, σε αυτήν την Αίθουσα δεν υπάρχουν λιγότερο και περισσότερο Έλληνες, δεν υπάρχουν λιγότερο και περισσότερο ακηδεμόνευτες και ελεύθερες συνειδήσεις που νομοθετούν με κριτήριο το εθνικό και κοινωνικό συμφέρον. Είμαστε όλοι εδώ, διότι υπηρετούμε μία συγκεκριμένη αποστολή που μας ανέθεσε ο ελληνικός λαός. Πιστεύω ότι όλοι οι συνάδελφοι, ανεξαρτήτως της ιδεολογικής αφετηρίας από την οποία ξεκινούν, έχουν ένα στόχο: να υπηρετήσουν το εθνικό και κοινωνικό συμφέρον. Όποιος το αμφισβητεί αυτό, ονοματίζει. Και ποτέ όταν έγινε κάτι διαφορετικό, αυτή η χώρα δεν πήγε μπροστά. Αντιθέτως, όσες φορές ξεπεράσαμε τέτοιου είδους διαχωριστικές γραμμές, όσες φορές δηλαδή λειτουργήσαμε με τις διαφοροποιήσεις μας, αλλά παραγωγικά, το τελικό αποτέλεσμα για τον ελληνικό λαό, για την ελληνική δημοκρατία και για την ελληνική κοινωνία ήταν το καλύτερο δυνατό.
Δεν είναι κακό, κυρίες και κύριοι συνάδελφοι, ο Πρωθυπουργός της χώρας ή οι Υπουργοί να συνομιλούν με ευρωπαίους συναδέλφους τους ή με το διεθνή παράγοντα, ακόμα και όταν είναι να διαφωνήσουν, να συγκρουστούν ή να διαπραγματευτούν μαζί τους ή και να συμφωνήσουν. Μέσα από αυτή την επικοινωνία ένα πράγμα επιδιώκεται: Η κατοχύρωση του εθνικού συμφέροντος της χώρας. Και αυτό πρέπει να το καταλάβουμε. Άλλωστε, δεν μπορεί κάποιοι να το κάνουν και να ενοχοποιούν τους άλλους όταν το κάνουν, καθώς και τον θεσμικό ρόλο που εκπροσωπούν.
Όσον αφορά την ουσία, υπήρξε κριτική. Βεβαίως, υπάρχει μία παραδοξότητα σε αυτήν την εποχή. Ζούμε γεγονότα που ποτέ η Ελληνική Δημοκρατία μεταπολιτευτικά δεν τα έζησε ούτε η ελληνική οικονομία ούτε η ελληνική πολιτική ούτε η ελληνική κοινωνία. Υπάρχουν έκτακτες καταστάσεις που πρέπει να αντιμετωπιστούν άμεσα. Το Σύνταγμα της Ελλάδος πρόβλεψε γι’ αυτό στο άρθρο 44, αρκεί να τηρούνται οι όροι και οι προϋποθέσεις του «έκτακτου» και του «επείγοντος». Και τα δύο συντρέχουν εδώ. Δείτε την απάντηση στην ημερομηνία που φέρει αυτή η πράξη νομοθετικού περιεχομένου. Δύο ώρες πριν αλλάξει ο χρόνος, όταν κάποιοι πανηγύριζαν την αλλαγή του χρόνου, κάποιοι άλλοι δούλευαν για να μείνει όρθια η τοπική αυτοδιοίκηση και η εθνική οικονομία. 
Βεβαίως, το «κατεπείγον» κατέστη «κατεπείγον», διότι όλο το προηγούμενο διάστημα έπρεπε να αντιμετωπιστούν άλλα ζητήματα, τα οποία θα έπρεπε –κατά τη γνώμη μου- να ευαισθητοποιήσουν οριζόντια όλες τις παρατάξεις της Βουλής. Όταν από τον Ιούνιο ήταν απλήρωτα 150 εκατομμύρια ευρώ για τη μεταφορά μαθητών και κινδύνευε αυτή να μη γίνει το Σεπτέμβριο. Όταν δεν είχαν πληρωθεί παρά μόνο 20 εκατομμύρια ευρώ από τα 85 εκατομμύρια ευρώ για τα καύσιμα των σχολείων, τα οποία θα «πάγωναν» στην επόμενη σχολική χρονιά και θυμάστε πώς όλες οι τηλεοράσεις σχολίαζαν τότε τις καταστάσεις. Όταν πάνω από 250 εκατομμύρια ευρώ δεν είχαν δοθεί σε καρκινοπαθείς και ΑΜΕΑ από τα προνοιακά επιδόματα από το Φεβρουάριο και οι άνθρωποι δεν είχαν να πάρουν τα φάρμακα για τον καρκίνο, ή άλλοι δεν μπορούσαν να επιβιώσουν διότι από αυτό το επίδομα περίμεναν να επιβιώσουν. Όταν το αποτυπωμένο έλλειμμα του προϋπολογισμού ήταν 350 εκατομμύρια ευρώ γιατί στις βεβαιώσεις τού τότε αρμοδίου Υπουργού υπήρχαν 2,7 δισεκατομμύρια ευρώ που θα δίνονταν, αλλά τελικά στον προϋπολογισμό ενεγράφησαν 2,4 ευρώ δισεκατομμύρια για τους δήμους και έπρεπε αυτά τα 350 εκατομμύρια ευρώ να καλυφθούν σε ελάχιστο χρόνο, διότι μαθηματικά πηγαίναμε σε χρεοκοπία της τοπικής αυτοδιοίκησης το Σεπτέμβριο. Ήταν εβδομήντα τέσσερις δήμοι να καταπέσουν οικονομικά το Σεπτέμβριο και να δημιουργήσουν ένα πιστωτικό γεγονός πολύ ισχυρότερο από την πτώχευση μιας τράπεζας. Όταν υπήρχαν ληξιπρόθεσμες οφειλές των δήμων προς την αγορά, δηλαδή προς τις τοπικές κοινωνίες, προς τις μικρομεσαίες επιχειρήσεις που ξεπερνούσαν το 1 δισεκατομμύριο ευρώ. Όλα αυτά ήταν τα επείγοντα. Η Κυβέρνηση έπρεπε να αντιμετωπίσει πρώτα αυτά. Και αντιμετωπίζοντας αυτά, τι έμεναν πίσω; Λάθη, παραλείψεις, κενά, στρεβλώσεις, που επισημάνθηκαν στα πρώτα χρόνια λειτουργίας του «Καλλικράτη».
Δεν έχω εγώ κανένα λόγο να υπερασπιστώ τον «Καλλικράτη». Ας τον υπερασπισθούν άλλοι. Άλλωστε, έτυχε να είμαι τότε ο Βουλευτής της Αντιπολίτευσης, που έθεσε θέμα αντισυνταγματικότητας. 
Όμως, έχω χρέος ό,τι είναι σωστό μαζί με τους συναδέλφους μου να το συντηρήσουμε, ό,τι είναι λάθος να το επισημάνουμε και να το διορθώσουμε και ό,τι έχει κενό να το συμπληρώσουμε και μάλιστα με το σωστό τρόπο. Και αυτό κάναμε.
Ήλθε, λοιπόν, η πράξη νομοθετικού περιεχομένου ουσιαστικά να εξορθολογήσει αυτή την κατάσταση και να κρατήσει όρθιους τους ΟΤΑ και μάλιστα, λύνοντας ζητήματα, τα οποία είχαν ανακύψει στην πράξη. 
Εδώ υπάρχει μια εσωτερική αντίφαση που την είδα στην επιχειρηματολογία κάποιων παρατάξεων και κάποιων συναδέλφων: Ομοφώνως –επαναλαμβάνω: ομοφώνως- εισηγήθηκε τις περισσότερες διατάξεις αυτής της πράξης νομοθετικού περιεχομένου η ΚΕΔΕ, η Κεντρική Ένωση Δήμων Ελλάδος. Πού είναι η παραδοξότητα, λοιπόν, εδώ; Το ότι υιοθετούμε τις απόψεις της Αυτοδιοίκησης και ερχόμαστε να θεραπεύσουμε λάθη και παραλείψεις που η ίδια επισήμανε; 
Λύνονται πρακτικά προβλήματα, λειτουργικά ζητήματα των ΟΤΑ. Εκπληρώνονται συμβατικές υποχρεώσεις. Αντιμετωπίζονται αποτελεσματικά οι αδυναμίες, όπως σας είπα, του «Καλλικράτη». Διασφαλίζεται ταχύτητα και μεγαλύτερη αποτελεσματικότητα στην απορρόφηση του ΕΣΠΑ. Αναδιοργανώνονται υπηρεσίες του Υπουργείου Εσωτερικών. Και ενισχύεται όσο το δυνατόν, με βάση τα πραγματικά δεδομένα, η οικονομική αυτοτέλεια των Οργανισμών Τοπικής Αυτοδιοίκησης.
Σε όλα τα άρθρα θα δείτε να εξυπηρετούνται αυτές οι αξίες και αυτοί οι στόχοι. Και γίνομαι συγκεκριμένος. Θα αναφερθώ στην πρώτη ενότητα που την αξιολογούμε εις ολόκληρον, την πράξη νομοθετικού περιεχομένου: 
Όντως, όσον αφορά το άρθρο 1, διακόσιες τρεις αρμοδιότητες από τη Δευτεροβάθμια Αυτοδιοίκηση και από την Αποκεντρωμένη Διοίκηση, από 1-1-2013 έπρεπε να μεταφερθούν στους δήμους. Εάν γινόταν αυτό, λοιπόν, θα πηγαίναμε σε πλήρη κατάρρευση, διότι δεν είχε συντελεστεί η προηγούμενη προετοιμασία. Αλλού η αρμοδιότητα της Πολεοδομίας, αλλού οι πολεοδόμοι. Πώς θα λειτουργήσει το σύστημα με άμεσες επιπτώσεις και στην αγορά και στη διοίκηση και στην οικονομία και στην κοινωνία; Έπρεπε αυτό το πράγμα να αντιμετωπιστεί. 
Δεν ανακόπτουμε το πνεύμα της μεταρρύθμισης, σε καμμία περίπτωση. Λέμε όμως «με πιο ευέλικτο τρόπο». Όταν δηλαδή οι δήμοι αντιλαμβάνονται ότι έχουν την ετοιμότητα από άποψη πόρων και από άποψη υποδομών να πάρουν κάποιες αρμοδιότητες, αμέσως με υπουργική απόφαση μεταφέρονται αυτές οι αρμοδιότητες.
 Ήδη, κύριε Ντόλιο, οι υπηρεσίες του Υπουργείου Εσωτερικών ετοιμάζουν την πρώτη γενιά, αν θέλετε, αρμοδιοτήτων που είναι ανέξοδες και μπορούν να λειτουργήσουν για να μεταφερθούν προς τους δήμους.
Στο άρθρο 2 της πράξης νομοθετικού περιεχομένου αντιμετωπίζεται με ευελιξία η ανάγκη κάλυψης λειτουργικών κενών, χωρίς να υπερβαίνουμε τον περιορισμό προσλήψεων που έχει τεθεί, αν θέλετε και από το μεσοπρόθεσμο. Ένα νησί δεν έχει γιατρό, δεν έχει μηχανικό. Τότε έχει τη δυνατότητα ο δήμαρχος να προσλάβει με σύμβαση μίσθωσης έργου το συγκεκριμένο επιστήμονα και αυτή η θέση αφαιρείται, για να μη δημιουργεί πρόσθετο κόστος από τις προβλεπόμενες προσλήψεις.
Επιλύεται το ζήτημα των αντιδημάρχων. Και εδώ ακριβώς, φαίνεται ότι εμείς δεν ήρθαμε δογματικά στην επιτροπή. Ήρθαμε να ακούσουμε, να διορθώσουμε, να συμψηφίσουμε και να συνθέσουμε. Γι’ αυτό και έγιναν οι απαιτούμενες διορθώσεις, όπου ακριβώς επισημάνθηκαν ορισμένες αδυναμίες. 
Στο άρθρο 4 με ευελιξία αντιμετωπίζεται το θέμα των ΔΕΥΑ. Και εκεί -κατά τη γνώμη μου- διαφυλάσσονται και πόροι του ΕΣΠΑ. 
Επίσης, στο άρθρο 5 συνεχίζει να επιτείνεται η αποτελεσματικότητά μας στη διαχείριση του «Θησέα», που θυμίζω ότι δεν είχαν δοθεί χρήματα από το 2011 και αποπληρώθηκαν χίλια σαράντα επτά έργα τους τελευταίους μήνες στην καρδιά της κρίσης. Μάλιστα, περίσσεψαν και 53 εκατομμύρια ευρώ περίπου για νέα έργα. Ουσιαστικά, με αυτή την ευελιξία επιτυγχάνουμε την ολοκλήρωση του στόχου.
Στο άρθρο 6 της πράξης, η παράταση για τους ΦΟΔΣΑ δίνει -κατά τη γνώμη μου- τη δυνατότητα και το περιθώριο να αντιμετωπίσουμε αυτά τα ζητήματα και να αξιοποιήσουμε τους αντίστοιχους πόρους του ΕΣΠΑ.
Όσον αφορά το άρθρο 7, το Παρατηρητήριο δεν συζητείται σε αυτή την πράξη, αλλά όλοι αναφέρονται στο Παρατηρητήριο. Σας λέω, λοιπόν, ότι η ελληνική δημοκρατική πολιτεία επ’ ουδενί δεν παραιτείται του δικαιώματος από το να ελέγχει τη διαφάνεια και την αποτελεσματικότητα με την οποία οι αιρετοί των ΟΤΑ θα διαχειριστούν τα χρήματα, που η ίδια η πολιτεία τους δίδει. Όταν δίνουμε 2,8 δισεκατομμύρια ευρώ το χρόνο, θέλουμε να ξέρουμε πώς αυτά αξιοποιούνται με σεβασμό στο αυτοδιοίκητο, με αυτοδέσμευση της ίδιας της Αυτοδιοίκησης -όσον αφορά τη στοχοθέτηση και τα χρονοδιαγράμματα- και με συστηματική παρακολούθηση κατά μόνας. Διότι είμαστε αντίθετοι στις οριζόντιες λογικές.
(Χειροκροτήματα από την πτέρυγα της Νέας Δημοκρατίας)
Υπάρχουν καλοί και κακοί δήμοι. Υπάρχουν οι «νοικοκυραίοι», οι οποίοι πραγματικά αγωνίζονται να κρατήσουν όρθια την τοπική κοινωνία. Όμως, υπάρχουν και τα «λαμόγια» που πρέπει να απομονωθούν, να χτυπηθούν και να σταλούν στη δικαιοσύνη. Δεν μπορούμε να χαριστούμε σε κανέναν. Δεν μπορούμε να αδικούμε μονίμως τους τίμιους και τους αποτελεσματικούς και να ισοπεδώνουμε. Αυτό κάνει το Παρατηρητήριο. Εξετάζει κατά μόνας δήμο-δήμο, βλέπει τις επιδόσεις και τη συνέπεια. Συμβουλεύει, βοηθάει και όταν δει αποκλίσεις, τότε παρεμβαίνει, για να προστατέψει το δημόσιο συμφέρον. 
Επίσης, αναγκαία είναι η αναδιοργάνωση του Υπουργείου Εσωτερικών. Είναι στο πλαίσιο της ευρύτερης αξιολόγησης, που επιχειρεί το Υπουργείο Διοικητικής Μεταρρύθμισης. Η διάταξη είναι απολύτως συμβατή με τους διεθνείς κανόνες αξιολόγησης. Απομειώνει τις διοικητικές μονάδες κατά 40% και διασφαλίζει οφέλη που ξεπερνούν περίπου τα 3 εκατομμύρια ευρώ το χρόνο σε λειτουργικό κόστος. Προστατεύει και κατοχυρώνει τη χρησιμότητα των εργαζομένων. 
Όλοι εδώ δεν κόπτονται για τους εργαζόμενους; Όταν, λοιπόν, ο εργαζόμενος ξέρει τι δουλειά έχει να κάνει και πόσο αποτελεσματικός πρέπει να είναι σε αυτή τη δουλειά, δεν κινδυνεύει η θέση του, ή να μπει σε διαθεσιμότητα ή σε οποιαδήποτε άλλη προοπτική. 
Αποκαθίσταται η αδικία των δέκα μικρών νησιών. Παράλληλα, είναι σημαντικό το άρθρο 10 της πράξης νομοθετικού περιεχομένου, γιατί για πρώτη φορά εφαρμόζεται ο συμψηφισμός. Δηλαδή, στην οικονομική διαφορά δήμου και κράτους γίνεται συμψηφισμός χρεών, κάτι το οποίο πρέπει να αποτελέσει παράδειγμα και για τη σχέση πολιτείας-πολίτη. Διότι έτσι μόνο θα νοικοκυρευτεί η κατάσταση.
Θα αναφερθώ στο νόμο, γιατί τα υπόλοιπα άρθρα αφορούν ή αρμοδιότητες του συναδέλφου μου, του κ. Αθανασίου -που θα σας μιλήσει αύριο γι’ αυτές- ή αρμοδιότητες τριών, τεσσάρων άλλων συναδέλφων Υπουργών. 
Στο νόμο, στο άρθρο 2, διατηρούνται κάποιες από τις διατάξεις, που είχαν υιοθετηθεί και φεύγουν κάποιες άλλες που δημιουργούσαν μια, αν θέλετε, αντινομία, η οποία θεραπεύτηκε μετά από τη συζήτηση που έγινε στην επιτροπή. 
Επίσης, στο άρθρο 3 ικανοποιείται ο αίτημα της ΠΟΕ-ΟΤΑ και των εργαζομένων για εναρμόνιση του εργασιακού status των υπαλλήλων του στενού δημόσιου τομέα με αυτούς του ευρύτερου δημόσιου τομέα, δηλαδή τους υπαλλήλους των ΟΤΑ. Ουσιαστικά, υιοθετείται στην πράξη η αξιοκρατία για τους προϊσταμένους. 
Το άρθρο 4, που μας είχε απασχολήσει στην επιτροπή εκτενώς και αφορά τον συμψηφισμό των προσλήψεων του προηγούμενου με το νέο έτος, ουσιαστικά κατοχυρώνει τη δυνατότητα να μπορούμε να προσλαμβάνουμε υπαλλήλους, οι οποίοι θα χρηματοδοτούνται από τα ανταποδοτικά. Είχατε κάνει τότε μια παρέμβαση πάνω σε αυτό, την οποία την υιοθετήσαμε με νομοτεχνική βελτίωση. Αυτοί θα πληρώνονται από τα ανταποδοτικά και άρα, δεν πρέπει να προσμετρούνται στον περιορισμό που επιβάλλει το Υπουργείο Διοικητικής Μεταρρύθμισης στις προσλήψεις. 
Στο άρθρο 5 του κυρωτικού νόμου δίνεται αντίστοιχη εναρμόνιση και σε άλλα θέματα, όπως είναι το θέμα των αδειών για τους υπαλλήλους. 
Στο άρθρο 6 συμπληρώνονται κάποια λειτουργικά θέματα του Παρατηρητηρίου, ενώ στο άρθρο 7 εξυπηρετούνται οι ίδιοι οι πολίτες μετά από ομόφωνο αίτημα των δήμων. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Υπουργού)
Κύριε Πρόεδρε, θα μου επιτρέψετε να χρησιμοποιήσω λίγο χρόνο από τη δευτερολογία μου.
Δίνεται η δυνατότητα να λειτουργήσουν τα γραφεία εξυπηρέτησης των φορολογουμένων στις υποδομές των δήμων, όταν οι δήμοι το επιθυμούν και μπορούν οικονομικά να το αντέξουν, γιατί έτσι εξυπηρετούνται πάρα πολλές απομονωμένες περιοχές. Το κράτος αυτή τη φορά αντιδρά ενιαία και συμπληρωματικά. Δεν έχουμε για την ίδια υπόθεση πολλές υπηρεσίες διαφορετικών Υπουργείων. Θα έχουμε ένα σημείο όπου ο πολίτης θα εξυπηρετείται. Έτσι γίνεται και οικονομία κλίμακος. Είναι αίτημα των δήμων που ικανοποιείται και αυτό. 
Όσον αφορά το θέμα του «Θησέα», στο άρθρο 8, σας το ανέφερα. Αρκεί να σας πω ότι από τη ΣΑΤΑ παρακρατούμε τώρα ένα κομμάτι για να ικανοποιήσουμε και την «ουρά», θα έλεγα, του «Θησέα». Θυμίζω ότι τις δεσμεύσεις που αναλάβαμε προγραμματικά τις τηρήσαμε και πριν τη λήξη του έτους πήραν όλοι οι δήμοι τη ΣΑΤΑ που δικαιούνταν. Από εδώ και πέρα, με συνέπεια, στις αρχές του κάθε μήνα παίρνουν τις ΣΑΤΑ, αλλά και τους ΚΑΠ, τους κεντρικούς αυτοτελείς πόρους. Άρα, μπορούν νοικοκυρεμένα να κάνουν τον προγραμματισμό τους. Οι επιδόσεις, οι οποίες κατεγράφησαν παρά τη δυσμενή κατάσταση, μας οδήγησαν σε διαχειριστικό πλεόνασμα του προϋπολογισμού, 180 εκατομμυρίων τον Γενάρη του 2013 και 180 εκατομμυρίων το Φεβρουάριο του 2013. Αυτό δείχνει, αν θέλετε και εμπράκτως, την πρόοδο της προσπάθειας που ξεκινήσαμε. 
Στο άρθρο 9 αποκαθίσταται μια ισότητα ευκαιριών στη στελέχωση των γενικών διευθύνσεων. 
Το άρθρο 10 είναι μια νομοτεχνική βελτίωση. 
Τα άρθρα 11 και 12, όπως σας είπα, θα σας τα παρουσιάσει ο κ. Αθανασίου. 
Στο άρθρο 13 ικανοποιούμε αιτήματα, όχι μόνο των δήμων, αλλά και πολλών συναδέλφων που άσκησαν κοινοβουλευτικό έλεγχο για τους βρεφονηπιακούς σταθμούς, διότι ξεκαθαρίζει το καθεστώς του κανονισμού λειτουργίας και το επόμενο διάστημα δίνεται η δυνατότητα προσαρμογής σε σύγχρονα πρότυπα. 
Στο άρθρο 14 ουσιαστικά ενθαρρύνουμε την κινητικότητα. Είναι κάτι που το ζήτησαν οι εργαζόμενοι στη Δημοτική Αστυνομία. Μετά από πέντε χρόνια υπηρεσίας και εφόσον τους το επιτρέπει ο δήμαρχος, να μπορούν να μεταβούν σε άλλη υπηρεσία ή σε άλλο δήμο. Ικανοποιείται, δηλαδή, αίτημα των εργαζομένων που διευκολύνει, όμως και την αποτελεσματικότητα της διοικήσεως. 
Στα άρθρα 15 και 16 έχουμε απλουστεύσεις. 
Στο άρθρο 17 έγινε εκτενής συζήτηση. Δεν είμαστε εμείς οι επισπεύδοντες, και δικαιούμαι να πω δυο παρατηρήσεις στο θέμα αυτό. 
Έχουμε μπει σε μια άλλη συνεργατική κουλτούρα. Όλα τα άλλα κοινοβούλια, που ήταν συνηθισμένα σε κυβερνήσεις συνεργασίας, έχουν αναπτύξει υποδομές νομοπαρασκευής στις οποίες συμμετέχουν όλα τα κόμματα, που συναποτελούν την Κυβέρνηση. Μια τέτοια θεσμική κουλτούρα εδώ δεν υπήρχε μέχρι τώρα, γιατί οι κυβερνήσεις ήταν μονοκομματικές. Καλείται, λοιπόν, ο Γραμματέας του Πρωθυπουργού ουσιαστικά να καλύψει αυτό το κενό μεταβατικά, ώσπου να οικοδομηθούν τέτοιου είδους δομές και θεσμοί μέσα στη λειτουργία του πολιτεύματος, αλλά και του Κοινοβουλίου. Δεν παίζει αποφασιστικό ρόλο. Παίζει συντονιστικό ρόλο. Βεβαίως, αυτό το πράγμα όσο μπορεί να αποσαφηνιστεί και βελτιωθεί, θα γίνει και στο μέλλον.
Να κάνω δυο κεντρικές και νευραλγικές παρατηρήσεις, που σχετίζονται με τις δυο τροπολογίες που εμείς φέρνουμε. 
Η πρώτη τροπολογία αφορά την ενεργοποίηση του παλιού προγράμματος «Αξία, Αυτοδιοίκηση-Κοινωνική Συνοχή, Ισόρροπη Ανάπτυξη» και τη δημιουργία ενός ταμείου εξυγίανσης, το οποίο έχουμε προεκτιμήσει ότι την επόμενη τετραετία θα συγκεντρώσει γύρω στα 400 εκατομμύρια ευρώ, διότι στους δήμους στους οποίους δίνουμε ληξιπρόθεσμες οφειλές, γιατί είναι εντάξει τιμολογιακά, παρακρατούμε τα παρακρατηθέντα. Είναι περίπου εκατόν εξήντα δήμοι μέχρι τώρα που το έχουν αιτηθεί. Αν δεν θέλουν να μπουν σε αυτή τη διαδικασία, δεν αιτούνται και πάνε στον συμψηφισμό. Όταν μπουν όμως και ζητούν ληξιπρόθεσμα και είναι εντάξει, τα παρακρατηθέντα πάνε σε αυτό το ταμείο. Είναι η μια πηγή του ταμείου. Άλλες πηγές είναι άλλοι φόροι, όπως είναι ο φόρος ζύθου, το τέλος διαφήμισης και το τέλος ακίνητης περιουσίας. Πού πάνε αυτά τα χρήματα; 
Κυρίες και κύριοι συνάδελφοι, αλλάζει η φιλοσοφία. Δεν συνεχίζουμε να πληρώνουμε πια τους «μπαταχτσήδες», τους αμελείς και τους αδιάφορους. Πρώτα απ’ όλα, δίνουμε τη δυνατότητα με αυτά τα χρήματα να βάλουν τη δική τους συμμετοχή σε συγχρηματοδοτούμενα έργα από ΕΣΠΑ ή από άλλους διεθνείς πόρους. Άρα, πολλαπλασιάζουμε το κεφάλαιό τους και ενθαρρύνουμε τις αναπτυξιακές τους πρωτοβουλίες που θα τους δημιουργήσουν δικά τους έσοδα. 
Δεύτερον, συντηρούμε και ενεργοποιούμε για πρώτη φορά το πρόγραμμα αυτεπιστασίας, που είναι ένα πρόγραμμα που θα τονώσει την προσπάθεια καταπολέμησης της τοπικής ανεργίας, δίνοντας τη δυνατότητα στους δήμους, εφόσον το επιθυμούν, να κάνουν προσλήψεις αμέσως από λίστες του ΟΑΕΔ, από τεχνίτες κυρίως ανέργους που τους χρειάζονται. 
Βεβαίως, εκτός από το ότι στηρίζουμε τους προβληματικούς δήμους μέσα από αυτό το πρόγραμμα εξυγίανσης, επιβραβεύουμε και τους επιμελείς, τους συνεπείς και τους προοδευτικούς δήμους που έχουν καταγράψει αντικειμενικά πρόοδο σε μία σειρά από προσπάθειες τις οποίες έχουν κάνει. 
Με το ίδιο άρθρο της τροπολογίας παρατείνουμε το «Βοήθεια στο Σπίτι» δίνοντας τον απαιτούμενο χρόνο για να συναφθούν οι κοινωνικοί συνεταιρισμοί των εργαζομένων, ώστε από το Σεπτέμβριο και μετά να υπάρξει η δυνατότητα, το σύστημα να μπορεί να επιβιώνει από μόνο του, καλύπτοντας το σύνολο των εργαζομένων και το σύνολο των δικαιούχων που ξεπερνούν τις ογδόντα χιλιάδες.
Τέλος, μέσα στην ίδια τροπολογία ουσιαστικά παρατείνεται η δυνατότητα ρύθμισης των χρεών για κάποιους δήμους. Είναι μία ανάλογη διάταξη με αυτήν που είχαμε κάνει το Σεπτέμβριο και σώσαμε από το κραχ την τοπική αυτοδιοίκηση, ρύθμισης των χρεών μέχρι τις 30-6-2013. Όσοι δεν πρόλαβαν να υπαχθούν τότε στη ρύθμιση, ρυθμίζουν τα χρέη τους και γίνονται με αυτόν τον τρόπο βιώσιμοι.
Η τελευταία τροπολογία, υπ’ αριθμόν 399 που καταθέτουμε, αφορά, στο μέτρο που έχει να κάνει με τις δικές μου αρμοδιότητες, την υποχρέωσή μας να υιοθετήσουμε τα αποτελέσματα της τελευταίας απογραφής. Επειδή τώρα δημοσιεύθηκε η τελευταία απογραφή, ακριβώς δηλαδή στην καρδιά του οικονομικού έτους και στην εξέλιξη του τρέχοντος προϋπολογισμού και επειδή δεν θέλουμε να αδικήσουμε κανέναν, ούτε αυτούς που θα χάσουν πόρους, ούτε αυτούς οι οποίοι θα κερδίσουν πόρους λόγω της μετακίνησης του πληθυσμού, τι λέμε; Λέμε ότι για τα θέματα της διοικήσεως θα πρέπει να ισχύσει η νέα απογραφή. Δηλαδή για τον αριθμό των αντιδημάρχων, για παράδειγμα, θα πρέπει να ισχύσει η νέα απογραφή από τη νέα περίοδο, γιατί οι παρόντες αντιδήμαρχοι έχουν εκλεγεί για δύο χρόνια. Αυτή είναι η διοικητική τακτοποίηση. 
Για το θέμα των ΚΑΠ, όμως, για να μην αδικήσουμε τους νέους δικαιούχους, αυτό θα γίνει από το νέο προϋπολογισμό, δηλαδή ουσιαστικά από 1-1-2014, από τον προϋπολογισμό που θα προετοιμαστεί και θα ψηφιστεί το Δεκέμβριο αυτού του έτους. Αυτό, δε, καλύπτει και τα μισθολογικά των αιρετών εκεί που έχουν μεταβληθεί αυτά. Σε αυτό συνίσταται και η νομοτεχνική βελτίωση που φέραμε, γιατί τα μισθολογικά των αιρετών είναι κομμάτι των ΚΑΠ.
Με αυτόν τον τρόπο, λοιπόν, δεν πάμε στο ένα άκρο, δηλαδή κάνουμε τώρα αμέσως την αλλαγή, καταπίπτουν οι προϋπολογισμοί, φεύγουμε έξω από τους στόχους, σταματάει η προσπάθεια της εξυγίανσης που έχει ξεκινήσει με πάρα πολύ κόπο, ούτε πάμε στο άλλο άκρο να περιμένουμε να τελειώσει η τετραετία και μετά να αρχίσουμε αυτού του είδους τις μεταβολές. Πάμε με κριτήριο απολύτως ρεαλιστικό και με σεβασμό στις διαδικασίες που έχουν γίνει, για να μην σταματήσει ουσιαστικά να λειτουργεί σωστά και εύρυθμα η τοπική αυτοδιοίκηση.
Στην παράγραφο 4 του ίδιου άρθρου της τροπολογίας υιοθετείται η πρόταση που έκανε η κ. Παπακώστα νομίζω και στηρίχθηκε και από τους Ανεξάρτητους Έλληνες, για την εξομοίωση του επιδόματος των προϊσταμένων των ΟΤΑ που ασκούν χρέη κατά ανάθεση, διότι υπήρχαν διακριτικές μεταχειρίσεις από το Ελεγκτικό Συνέδριο. Σε άλλα Υπουργεία ή σε άλλους δήμους ήταν έτσι και σε άλλους ήταν αλλιώς. Διά νόμου, λοιπόν, πρέπει όλοι να είναι εντάξει απέναντι σε αυτό το θέμα και ικανοποιείται και εδώ ένα αίτημα των εργαζομένων που κατέθεσε η ΠΟΕ-ΟΤΑ. 
Με αυτές τις παρεμβάσεις θεωρούμε ότι τελειώνουμε με τις αρρυθμίες και τις λειτουργικές ανωμαλίες που παρατηρήθηκαν την προηγούμενη περίοδο. Και έχοντας κατά κάποιον τρόπο τακτοποιήσει και τις οικονομικές εκκρεμότητες που ήταν αφόρητα πιεστικές, θεωρώ ότι δεν θα ξαναμπούμε σε μία τέτοιου είδους νομοπαρασκευαστική, νομοτεχνική και νομοθετική παραδοξότητα. Με φυσιολογικά νομοσχέδια που θα έρχονται σε κύματα, θα προσπαθήσουμε να λειτουργήσουμε λάθη, παραλείψεις και κενά του θεσμικού πλαισίου, προχωρώντας κάθε ενδιαφέρουσα καινοτόμο ιδέα, από όποια πλευρά του Κοινοβουλίου και αν προέρχεται, με αποκλειστικό στόχο να εδραιώσουμε το βασικό ρόλο της τοπικής αυτοδιοίκησης και να εφαρμόσουμε την αρχή της επικουρικότητος, δηλαδή να πάμε τις αποφάσεις κοντά στον πολίτη, να κρατήσουμε όρθια τα κοινωνικά δίκτυα των δήμων, τα οποία σε αυτήν τη δύσκολη ώρα αναπλήρωσαν σε πάρα πολλές περιπτώσεις την έλλειψη κοινωνικού κράτους και στήριξαν την πατρίδα μας και την κοινωνία μας, ώστε να βγει επιτυχώς και όρθια από την κρίση, και συνεχίζουν να τη στηρίζουν ώσπου να φθάσουμε στον τελικό προορισμό, που είναι η έξοδός μας ξανά στις διεθνείς αγορές. 
Ευχαριστώ πολύ.
(Χειροκροτήματα από την πτέρυγα της Νέας Δημοκρατίας)</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Ο κ. Κουίκ έχει το λόγο. Μετά θα μιλήσει ο κ. Παππάς και κλείνουμε για σήμερα. Ο Αναπληρωτής Υπουργός θα μιλήσει αύριο.
Ορίστε, κύριε Κουίκ, έχετε το λόγο.</ChairmanSpeech>
<Speech><Parlmember>ΤΕΡΕΝΣ-ΣΠΕΝΣΕΡ-ΝΙΚΟΛΑΟΣ ΚΟΥΙΚ</Parlmember>: Ευχαριστώ πολύ, κύριε Πρόεδρε.
 Κατ’ αρχήν, θέλω να ευχαριστήσω τους συναδέλφους Κοινοβουλευτικούς που μου δίνουν την προτεραιότητα σήμερα να μιλήσω. Αύριο θα λείπω στα Γιάννενα, κύριε Πρόεδρε, για μία ομιλία σχετικά με την ΕΟΖ, και γι’ αυτό σας ευχαριστώ πάρα πολύ που μου δίνετε την ευκαιρία να μιλήσω σήμερα.
Απλά και μόνο επειδή ο κύριος Υπουργός αναφέρθηκε στο θέμα «Βοήθεια στο Σπίτι», θα ήθελα να του πω ότι σήμερα κατατέθηκε μία ερώτηση και θα σας θερμοπαρακαλούσα να δώσετε σύντομα την απάντηση, διότι, ειδικά για το πρόγραμμα «Βοήθεια στο Σπίτι» έχουμε την καταγγελία ότι έχετε δώσει στους κοινωνικούς λειτουργούς ερωτηματολόγιο με την απειλή ότι εάν δεν το συμπληρώσουν θα διακοπεί η μισθοδοσία τους. Εκεί μέσα θα πρέπει να καταγράψουν ευαίσθητα προσωπικά δεδομένα εκείνων οι οποίοι ωφελούνται από το πρόγραμμα, δηλαδή του παππού, της γιαγιάς και όχι μόνο. 
Εάν, λοιπόν, συμβαίνει κάτι τέτοιο, που είναι ένας ωμός εκβιασμός -και δεν ξέρω για ποιο λόγο θέλετε αυτήν τη συλλογή των προσωπικών δεδομένων- θα σας παρακαλέσω πάρα πολύ να έχω, με βάση την κοινοβουλευτική διαδικασία, έγγραφη την απάντησή σας, όπως έγγραφη απάντηση έχω πάρει από το Υπουργείο σας, κύριε Υπουργέ, από τον Αναπληρωτή Υπουργό σας, και μία πολύ ενδιαφέρουσα τοποθέτηση σε σχέση με τον «Καλλικράτη». 
Ήταν τέλη καλοκαιριού, αρχές φθινοπώρου όταν ζήτησα να μου πείτε τι θα πράξετε για περιπτώσεις όπως είναι η Λέσβος, που είναι ένα τεράστιο νησί, ένας δήμος που δεν μπορεί να τα βγάλει πέρα, με τρία βουνά, δύο κόλπους και ένα τρισάθλιο οδικό δίκτυο και μου είχατε απαντήσει, με την υπογραφή του Αναπληρωτή Υπουργού, ότι σκέφτεστε –στα σοβαρά, όμως, το σκέφτεστε- να κάνετε μία αναθεώρηση του «Καλλικράτη» για περιπτώσεις νησιωτικές και ίσως όχι μόνο. Μέχρι σήμερα, όμως, έχει παρέλθει ο χρόνος και δεν έχουμε δει καμμία πρωτοβουλία από την πλευρά σας, την ώρα μάλιστα που ακούγεται με ιδιαίτερη έμφαση ότι θέλετε να δώσετε και παράταση στη θητεία δήμων και περιφερειών κατά ένα με ενάμιση χρόνο, με την οποία παράταση σας λέμε ότι εμείς οι Ανεξάρτητοι Έλληνες διαφωνούμε ριζικά. 
Εκείνοι που κατέβηκαν στις περασμένες εκλογές, κατέβηκαν με τις προϋποθέσεις που γνώριζαν. Για το αν θέλουν τώρα παράταση, γιατί δεν τα κατάφεραν τα δυόμισι χρόνια και ζητάνε να αποδείξουν εάν είναι καλοί δήμαρχοι ή όχι μετά από ενάμιση χρόνο, να λάβετε απλά υπόψη σας ότι εμείς διαφωνούμε.
Κύριε Υπουργέ, είναι γεγονός ότι κάνατε μία φιλότιμη προσπάθεια να μας αποδείξετε ή προσπαθήσατε να αποδείξετε εάν συνέτρεχαν οι λόγοι για να έρθει όλος αυτός ο μικρός τόμος, η πράξη νομοθετικού περιεχομένου, στη Βουλή. Πρέπει να σας πω ότι έχω απορίες. Δηλαδή συνέτρεχαν ειδικοί λόγοι να γίνει πράξη νομοθετικού περιεχομένου για το θέμα των διαφημίσεων των καναλιών, για παράδειγμα; Συνέτρεχαν ειδικοί λόγοι για να γίνει πράξη νομοθετικού περιεχομένου η περικοπή της αντιμισθίας των δημάρχων των μικρών νησιών; Εκτός και αν προσχωρούμε σε εκείνη την απίστευτη ιδέα την οποία αποκάλυψε ο κ. Μουσουρούλης πριν από αρκετούς μήνες, ότι είπε κάποιος χαμηλόβαθμος χαρτογιακάς της τρόικας «τι να τα κάνετε τώρα τα νησιά με εκατόν πενήντα κατοίκους, αδειάστε τα να τελειώνουμε»! 
Πραγματικά, δεν είχα την ελπίδα ότι κάτω από αυτές τις συνθήκες θα ήμουν σε μία Βουλή με πιο φυσιολογική λειτουργία, αλλά δεν περίμενα ότι θα γινόμουν -και είναι επιεικής ο όρος- και βουλευτής-«γλάστρα». Δεν το αποδέχομαι. Εδώ και τρεις μήνες φωνάζω για τις πράξεις νομοθετικού περιεχομένου και σήμερα για πρώτη φορά είδα ότι πάρα πολλοί συνάδελφοι, ακόμη και από τη Συμπολίτευση, οι οποίοι ανέβηκαν στο Βήμα να μιλήσουν, το θέμα αυτό το έθεσαν ως ένα ζήτημα, το οποίο πλέον ενοχλεί. 
Διότι είναι σαφές ότι όλα γίνονται νομότυπα, βεβαίως, μέσα σε σαράντα μέρες, μέσα στους τρεις μήνες. Αλλά γιατί; Και γιατί σοβαρά νομοθετήματα, όπως είναι, για παράδειγμα, το σχέδιο «Αθηνά», το φέρνετε με προεδρικό διάταγμα και δεν το φέρνετε εδώ μέσα στη Βουλή, να το κουβεντιάσουμε στην Ολομέλεια; Όμως καταλαβαίνουμε το γιατί. Διότι ακόμα και Βουλευτές της συγκυβέρνησης θα το απορρίψουν. 
Από εκεί και πέρα, θα ήθελα να σταθώ σε ορισμένα ειδικότερα ζητήματα, όπως, για παράδειγμα, στο θέμα της οικονομικής εποπτείας των δήμων. Εγώ θα συμφωνήσω μαζί σας. Δίνετε λεφτά και πρέπει να ξέρετε όσον αφορά αυτά τα λεφτά πώς γίνεται η διαχείρισή τους. Διάβαζα -δεν θυμάμαι σε ποιο blog, ίσως και στα ΥΣΤΕΡΟΓΡΑΦΑ, δεν θυμάμαι- ότι σκέφτεστε ή το έχετε ανακοινώσει, ότι θα πριμοδοτείτε με 10% τους δήμους, οι οποίοι κάνουν μια χρηστή διαχείριση των χρημάτων τους. Θα έλεγα ότι αυτό το bonus είναι ένα εξαιρετικά θετικό μέτρο, την εποχή, κυρίες και κύριοι συνάδελφοι, όπου οι δήμοι πλέον έχουν χάσει την παλιά τους φυσιογνωμία και έχουν γίνει δήμοι στους οποίους χρειάζονται πραγματικά δήμαρχοι -μάνατζερς, δήμαρχοι οι οποίοι να ξέρουν τι κάνουν. 
Όμως, πολύ φοβάμαι ότι με τις διατάξεις που έχετε ήδη φέρει και με τους επόπτες που έχετε βάλει και με την μη παροχή πλέον της κρατικής εγγύησης στην οποιαδήποτε δανειοδότηση, που σημαίνει ότι αναγκάζετε τους δήμους να πηγαίνουν πλέον να φορολογούν με δημοτικά τέλη απευθείας τους δημότες τους, πρώτον, έχετε κάνει τη ζωή τους πάρα πολύ δύσκολη, και δεύτερον, τους οδηγείτε προς μία κατεύθυνση που δυστυχώς εφαρμόζεται στο εξωτερικό σε πολλές πόλεις. Είχα καταγγείλει από την εποχή ακόμα που ήμουν στο «ΚΟΝΤΡΑ CHANNEL», το 2010 που γινόντουσαν οι δημοτικές εκλογές, ότι κυκλοφορεί ανά την Ευρώπη μία γερμανική εταιρεία, η οποία λέγεται «ARVATO GOVERNMENT SERVICES», η οποία δεν κάνει τίποτε παραπάνω από το εξής: όπου βρίσκει ένα δήμο με τεράστια οικονομικά προβλήματα, πάει και του παίρνει τη διαχείριση, περίπου σαν εισπρακτική εταιρεία, για να πάει να τα μαζέψει από τους δημότες. Ουδέποτε ένα τέτοιο σενάριο διαψεύστηκε. Πάντως, ξέρετε ότι υφίσταται στην Λατινική Αμερική, αλλά και εδώ στην Ευρώπη. 
Επίσης, να υπολογίσουμε, σε ό,τι αφορά τα οικονομικά των δήμων, ότι υπήρξαν δήμοι που με αυτόν τον άθλιο καλλικρατικό νόμο ήταν υγιέστατοι, όπως ο Δήμος Ελληνικού, που με τη συνένωση με άλλους δήμους, εισέπραξε και όλα τα χρέη και τελικά βρέθηκε ένας δήμαρχος να έχει στην πλάτη του τα αμαρτήματα κάποιων άλλων. 
Θα μου κάνετε μια χάρη, κύριε Υπουργέ; Μπορείτε να μου πείτε τα ονόματα εκείνων των συμβούλων σας που πρότειναν -και πέρασε μάλιστα ως διάταξη- το να καταργηθεί η αντιμισθία των αντιδημάρχων στα μικρά νησιά; Θέλω τα ονόματά τους: αν λέγεται Τέρενς, αν λέγεται Μάκης, αν λέγεται Κώστας, τα ονόματά τους. Θέλω να ξέρω αν αυτοί οι άνθρωποι μεγάλωσαν στις Βερσαλλίες ή στο Κολωνάκι και δεν έχουν εικόνα του τι είναι οι Οθωνοί, τι είναι η Ερείκουσα, τι είναι η Ηρακλειά.</Speech>
<Speech><Parlmember>ΕΥΡΙΠΙΔΗΣ ΣΤΥΛΙΑΝΙΔΗΣ</Parlmember> (Υπουργός Εσωτερικών): Δεν πέρασε η διάταξη.</Speech>
<Speech><Parlmember>ΤΕΡΕΝΣ-ΣΠΕΝΣΕΡ-ΝΙΚΟΛΑΟΣ ΚΟΥΙΚ</Parlmember>: Το ξέρω ότι δεν πέρασε, αλλά μόνο και μόνο το ότι κάποιοι άνθρωποι σκέφτηκαν να το κάνουν, είναι αρκετό. Πραγματικά, ζητώ τα ονόματά τους και θα ασκήσω αυτό το δικαίωμά μου και μέσα από ερώτηση, όπως είχα ζητήσει και τα ονόματα των συμβούλων του Υπουργείου Οικονομικών που χώρισαν την Ελλάδα σε τέσσερις ζώνες, αλλά ξέχασαν ότι σε μια ζώνη όπως για παράδειγμα είναι η Κρήτη, άλλος καιρός είναι το χειμώνα κάτω στη θάλασσα και άλλος καιρός είναι πάνω στον Ομαλό, για να βάλουμε και υψομετρικά την επιδότηση του πετρελαίου θέρμανσης. Είναι προφανές ότι κάποιοι θα πρέπει να έχουν μεγαλώσει στην Ολλανδία και τους έχει πάρει το Υπουργείο Οικονομικών για να κάνει αυτού του είδους τις μελέτες. Θέλω πραγματικά τα ονόματά τους. Ποιοι είναι αυτοί οι κύριοι; 
Μιλάμε για πολύ μικρά νησάκια. Δεν ξέρω αν έχετε πάει στους Οθωνούς, αν έχετε πάει στη Σαμοθράκη, αν έχετε πάει στην Ερείκουσα –φαντάζομαι ότι στα πιο κοντινά έχετε πάει- για να δείτε ότι αυτοί οι άνθρωποι δεν έχουν ούτε καν γιατρό. Ξέρετε τι είναι να υπάρχει ένας γιατρός γι’ αυτά τα τρία νησιά; Έχετε αναρωτηθεί πώς μετακινείται αυτός ο γιατρός; Ξέρετε ότι συνάντησα τους Αντιδημάρχους Οθωνών και Μαθρακίου στην Κέρκυρα; Ήρθαν οι άνθρωποι πραγματικά αναστατωμένοι και ζήτησαν να παρέμβουμε. Ανέλαβε το θέμα τους η τομεάρχης μας, η κ. Χρυσοβελώνη. Μετά δεν μπορούσαν να γυρίσουν πίσω στα νησιά τους, από την κακοκαιρία. Και τους κόβουμε την αντιμισθία; 
Εντάξει, χαίρομαι που τουλάχιστον εσείς δείξατε στη διάρκεια της επιτροπής όλη την καλή θέληση να ακούσετε και Βουλευτές, να κάνετε τροποποιήσεις, να καταργήσετε διατάξεις. Ήταν κάτι πολύ θετικό εκ μέρους σας και δεν το λέω από προσωπική συμπάθεια. Το λέω γιατί αυτή είναι και η κοινοβουλευτική δουλειά που πρέπει να γίνεται. 
Θα πω και κάτι τελευταίο -επειδή άκουσα και τον κ. Κακλαμάνη να το λέει και να καταγγέλλεται από Βουλευτές- για το θέμα της διαφήμισης των καναλιών. Ο κ. Κακλαμάνης πρότεινε να εφαρμοστεί, υπό την προϋπόθεση ότι δεν θα απολυθεί ούτε ένας εργαζόμενος όποιας ειδικότητας από το κανάλι. Υπ’ όψιν ότι με βάση τα στοιχεία της Ενώσεως Συντακτών, από τα εγγεγραμμένα μέλη το 43% είναι στην ανεργία. Είναι ο κλάδος ο οποίος έχει βληθεί περισσότερο από οποιονδήποτε άλλον από την κρίση. 
Εμείς οι Ανεξάρτητοι Έλληνες επειδή έχουμε, όπως ξέρετε, έναν ιδιότυπο αποκλεισμό από τα κανάλια, εάν επιμένετε σε αυτή τη διάταξη με την οποία διαφωνούμε, από τη στιγμή που υπάρχουν έμποροι οι οποίοι έχουν «κατεβάσει ρολά» και δεν τους χαρίστηκε ούτε ένα ευρώ, λέμε στον κ. Κακλαμάνη να συμπεριλάβει και κάτι ακόμα: Εάν παραβιάσουν τον χρόνο που αναλογεί στα κόμματα έστω και κατά ένα δευτερόλεπτο, με βάση τη δύναμή μας εδώ στο Κοινοβούλιο, τότε να επαναφέρετε αυτό που πάτε να καταργήσετε τώρα, να το πάτε ένα χρόνο πιο πίσω.
Θα σας πω και μία περίπτωση, κύριε Υπουργέ, και το λέω σε συναδέλφους. Πήρα να διαμαρτυρηθώ σε ένα κανάλι, για ποιο λόγο δεν κρατάνε τη συμβατική υποχρέωση της ποσόστωσης των εμφανίσεων των Ανεξάρτητων Ελλήνων στις εκπομπές τους. Και η απάντηση ξέρετε ποια ήταν; «Τον κάψατε τον χρόνο σας». Λέω: «Πότε τον κάψαμε; Πόσοι Βουλευτές βγήκαν στο κανάλι σας;» «Τον κάψατε», λέει, «γιατί βγήκε ο Πρόεδρός σας, ο κ. Καμμένος, μίλησε σαράντα λεπτά ένα πρωινό και έτσι τον κάψατε τον χρόνο σας». Εάν μπορεί αυτό να λέγεται «δημοκρατία στην ενημέρωση», με συγχωρείτε αλλά έχουμε χάσει κάθε έννοια. 
Κύριε Υπουργέ, επαναλαμβάνω ότι δεν μπορεί πλέον να συμπεριφέρεται η Κυβέρνηση στο Κοινοβούλιο σαν να είναι οι Βουλευτές-«γλάστρες». Θα πω και κάτι τελευταίο. Ευθύνη, ανεξάρτητα από το αν είναι νομότυπο ή όχι, έχει στο ακέραιο γι’ αυτή την κατάσταση και ο Πρόεδρος της Δημοκρατίας, ο κ. Παπούλιας, ο οποίος ήταν πρώην κοινοβουλευτικός και αποδέχεται το στραπατσάρισμα της αξιοπρέπειας των Ελλήνων Βουλευτών και είναι κρίμα. 
Σας ευχαριστώ.</Speech> 
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Το λόγο έχει ο Κοινοβουλευτικός Εκπρόσωπος της Χρυσής Αυγής κ. Χρήστος Παππάς. 
Κύριε Παππά, θα πάρετε σήμερα το λόγο για δέκα λεπτά και αύριο για πέντε.</ChairmanSpeech> 
<Speech><Parlmember>ΧΡΗΣΤΟΣ ΠΑΠΠΑΣ</Parlmember>: Ξεκινήσατε, κύριε Υπουργέ -δεν το είπατε, αλλά έτσι το εννοήσατε- λέγοντας αυτή τη σοφιστεία που συνηθίζεται να λέγεται, ότι κανείς δεν είναι περισσότερο πατριώτης από τον άλλο. Αυτό είναι ρητορικό, αόριστο, αναληθές, και ιστορικά και από την ίδια τη ζωή, εκ των πραγμάτων, αναιρείται.
 Ρωτώ: Υπηρετεί η Κυβέρνηση το εθνικό συμφέρον; Όχι. Δικαίωμά μας είναι να εκφράζουμε την άποψή μας. Το φρόνημα δεν διώκεται. Δεν θα μας το στερήσετε. Εσείς θέλετε, όποιος έχει αντίρρηση σε αυτό, όποιος έχει άλλη γνώμη, όποιος λοιπόν λέει ελεύθερα την άποψή του, να είναι αποβλητέος, να θεωρείται αποσυνάγωγος. Τιμή μας, λοιπόν, και καμάρι μας να είμαστε εκτός συναγωγής. 
Τιμή μας και καμάρι να έχουμε την άποψή μας, να φρονούμε, εμείς οι Βουλευτές της Χρυσής Αυγής, αυτό που φρονούν εκατομμύρια Έλληνες αυτή τη στιγμή, ότι η Κυβέρνηση είναι απολύτως ανίκανη. Έτσι πιστεύουμε. Εσείς προσπαθείτε, με διάφορους δόλιους τρόπους, ώστε αυτή η άποψή μας να μη γίνεται γνωστή. 
Εμείς πιστεύουμε ότι δεν συνομιλείτε απλώς με τους ξένους. Πιστεύουμε πως παίρνετε εντολές από τους ξένους και τις τηρείτε πιστά. Δεν δουλεύετε για το συμφέρον του ελληνικού λαού. Δουλεύετε, όπως με δακρύβρεχτο τρόπο μας είπατε, κύριε Υπουργέ, όπως μας πληροφορήσατε πριν από λίγο, για τα συμφέροντα των ξένων και εγχώριων κεφαλαιοκρατών. 
Ξέρετε, με αυτό που είπατε, ότι δουλεύατε την Πρωτοχρονιά, μας συγκινήσατε. Πραγματικά συγκινηθήκαμε. Μας θυμίσατε τη Μάρθα Βούρτση σε παλιά ελληνική ταινία. Σας το λέω φιλικά, σαν συμβουλή: Αλλάξτε επειγόντως λογογράφο.
Κύριε Πρόεδρε, παρατηρώ ότι ο κ. Παπανδρέου λείπει. Λείπει από την Ολομέλεια. Ο κ. Παπανδρέου δείχνει πόσο υπολογίζει το Κοινοβούλιο, αλλά και πόσο υπολογίζει την επιτροπή, στην οποία εκλήθη να καταθέσει σήμερα και παρατύπως έστειλε υπόμνημα. Σωστά ο Ηλίας Κασιδιάρης ζήτησε τη βίαιη προσαγωγή του, κατά τα προβλεπόμενα. 
Ο κ. Παπανδρέου δείχνει πόσο υπολογίζει τον ελληνικό λαό και την πατρίδα, στην οποία δεν ανήκει, διότι την έσυρε στις αγκαλιές του μνημονίου και του Διεθνούς Νομισματικού Ταμείου.
Η Χρυσή Αυγή κατέθεσε αναφορά κατά του κ. Παπανδρέου με ερωτήματα προς τον Πρόεδρο της Βουλής, με ένα εκ των οποίων καλούμε τον κύριο Πρόεδρο να μας απαντήσει για το θέμα αυτό. Τον καλούμε, μάλιστα, να λάβει μέτρα και να τεθεί τέλος, να μπει φραγμός στα προνόμια αυτού του «τουρίστα» Βουλευτή, αυτού του Βουλευτή από το Μανχάταν. 
Ρωτάμε, λοιπόν, στην αναφορά που κάνουμε προς τον κ. Μεϊμαράκη, αν ο κ. Παπανδρέου λαμβάνει και σύνταξη Πρωθυπουργού κι αν θα συνεχίσει να έχει αυτά τα προνόμια του ταξιδιάρη Βουλευτή του Ελληνικού Κοινοβουλίου, συνεχίζοντας να προκαλεί με τη στάση του και τον τρόπο του τον ελληνικό λαό. 
 (Στο σημείο αυτό ο Βουλευτής κ. Χρήστος Παππάς καταθέτει για τα Πρακτικά το προαναφερθέν έγγραφο, το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
Η σημερινή Ολομέλεια μάς προσέφερε ποικιλία θεμάτων. Βεβαίως, ξεκίνησε στραβά. Ξεκίνησε για άλλη μια φορά με τον κοινοβουλευτικό έλεγχο που υπάρχει μόνο τύποις σε αυτή τη Βουλή. 
Η Κυβέρνηση δείχνει άτολμη, άβουλη όταν πρόκειται να μιλήσει για τα δίκαια του ελληνικού λαού. Κρύβεται από το Κοινοβούλιο και αποξενώνεται συνεχώς από τον ελληνικό λαό και τα προβλήματά του. 
Χθες, για ακόμη μια φορά, το Υπουργείο Οικονομικών απέφυγε να προσέλθει στον κοινοβουλευτικό έλεγχο να μας απαντήσει ως αρμόδιο Υπουργείο για το ποιος είναι ο ακριβής αριθμός των μεταναστών, σύμφωνα και με τα στοιχεία της Ελληνικής Στατιστικής Αρχής. Πρόκειται για λογικά και απλά ερωτήματα. 
Πόσοι είναι οι ξένοι στην Ελλάδα; Πόσους σκοπεύει η Κυβέρνησή σας να φέρει; Ή μάλλον, πόσους σας επιβάλλουν να φέρετε; Με την τροπολογία που εισάγετε σήμερα φαίνεται ξεκάθαρα ότι το ελληνικό κράτος προσπαθεί να προετοιμαστεί για μιλιούνια τριτοκοσμικών που θα εισρεύσουν στη χώρα μας. 
Με τη δεύτερη υπουργική τροπολογία επιχειρείτε να αναδιαρθρώσετε τον Οργανισμό Αποκεντρωμένης Διοίκησης Αττικής και Μακεδονίας- Θράκης, ως προς τις υπηρεσίες αστικής κατάστασης και μετανάστευσης. Βάζετε κερκόπορτα, δηλαδή, για τους λαθρομετανάστες. 
Επί της ουσίας, λοιπόν, ομολογείτε και στην Αιτιολογική Έκθεση ότι προσπαθείτε να διευκολύνετε τη μαζική εισροή των λαθρομεταναστών και τα αιτήματα ατόμων από τρίτες χώρες για πολιτογράφηση και για απόκτηση ελληνικής ιθαγένειας. Θα τους ελληνοποιήσετε, λοιπόν, θα τους κάνετε πιο εύκολη τη ζωή. Θα τους εντάξετε τους μετανάστες, θα εντάξετε τους υπηκόους των τρίτων χωρών. 
Τι κάνετε δηλαδή τώρα; Την ώρα που υποφέρει ο ελληνικός λαός και βγαίνει στο δρόμο, την ώρα που δεν έχει χρήματα να πληρώσει τα στοιχειώδη, εσείς θα βρίσκετε στους τριτοκοσμικούς στέγη, διαμονή, διατροφή, εκπαίδευση, δουλειά. Διότι αυτό σημαίνει «ένταξη στην κοινωνία». Από τον Έλληνα δηλαδή τα παίρνετε όλα και του τριτοκοσμικού του τα δίνετε όλα. 
Γιατί τόσα χρόνια που ξένες δυνάμεις επιβάλλουν αιματηρές περικοπές στο επίπεδο ζωής των Ελλήνων δεν διεκδικούμε τα δίκαιά μας; Δεν αναφέρομαι μόνο στα εθνικά μας θέματα, αλλά και στο κατοχικό δάνειο και τις πολεμικές επανορθώσεις. Γιατί δεσμευόμαστε ως Ελλάδα σε ό,τι αφορά το ύψος του κατοχικού δανείου και το προσδιορίζουμε στα 162 δισεκατομμύρια ευρώ, ενώ υπάρχουν μελέτες διακεκριμένων οικονομολόγων και ιστορικών που μιλούν για πολλαπλάσια ποσά; Γιατί είναι απόρρητος ο φάκελος στο Υπουργείο Εξωτερικών; 
Η Χρυσή Αυγή στο μεσοδιάστημα των δυο εκλογών Μαΐου και Ιουνίου 2012 έκανε δι’ εμού σε αίθουσα του ελληνικού Κοινοβουλίου παρουσίαση των επισήμων θέσεων, των θέσεων της Χρυσής Αυγής, για το θέμα του τεράστιου ποσού που μας οφείλει η Γερμανία της κ. Μέρκελ. Αυτό έγινε πριν από ένα χρόνο. Αυτά τα λέω για να γνωριστούμε επιτέλους σε αυτή την Αίθουσα και για να μάθουμε ποιοι είναι οι γερμανόφιλοι, ποιοι είναι οι γερμανόδουλοι, ποιοι είναι οι συνεργάτες και ποιοι είναι οι δωσίλογοι. Αυτά τα βλέπει ο ελληνικός λαός. Δεν μπορεί να τα κρύψει η προπαγάνδα της παραπληροφόρησης και των συστημικών Μέσων Μαζικής Ενημέρωσης.
Οι γνωστοί διαπλεκόμενοι μπορεί να βγάζουν ανακοινώσεις, όταν ένας δημοσιογράφος, ο Τράγκας, καλεί εκπροσώπους του κινήματος της Χρυσής Αυγής, τη στιγμή που προσκεκλημένοι των κομμάτων σας φοβούνται να καθίσουν σε συζήτηση μαζί μας. Διότι είναι γνωστό ότι απαιτούν να μην παρίστανται εκπρόσωποι της Χρυσής Αυγής, για να έρθουν στα πάνελ. Βγάλατε διάφορες ανακοινώσεις όλοι σας. 
Ρωτάω: Σήμερα, τα κόμματά σας θα εκδώσουν ανακοινώσεις; Θα καταδικάσουν τον κ. Παπαχελά, ο οποίος έχει προσκεκλημένο του απόψε τον κ. Τσίπρα, στο ίδιο κανάλι, στο ΣΚΑΙ; Τον έχει προσκεκλημένο χωρίς αντίλογο. Θα βγάλετε ανακοινώσεις; Υποκρισία και μόνον υποκρισία! 
Θα αντιδράσει ο κ. Βενιζέλος, ο μόνιμος προσκεκλημένος των «ναυαρχίδων» της δημοσιογραφίας, ο οποίος προσκαλείται για να διαφημίσει την ενδοτική και μνημονιακή πολιτική του; 
Η πραγματικότητα είναι ότι τρέμετε τη φωνή της αλήθειας, τη φωνή που δεν εξαρτάται από τράπεζες, τοκογλύφους και πρεσβείες. Φοβάστε τους εκφραστές της ελληνικής σκέψης. Φοβάστε τους εκφραστές του μόχθου, αυτούς που γεννήθηκαν χωρίς «το χρυσό κουτάλι στο στόμα», αυτούς που γεννήθηκαν σε γειτονιές και δεν τις απαρνήθηκαν, αυτούς που δεν «παίρνουν γραμμή» από τα γνωστά ιδρύματα και τις διεθνείς λέσχες της παγκοσμιοποίησης. 
Γεννάται το ερώτημα και σε εμάς, αλλά και στον ελληνικό λαό: Πιστεύετε πράγματι στον κοινοβουλευτισμό; Ή μήπως ο κοινοβουλευτισμός είναι το όχημα για να αρπάξετε την εξουσία και να καθίσετε στο υποζύγιο, στον τράχηλο του ελληνικού λαού; 
Είμαστε εμείς οι φασίστες υπό την έννοια και την τρέχουσα πολιτική σημασία, αυτή που έχετε προσδώσει εσείς στον όρο ή είστε εσείς τελικώς οι φασίστες με το δικό σας ορισμό;
Θα σας μιλήσω και αύριο για την ουσία του νομοσχεδίου, το οποίο όπως είπε και ο αγορητής μας, καταψηφίζουμε. Δεν μπορούμε να τοποθετηθούμε σε αυτήν την πράξη νομοθετικού περιεχομένου, γιατί φέρνετε όλα τα άρθρα σε ένα, τα φέρνετε πακέτο. 
Καλό θα ήταν, όμως, να πούμε για το περίφημο άρθρο 21, γιατί ακούστηκαν πολλά μέσα σε αυτήν την Αίθουσα. Κοιτάξτε, εδώ μπορεί να έχει λόγο ο μεταφραστής, ο σύνδεσμος, ο συνοδός του Ράιχενμπαχ, ο γερμανομαθής κ. Βαρτζόπουλος που είναι επικεφαλής της Γενικής Γραμματείας Συντονισμού. Γιατί να μην έχει λόγο η Γενική Γραμματεία της Κυβέρνησης; Δεν το απομονώνετε βέβαια, αλλά το φέρνετε «πακέτο» και δεν μπορούμε να τοποθετηθούμε.
Έχουμε καταθέσει δύο τροπολογίες. Η μία τροπολογία αφορά το γένος στις Ένοπλες Δυνάμεις. Το είχατε φέρει κι εσείς, ογδόντα πέντε Βουλευτές σας. Το αποσύρατε. Ενδώσατε στις πιέσεις ΠΑΣΟΚ και Δημοκρατικής Αριστεράς και το αποσύρατε. 
Είχε πει ο Αντιπρόεδρος της Βουλής ότι θα επανέλθει το θέμα την επόμενη εβδομάδα. Δεν επανήλθε ποτέ. Σας δίνουμε την ευκαιρία να φανεί εάν έχετε έστω και κάποια ψήγματα, πλέον, πατριωτισμού –όπως είπατε στην αρχή του λόγου σας περί πατριωτισμού- και να επαναφέρετε το γένος στις Ένοπλες Δυνάμεις και στα Σώματα Ασφαλείας. 
Το πήρε ο κ. Βενιζέλος με μία απλή υπουργική απόφαση. Με μια απλή υπουργική απόφαση θα μπορούσε να το επαναφέρει ο κ. Παναγιωτόπουλος, ο Υπουργός Εθνικής Άμυνας. Δεν το κάνετε. Θα φέρετε την Ελλάδα σε μία κατάσταση που τα παιδιά μας να παίρνουν εντολές και να βαράνε προσοχές στον Χασάν, να γίνει ο ελληνικός στρατός, όχι στρατός ο οποίος θα περιφρουρεί τα σύνορά μας και την εθνική μας ασφάλεια, αλλά να γίνει δύναμη καταστολής του φρονήματος αντίστασης του ελληνικού λαού! 
Θέλετε στα Σώματα Ασφαλείας, στην Αστυνομία να δίνει εντολές ο Μεχμέτ για να καταστέλλει τις λαϊκές αντιδράσεις; Εκεί οδηγείτε τα πράγματα. Επαναφέρετε το γένος στις Ένοπλες Δυνάμεις και τα Σώματα Ασφαλείας. Είναι εθνική επιταγή. 
Η δεύτερη τροπολογία αφορά τις συντάξεις των υπερηλίκων Βορειοηπειρωτών και Ποντίων και τη φέρνουμε για δεύτερη φορά. Υποκριτικά, εντελώς, φέρνετε και εσείς τροπολογία για τις συντάξεις των Βορειοηπειρωτών. Φέρνετε τροπολογία γι’ αυτό που τους πήρατε. Για να δούμε, λοιπόν, αύριο που θα μιλήσουμε για τα άρθρα και τις τροπολογίες, τι θα κάνετε δεκτό. 
Θα πείτε «δεν έχουμε χρήματα». Πώς δεν έχουμε χρήματα; Αποκάλυψη: Το Υπουργείο Εξωτερικών έδωσε 661.000 ευρώ για την απαγόρευση των πυρηνικών δοκιμών. Είναι απόφαση του Ιανουαρίου 2013. Έχουμε 600.000 -η χώρα που δεν έχει πυρηνικά!- να τα δώσουμε για την απαγόρευση των πυρηνικών και δεν έχουμε λεφτά να δώσουμε για τους υπερήλικες Βορειοηπειρώτες, που στο φινάλε, στο κάτω-κάτω της γραφής φυλάνε Θερμοπύλες. Είναι εθνικό το θέμα.</Speech> 
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Κύριε Παππά, συνεχίζετε αύριο.</ChairmanSpeech>
<Speech><Parlmember>ΧΡΗΣΤΟΣ ΠΑΠΠΑΣ</Parlmember>: Αύριο τα σπουδαία! Θα τα ακούτε θέλετε, δεν θέλετε. Ο ελληνικός λαός χωρίς φόβο και με ελπίδα θα νικήσει. 
Να πούμε το τελευταίο, κύριε Πρόεδρε, και σας ευχαριστώ για το χρόνο.
Το σύστημα -και αυτό απευθύνεται, όχι σε εσάς τους συστημικούς, απευθύνεται στον ελληνικό λαό- το κατεστημένο που έφερε τη χώρα μας σε αυτό το επίπεδο, δεν είναι πανίσχυρο. Πανίσχυρος είναι μόνο ο Θεός. Να έχετε την ελπίδα σας και ο Θεός δεν θα εγκαταλείψει την Ελλάδα. Μαζί θα νικήσουμε!</Speech> 
<Speech><Parlmember>ΕΥΡΙΠΙΔΗΣ ΣΤΥΛΙΑΝΙΔΗΣ</Parlmember> (Υπουργός Εσωτερικών): Κύριε Πρόεδρε, θα ήθελα το λόγο για ένα λεπτό.</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Ορίστε, κύριε Υπουργέ.</ChairmanSpeech>
<Speech><Parlmember>ΕΥΡΙΠΙΔΗΣ ΣΤΥΛΙΑΝΙΔΗΣ</Parlmember> (Υπουργός Εσωτερικών): Θέλω να κάνω ένα σχόλιο μόνο ως κατακλείδα, απευθυνόμενος στην Εθνική Αντιπροσωπεία και δι’ αυτής στον ελληνικό λαό. 
Από αυτήν την Αίθουσα πέρασαν πολλοί μεγάλοι άντρες και σημαντικές γυναίκες. Ίχνος στην Ιστορία άφησαν αυτοί που δεν μίλησαν σε αυτήν εδώ την Αίθουσα με επίθετα και επιθετικούς προσδιορισμούς, αλλά αυτοί που μίλησαν με ουσιαστικά και ρήματα, παράγοντας αποτελέσματα. Και Έλληνες πραγματικοί απέδειξαν ότι είναι εκείνοι που ήξεραν να πουν τα μεγάλα «όχι», όταν και όποτε έπρεπε και όχι για να μαζέψουν ψήφους.
Ευχαριστώ πολύ.</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Κυρίες και κύριοι συνάδελφοι, κηρύσσεται περαιωμένη η συζήτηση επί της αρχής του νομοσχεδίου του Υπουργείου Εσωτερικών «Κύρωση της από 31-12-2012 Πράξης Νομοθετικού Περιεχομένου «Ρυθμίσεις κατεπειγόντων θεμάτων αρμοδιότητας των Υπουργείων Εσωτερικών, Εργασίας, Κοινωνικής Ασφάλισης και Πρόνοιας, Δημόσιας Τάξης και Προστασίας του Πολίτη, της Γενικής Γραμματείας της Κυβέρνησης και του Υπουργού Επικρατείας» και άλλες διατάξεις».
Ερωτάται το Σώμα: Γίνεται δεκτό το νομοσχέδιο επί της αρχής;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
<Speech><Parlmember>ΤΕΡΕΝΣ-ΣΠΕΝΣΕΡ-ΝΙΚΟΛΑΟΣ ΚΟΥΙΚ</Parlmember>: Κατά πλειοψηφία.</Speech>
<Speech><Parlmember>ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ</Parlmember>: Κατά πλειοψηφία.</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Συνεπώς, το νομοσχέδιο του Υπουργείου Εσωτερικών «Κύρωση της από 31-12-2012 Πράξης Νομοθετικού Περιεχομένου «Ρυθμίσεις κατεπειγόντων θεμάτων αρμοδιότητας των Υπουργείων Εσωτερικών, Εργασίας, Κοινωνικής Ασφάλισης και Πρόνοιας, Δημόσιας Τάξης και Προστασίας του Πολίτη, της Γενικής Γραμματείας της Κυβέρνησης και του Υπουργού Επικρατείας» και άλλες διατάξεις» έγινε δεκτό επί της αρχής κατά πλειοψηφία.
Κύριοι συνάδελφοι, δέχεστε στο σημείο αυτό να λύσουμε τη συνεδρίαση;</ChairmanSpeech>
<Speech><Parlmember>ΟΛΟΙ ΟΙ ΒΟΥΛΕΥΤΕΣ</Parlmember>: Μάλιστα, μάλιστα.
Με τη συναίνεση του Σώματος και ώρα 00.04’ λύεται η συνεδρίαση για αύριο, ημέρα Τετάρτη 10 Απριλίου 2013 και ώρα 10.00’, με αντικείμενο εργασιών του Σώματος νομοθετική εργασία, σύμφωνα με την ημερήσια διάταξη που έχει διανεμηθεί. 
Ο</Speech> ΠΡΟΕΔΡΟΣ                                                         ΟΙ ΓΡΑΜΜΑΤΕΙΣ  
Τελευταία Αποθήκευση:16/4/2013 11:47:00 πμΑπό:A.zoudiari
Εκτυπώθηκε:16/4/2013 12:00:00 μμ</body>
</html>