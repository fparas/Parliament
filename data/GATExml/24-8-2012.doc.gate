<html><head><meta name="cp:revision" content="2"><meta name="date" content="2012-08-29T09:40:00Z"><meta name="Company" content="OTS"><meta name="Keywords" content=""><meta name="meta:word-count" content="18799"><meta name="subject" content=""><meta name="dc:creator" content="Production"><meta name="extended-properties:Company" content="OTS"><meta name="meta:print-date" content="2012-08-29T07:44:00Z"><meta name="Word-Count" content="18799"><meta name="dcterms:created" content="2012-08-29T09:40:00Z"><meta name="dcterms:modified" content="2012-08-29T09:40:00Z"><meta name="Last-Modified" content="2012-08-29T09:40:00Z"><meta name="Last-Save-Date" content="2012-08-29T09:40:00Z"><meta name="meta:character-count" content="101519"><meta name="Template" content="Normal"><meta name="meta:save-date" content="2012-08-29T09:40:00Z"><meta name="dc:title" content="ΠΡΑΚΤΙΚΑ ΒΟΥΛΗΣ"><meta name="Application-Name" content="Microsoft Office Word"><meta name="modified" content="2012-08-29T09:40:00Z"><meta name="Edit-Time" content="600000000"><meta name="cp:subject" content=""><meta name="Content-Type" content="application/msword"><meta name="creator" content="Production"><meta name="meta:author" content="Production"><meta name="dc:subject" content=""><meta name="extended-properties:Application" content="Microsoft Office Word"><meta name="meta:creation-date" content="2012-08-29T09:40:00Z"><meta name="Last-Printed" content="2012-08-29T07:44:00Z"><meta name="meta:last-author" content="n.tasoula"><meta name="Comments" content=""><meta name="Creation-Date" content="2012-08-29T09:40:00Z"><meta name="xmpTPg:NPages" content="1"><meta name="resourceName" content="24-8-2012.doc"><meta name="Last-Author" content="n.tasoula"><meta name="w:comments" content=""><meta name="Character Count" content="101519"><meta name="Page-Count" content="1"><meta name="Revision-Number" content="2"><meta name="extended-properties:Template" content="Normal"><meta name="meta:keyword" content=""><meta name="Author" content="Production"><meta name="comment" content=""><meta name="meta:page-count" content="1"></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta>ΠΡΑΚΤΙΚΑ ΒΟΥΛΗΣ</head>
<body>ΣΥΝΕΔΡΙΑΣΗ  24-8-2012		ΣΕΛ.-1-
(Σημείωση: Ο παρακάτω πίνακας περιεχομένων δεν αποτελεί το τελικό κείμενο, διότι εκκρεμούν ορθογραφικές και συντακτικές διορθώσεις)
ΠΙΝΑΚΑΣ ΠΕΡΙΕΧΟΜΕΝΩΝ
 ΙΕ’ ΠΕΡΙΟΔΟΣ 
ΠΡΟΕΔΡΕΥΟΜΕΝΗΣ ΚΟΙΝΟΒΟΥΛΕΥΤΙΚΗΣ ΔΗΜΟΚΡΑΤΙΑΣ
ΣΥΝΟΔΟΣ Α΄
ΣΥΝΕΔΡΙΑΣΗ ΙΕ΄
Παρασκευή  24 Αυγούστου 2012
ΘΕΜΑΤΑ
 
Α. ΕΙΔΙΚΑ ΘΕΜΑΤΑ 
1. Επικύρωση Πρακτικών, σελ. 
2. Επί διαδικαστικού θέματος, σελ. 
3. Αναφορά στα επεισόδια που διαδραματίστηκαν στο στρατόπεδο της Κορίνθου, στο οποίο μεταφέρθηκαν λαθρομετανάστες, σελ. 
4. Επί του Κανονισμού, σελ. 
5. Ανακοινώνεται η από 23 Αυγούστου 2012 ομόφωνη απόφαση της διάσκεψης των Προέδρων για τη μείωση των δαπανών αγοράς ηλεκτρονικού εξοπλισμού, σελ. 
6. Ανακοινώνεται ότι ο Υπουργός Δικαιοσύνης, Διαφάνειας και Ανθρωπίνων Δικαιωμάτων διαβίβασε στη Βουλή σύμφωνα με το νόμο περί &quot;Ποινικής Ευθύνης των Υπουργών&quot;, όπως ισχύει, δικογραφίες που αφορούν σε πρώην μέλη της Κυβέρνησης, σελ. 
 
Β. ΚΟΙΝΟΒΟΥΛΕΥΤΙΚΟΣ ΕΛΕΓΧΟΣ 
1. Κατάθεση αναφορών, σελ. 
2. Απαντήσεις Υπουργών σε ερωτήσεις Βουλευτών, σελ. 
3. Ανακοίνωση του δελτίου επικαίρων ερωτήσεων της Δευτέρας 27 Αυγούστου 2012, σελ. 
4. Συζήτηση επικαίρων ερωτήσεων:
    α)Προς τον Υπουργό Δημόσιας Τάξης και Προστασίας του Πολίτη:
       i)σχετικά με την εκπομπή διαδικτυακού τόπου Indymedia, σελ. 
        ii)σχετικά με τα μέτρα αντιμετώπισης των δασικών πυρκαγιών, σελ. 
        iii)σχετικά με τη λήψη μέτρων αντιμετώπισης των πυρκαγιών, σελ. 
         iv)σχετικά με τη δημόσια συνάθροιση Πακιστανών στο κέντρο της Αθήνας, σελ. 
   β)Προς τον Υπουργό Υγείας:
       i)σχετικά με την κάλυψη άμεσων αναγκών ασφαλισμένων του ΕΟΠΥΥ σε φαρμακευτική και ιατρική περίθαλψη, σελ. 
        ii)σχετικά με τα στοιχεία για τη μείωση της φαρμακευτικής δαπάνης, σελ. 
         iii)σχετικά με την κατάσταση που διαμορφώνεται από την πολιτική των περικοπών στη φαρμακευτική περίθαλψη, σελ. 
   γ)Προς τον Υπουργό Εργασίας, Κοινωνικής Ασφάλισης και Πρόνοιας, σχετικά με τη λήψη μέτρων καταπολέμησης της &quot;μαύρης εργασίας&quot; στις επιχειρήσεις του τουρισμού και του επισιτισμού, σελ. 
   δ)Προς τον Υπουργό Αγροτικής Ανάπτυξης και Τροφίμων, σχετικά με την ανάγκη ρύθμισης των κτηνοτροφικών χρεών, σελ. 
ΠΡΟΕΔΡΕΥΟΝΤΕΣ
ΔΡΑΓΑΣΑΚΗΣ Ι., σελ.
ΝΑΚΟΣ Α., σελ.
ΟΜΙΛΗΤΕΣ

Α. Επί διαδικαστικού θέματος:
ΓΙΟΒΑΝΟΠΟΥΛΟΣ Κ. , σελ.
ΝΑΚΟΣ Α. , σελ.

Β. Επί της αναφοράς στα επεισόδια που διαδραματίστηκαν στο στρατόπεδο της Κορίνθου:
ΔΕΝΔΙΑΣ Ν. , σελ.
ΚΑΣΙΔΙΑΡΗΣ Η. , σελ.

Γ. Επί του Κανονισμού:
ΔΕΝΔΙΑΣ Ν. , σελ.

Δ. Επί των επικαίρων ερωτήσεων:
ΑΠΟΣΤΟΛΟΥ Ε. , σελ.
ΓΕΩΡΓΙΑΔΗΣ Σ. , σελ.
ΓΙΟΒΑΝΟΠΟΥΛΟΣ Κ. , σελ.
ΔΕΝΔΙΑΣ Ν. , σελ.
ΖΑΡΟΥΛΙΑ Ε. , σελ.
ΚΑΣΙΔΙΑΡΗΣ Η. , σελ.
ΚΙΚΙΛΙΑΣ Β. , σελ.
ΚΡΙΤΣΩΤΑΚΗΣ Μ. , σελ.
ΜΑΡΚΟΥ Α. , σελ.
ΠΑΝΑΓΙΩΤΟΠΟΥΛΟΣ Ν. , σελ.
ΣΑΛΜΑΣ Μ. , σελ.
ΧΑΛΒΑΤΖΗΣ Σ. , σελ.
ΧΑΡΑΚΟΠΟΥΛΟΣ Μ. , σελ.

 
                                                        ΠΡΑΚΤΙΚΑ ΒΟΥΛΗΣ
ΙΕ΄ ΠΕΡΙΟΔΟΣ 
ΠΡΟΕΔΡΕΥΟΜΕΝΗΣ ΚΟΙΝΟΒΟΥΛΕΥΤΙΚΗΣ ΔΗΜΟΚΡΑΤΙΑΣ
ΣΥΝΟΔΟΣ Α΄
ΣΥΝΕΔΡΙΑΣΗ  ΙΕ΄
Παρασκευή 24 Αυγούστου 2012
Αθήνα, σήμερα στις 24 Αυγούστου 2012, ημέρα Παρασκευή και ώρα 10.13΄ συνήλθε στην Αίθουσα των συνεδριάσεων του Βουλευτηρίου η Βουλή σε ολομέλεια για να συνεδριάσει υπό την προεδρία του Β΄ Αντιπροέδρου αυτής κ. ΑΘΑΝΑΣΙΟΥ ΝΑΚΟΥ .
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Κυρίες και κύριοι συνάδελφοι, αρχίζει η συνεδρίαση.
Έχω την τιμή να ανακοινώσω στο Σώμα το δελτίο επικαίρων ερωτήσεων της Δευτέρας 27 Αυγούστου 2012. 
Α. ΕΠΙΚΑΙΡΕΣ ΕΡΩΤΗΣΕΙΣ Πρώτου Κύκλου (Άρθρο 130 παράγραφος 4 του Κανονισμού της Βουλής)
1. Η με αριθμό 112/21-8-2012 επίκαιρη ερώτηση της Βουλευτού της Νέας Δημοκρατίας κ. Έλενας Ράπτη προς τους Υπουργούς Εξωτερικών και Τουρισμού, σχετικά με τη διευκόλυνση έκδοσης βίζας για την αύξηση του τουρισμού.
2. Η με αριθμό 118/21-8-2012 επίκαιρη ερώτηση του Βουλευτή του Συνασπισμού Ριζοσπαστικής Αριστεράς - Ενωτικού Κοινωνικού Μετώπου κ. Παναγιώτη Κουρουμπλή προς τους Υπουργούς Εργασίας, Κοινωνικής Ασφάλισης και Πρόνοιας και Οικονομικών, σχετικά με τη λήψη μέτρων προστασίας των επιδομάτων αναπηρίας. 
3. Η με αριθμό 98/21-8-2012 επίκαιρη ερώτηση της Βουλευτού του Πανελλήνιου Σοσιαλιστικού Κινήματος κ. Θεοδώρας Τζάκρη προς τον Υπουργό Παιδείας και Θρησκευμάτων, Πολιτισμού και Αθλητισμού, σχετικά με διώξεις εκπαιδευτικών, γιατρών και γονέων του 2ου  Λυκείου Γιαννιτσών για την εκπρόθεσμη δικαιολόγηση σχολικών απουσιών.
4. Η με αριθμό 101/21-8-2012 επίκαιρη ερώτηση του Βουλευτή των Ανεξαρτήτων Ελλήνων κ. Επαμεινώνδα Μαριά προς τον Υπουργό Οικονομικών, σχετικά με νομικές ενέργειες για την είσπραξη από τη Γερμανία των πολεμικών αποζημιώσεων.
5. Η με αριθμό 116/21-8-2012 επίκαιρη ερώτηση του Βουλευτή του Λαϊκού Συνδέσμου - Χρυσή Αυγή κ. Ιωάννη Λαγού προς τον Υπουργό Εθνικής Άμυνας, σχετικά με την αντιμετώπιση των προβλημάτων στη λειτουργία των Ναυπηγείων Σκαραμαγκά.
6. Η με αριθμό 104/21-8-2012 επίκαιρη ερώτηση του Βουλευτή της Δημοκρατικής Αριστεράς κ. Γεωργίου Κυρίτση προς τον Υπουργό Ανάπτυξης, Ανταγωνιστικότητας, Υποδομών, Μεταφορών και Δικτύων, σχετικά με τη συνέχιση των εργασιών κατασκευής του Αυτοκινητόδρομου Κεντρικής Ελλάδας Ε65.
7. Η με αριθμό 107/21-8-2012 επίκαιρη ερώτηση του Βουλευτή του Κομμουνιστικού Κόμματος Ελλάδας κ. Νικολάου Μωραΐτη προς τον Υπουργό Οικονομικών, σχετικά με τις επιπτώσεις από τη διάλυση της ΑΤΕ στους μικρούς και μεσαίους γεωργούς και κτηνοτρόφους.
Β. ΕΠΙΚΑΙΡΕΣ ΕΡΩΤΗΣΕΙΣ Δεύτερου Κύκλου (Άρθρο 130 παράγραφος 4 του Κανονισμού της Βουλής)
1. Η με αριθμό 113/21-8-2012 επίκαιρη ερώτηση του Βουλευτή της Νέας Δημοκρατίας κ. Ιωάννη Ανδριανού προς τον Υπουργό Αγροτικής Ανάπτυξης και Τροφίμων, σχετικά με την πορεία υλοποίησης του αρδευτικού έργου Αναβάλου. 
2. Η με αριθμό 119/21-8-2012 επίκαιρη ερώτηση του Βουλευτή του Συνασπισμού Ριζοσπαστικής Αριστεράς - Ενωτικού Κοινωνικού Μετώπου κ. Αλεξίου Μητρόπουλου προς τον Υπουργό Παιδείας και Θρησκευμάτων, Πολιτισμού και Αθλητισμού, σχετικά με την υποβάθμιση δομικών στοιχείων της Ολυμπιακής Ιδέας. 
3. Η με αριθμό 117/21-8-2012 επίκαιρη ερώτηση του Βουλευτή του Λαϊκού Συνδέσμου - Χρυσή Αυγή κ. Παναγιώτη Ηλιόπουλου προς τους Υπουργούς Ανάπτυξης, Ανταγωνιστικότητας, Υποδομών, Μεταφορών και Δικτύων και Οικονομικών, σχετικά με την ανάγκη μείωσης του φόρου στα καύσιμα λόγω αύξησης της τιμής της βενζίνης. 
4. Η με αριθμό 108/21-8-2012 επίκαιρη ερώτηση της Βουλευτού του Κομμουνιστικού Κόμματος Ελλάδας κ. Διαμάντως Μανωλάκου προς τους Υπουργούς Ανάπτυξης, Ανταγωνιστικότητας, Υποδομών, Μεταφορών και Δικτύων και Ναυτιλίας, σχετικά με την ιδιωτικοποίηση λιμανιών και μαρίνων της χώρας. 
Κυρίες και κύριοι συνάδελφοι, εισερχόμαστε στη συζήτηση των 
ΕΠΙΚΑΙΡΩΝ ΕΡΩΤΗΣΕΩΝ
Προτείνω οι υπ’ αριθμόν 109/21-8-2012 και 114/21-8-2012 επίκαιρες ερωτήσεις των Βουλευτών κ. Ευαγγέλου Αποστόλου του ΣΥΡΙΖΑ-ΕΚΜ και της κ. Ελένης Ζαρούλια Λαϊκός Σύνδεσμος - Χρυσή Αυγή αντίστοιχα, που απευθύνονται στον Υπουργό Δημοσίας Τάξης και Προστασίας του Πολίτη και αναφέρονται στο ίδιο θέμα και ειδικότερα στην ανάγκη λήψης μέτρων για την αντιμετώπιση των πυρκαγιών να συζητηθούν ταυτόχρονα, όπως ο Κανονισμός της Βουλής προβλέπει στο άρθρο 131 παράγραφος 4. Εννοείται ότι δεν επηρεάζονται τα δικαιώματα των ομιλητών ως προς το χρόνο της ομιλίας τους.
Ξεκινούμε με την πρώτη υπ’ αριθμόν 100/21-8-2012 επίκαιρη ερώτηση πρώτου κύκλου του Βουλευτή της Νέας Δημοκρατίας κ. Σπυρίδωνος - Αδώνιδος Γεωργιάδη προς τον Υπουργό Δημόσιας Τάξης και Προστασίας του Πολίτη, σχετικά, με την εκπομπή του διαδικτυακού τόπου Indymedia.
Το λόγο έχει ο κύριος Βουλευτής να αναπτύξει την επίκαιρη ερώτησή του για δύο λεπτά. 
ΣΠΥΡΙΔΩΝ -</ChairmanSpeech> <Speech><Parlmember>ΑΔΩΝΙΣ ΓΕΩΡΓΙΑΔΗΣ</Parlmember>: Ευχαριστώ πάρα πολύ, κύριε Πρόεδρε.
Κύριε Υπουργέ, ασχολούμαι με το θέμα του Indymedia, του γνωστού site των λεγομένων αντιεξουσιαστών εδώ και πάρα πολλά χρόνια. Τόσα πολλά χρόνια δεν θα είχα καθόλου τη διάθεση να επανέλθω στη Βουλή, όντας παντελώς απογοητευμένος από την αδράνεια του ελληνικού κράτους εδώ και πάρα πολύ μεγάλο χρονικό διάστημα μπροστά στην απίστευτη πρόκληση με χρήματα των Ελλήνων φορολογουμένων, από υπό κατάληψη χώρο μέσα στο Εθνικό Μετσόβιο Πολυτεχνείο, να προωθούνται τρομοκρατικές ιδέες, εγκληματικές ενέργειες και πολίτες σε πράξεις βίας, ληστειών και οτιδήποτε άλλο μπορεί να φανταστεί κανείς.
Οπότε είναι εύλογο το ερώτημα, γιατί αποφασίζω να επανέλθω σήμερα σε αυτήν την ερώτηση. Είναι δύο οι λόγοι. Ο πρώτος λόγος είναι εσείς, κύριε Υπουργέ, εσείς προσωπικά. Έχετε κάνει σε πενήντα μέρες τόσο εντυπωσιακά πράγματα εις τον τομέα της ευθύνης σας, που εγώ, που είμαι ένας από τους Βουλευτές που ασχολούμαι παρά πολύ με αυτά τα θέματα τα τελευταία πέντε χρόνια, ομολογώ ότι έχω μείνει έκπληκτος. Η επέμβαση στη χαλυβουργία και ο τρόπος που έγινε αναίμακτα και ήσυχα και πήρε μπρος το εργοστάσιο και σώθηκαν οι δουλειές των ανθρώπων, η επιχείρηση του «Ξενίου Διός» η οποία συνεχίζεται παρά τις αντιδράσεις ακόμα και κομμάτων που δήθεν μπήκαν στη Βουλή για να λυθεί το θέμα της λαθρομεταναστεύσεως, η μεγάλη επιτυχία στη δημοτική αγορά της Κυψέλης, η επιτυχία με τον καταυλισμό των Ρομά στο Βοτανικό που εκκρεμούσε η εφαρμογή της δικαστικής αποφάσεως κοντά στα έξι χρόνια. Θέματα τα οποία έξι, επτά, οκτώ και  δέκα χρόνια έμεναν αδρανή, τα έχετε λύσει σε πενήντα μέρες και οφείλω να σας το αναγνωρίσω και να σας ευχαριστήσω γι’ αυτό.
Με την ίδια, λοιπόν, ενεργητικότητα θα ήθελα να ασχοληθείτε με τον ιστότοπο του Indymedia. Προσέξτε, λοιπόν, τι έχει συμβεί και γιατί έκανα την ερώτηση τώρα και κλείνω αμέσως. 
Διαβάζω πριν από μία βδομάδα μία προκήρυξη στο  Indymedia μίας τρομοκρατικής οργανώσεως, η οποία έβαλε βόμβα σε ένα κτήριο στην Κηφισιά. Η προκήρυξη αυτή κατέληγε ως εξής: «Και ίσως από τα ελάχιστα ευχάριστα γεγονότα αυτού του καλοκαιριού η θέα του ψόφιου βλάκα στην Πάρο. Η βλακεία του έφτασε σε τέτοια επίπεδα, που θυσίασε τη ζωή του για μερικά χιλιάρικα που  μόλις είχαν ληστευθεί από μία τράπεζα. Αυτό είναι το μέλλον που περιμένει τους ρουφιάνους πολίτες, που φοράνε με βιασύνη τη στολή του μπάτσου και παριστάνουν τον ήρωα».
Δηλαδή, κύριε Υπουργέ, μέσα από τον server του Εθνικού Μετσόβιου Πολυτεχνείου με τα χρήματα των Ελλήνων φορολογουμένων προσβάλλεται ο νεκρός ταξιτζής της Πάρου και απειλούνται όλοι οι υπόλοιποι πολίτες με εκτέλεση, εάν τολμήσουν να συνδράμουν καθ’ οιονδήποτε τρόπο την Ελληνική Αστυνομία. Αυτό δεν μπορεί να συνεχιστεί. 
Ευχαριστώ πολύ.</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Το λόγο έχει ο κύριος Υπουργός, για τρία λεπτά.</ChairmanSpeech>
<Speech><Parlmember>ΝΙΚΟΛΑΟΣ ΔΕΝΔΙΑΣ</Parlmember> (Υπουργός Δημόσιας Τάξης και Προστασίας του Πολίτη): Θα ήθελα, κατ’ αρχάς, να ευχαριστήσω τον αγαπητό κύριο συνάδελφο για τα καλά του λόγια, που αντανακλούν βέβαια όχι σε μένα, αλλά στο έργο της Ελληνικής Αστυνομίας και των ανθρώπων που υπηρετούν τη δημόσια τάξη στη χώρα και τη μεγάλη ανάγκη να υπάρξει αποκατάσταση του αισθήματος ασφάλειας των πολιτών.
Επί της ουσίας, θα ήθελα να πω ότι πράγματι η ιστοσελίδα athens.indymedia.gr φιλοξενεί πληροφορίες για εκδηλώσεις του αντιεξουσιαστικού χώρου και, επίσης, φιλοξενεί και προκηρύξεις τρομοκρατικών οργανώσεων και βεβαίως, είναι ακριβές αυτό που είπατε ως προς τη διεύθυνση μέσω της οποίας εκπέμπει. Υπάρχει συγκεκριμένη υπηρεσία στην ΕΛΑΣ. Η αρμόδια υπηρεσία είναι η Δίωξη Ηλεκτρονικού Εγκλήματος. Έχουν υπάρξει δικογραφίες. Βρίσκονται στις εισαγγελίες της χώρας.
Αγαπητέ κύριε συνάδελφε, εγώ δεν προτίθεμαι να παρέμβω στο έργο της δικαιοσύνης. Όμως, δεν μπορώ παρά να σημειώσω την ακρίβεια των λεγομένων σας.</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Το λόγο έχει ο ερωτών Βουλευτής κ. Άδωνις Γεωργιάδης.</ChairmanSpeech>
<Speech><Parlmember>ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</Parlmember>: Κύριε Υπουργέ, μιας και αναφερθήκατε στην Υπηρεσία Διώξεως Ηλεκτρονικού Εγκλήματος, πρέπει να σας πω ότι χθες με τον τέως συνάδελφό μας, τον κ. Αθανάσιο Πλεύρη, επισκεφθήκαμε τη Δίωξη Ηλεκτρονικού Εγκλήματος και τον κ. Σφακιανάκη προσωπικά, όπου καταθέσαμε καταγγελία για το θέμα του Indymedia, καταγγελία για την οποία έχω γνώση ότι έχει έλθει εις χείρας του αρμοδίου εισαγγελέως για να πράξει τα δέοντα.
Σε καμμία περίπτωση δεν θα ζητούσα από τον Υπουργό Δημοσίας Τάξεως να παρέμβει καθ’ οιονδήποτε τρόπο στην όποια απόφαση της ελληνικής δικαιοσύνης. Η ερώτησή μου, όμως, έχει να κάνει με το εξής θέμα: Τι θα γίνει εάν και εφόσον υπάρχει σχετική εισαγγελική παραγγελία, όπως έχει υπάρξει και κατά το παρελθόν, κύριε Υπουργέ; Γι’ αυτό και κάνω την ερώτηση. Όπως είδατε, υπάρχουν πολλές εκκρεμείς δικογραφίες. Οι πρυτανικές αρχές του πολυτεχνείου έχουν κληθεί στο δικαστήριο πολλές φορές για να απολογηθούν για το ζήτημα του Indymedia. Θα ήθελα να σας ρωτήσω το εξής: Εάν η δικαιοσύνη αποφασίσει να κινηθεί, όπως κατά το παρελθόν, αυτήν τη φορά η Ελληνική Αστυνομία θα έχει την πολιτική σας έγκριση για να κάνει επιτέλους τη δουλειά της; Διότι κατά το παρελθόν πρέπει να σας πω ότι ο λόγος που δεν έκλεινε το Indymedia ήταν γιατί οι προκάτοχοί σας σταματούσαν την εφαρμογή των δικαστικών αποφάσεων για λόγους, ας το πούμε έτσι, πολιτικής κάλυψης.
Για να καταλάβουν οι Έλληνες πολίτες για ποιο λόγο αυτό το site πρέπει να κλείσει, θα φέρω μόνο ένα παράδειγμα, όχι προσωπικό, από τους εμπρησμούς των βιβλιοπωλείων μου και το πώς παρουσιάζονταν κάθε φορά εκεί οι επιχειρήσεις αυτές, αλλά αυτό που το έζησα ο ίδιος, κύριε Υπουργέ. Όταν ήμουν ακόμη στο Λαϊκό Ορθόδοξο Συναγερμό, στη Θεολογική Σχολή Αθηνών επιτέθηκαν κάποιοι αντιεξουσιαστές σε ορισμένους φοιτητές του Λαϊκού Ορθόδοξου Συναγερμού. Έναν από αυτούς τον έπιασαν, τον έσπασαν στο ξύλο, τον έστειλαν στο νοσοκομείο, του πήραν την ταυτότητα. Η ταυτότητα ανέβηκε στο Indymedia με πρόσκληση να πάνε στο σπίτι του και να σπάσουν στο ξύλο τους γονείς του.
Ως αποτέλεσμα αυτού οι γονείς, έντρομοι, με πήραν τηλέφωνο και εγώ, μη έχοντας πού να στραφώ, πήρα τον τότε πρύτανη του πολυτεχνείου, ο οποίος μόλις το έμαθε, προς τιμήν του, αλλά είναι και απορίας άξιον, μου είπε: «Κύριε Βουλευτά, θα το κατεβάσουμε σε τρία λεπτά».
Σε τρία λεπτά κατέβηκε, κύριε Υπουργέ. Φυσικά, η ζημιά είχε γίνει, η οικογένεια αυτή έχει μεταναστεύσει. Έφυγαν από την Ελλάδα, από τον τρόμο τους λόγω της δημοσιεύσεως των προσωπικών τους στοιχείων σε αυτήν τη σελίδα. Η ερώτησή μου είναι η εξής: Για ποιο λόγο αφήνουμε τις πρυτανικές αρχές στο έλεος τέτοιων εγκληματιών; Τι δουλειά έχει ο εκάστοτε πρύτανης να πρέπει να συναλλάσσεται με ανθρώπους οι οποίοι καλούνται διά του διαδικτύου σε δολοφονίες, σε βιαιοπραγίες, σε εμπρησμούς, σε ληστείες και δεν ξέρω εγώ σε τι άλλο;
Κύριε Υπουργέ, θα ήθελα να ερευνήσετε και το εξής: Θα εφαρμόζονται επιτέλους κάποτε οι νόμοι στην Ελλάδα; Θα ήθελα μία δήλωσή σας για τα χθεσινά γεγονότα στην Κόρινθο. Δεν σας κρύβω ότι εγώ έχω φρίξει: Βουλευτής του ελληνικού Κοινοβουλίου να πηγαίνει επικεφαλής ομάδος για να μην εφαρμοσθούν οι νόμοι; Ποια πρέπει να είναι η αντίδραση του κράτους σε αυτά τα θέματα; Θα φτιάξουμε επιτέλους κράτος σε αυτήν τη χώρα; Αυτό είναι το ερώτημα και το ερώτημα για το Indymedia έχει ακριβώς αυτήν την ουσία: Θα φτιάξουμε κράτος σε αυτήν τη χώρα;
Εμείς θέλουμε κράτος, κύριε Υπουργέ, κράτος όπου να γίνονται σεβαστοί οι νόμοι. Και οι νόμοι πρέπει να γίνονται σεβαστοί από όλους και εις πάσα περίπτωση.
Θα ήθελα, λοιπόν, τη δέσμευσή σας, εάν και εφόσον, στην περίπτωση που η δική μας καταγγελία ενεργοποιήσει την ελληνική δικαιοσύνη και κρίνει ανεπηρέαστη η ελληνική δικαιοσύνη ότι υπάρχει όντως θέμα, θα πράξει η Ελληνική Αστυνομία τα δέοντα.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Όσον αφορά τη Δίωξη Ηλεκτρονικού Εγκλήματος, θέλω δημοσίως να πω για άλλη μία φορά ότι, εάν όλο το ελληνικό κράτος λειτουργούσε με την επιτυχία, με την επαγγελματικότητα, με την ευσυνειδησία της Διώξεως Ηλεκτρονικού Εγκλήματος της Ελληνικής Αστυνομίας, η Ελλάδα δεν θα ήταν η Ελλάδα του μνημονίου και της χρεοκοπίας, αλλά θα ήταν μία Ελλάδα σαν την Ελβετία.</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Σας ευχαριστώ, κύριε συνάδελφε.</ChairmanSpeech>
<Speech><Parlmember>ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</Parlmember>: Πρέπει να δώσετε συγχαρητήρια σ’ αυτήν την υπηρεσία, σε όλους τους επικεφαλής της υπηρεσίας, οι οποίοι μας ενημέρωσαν για πάρα πολύ ωραία σχέδια, που μπορούν να επιτευχθούν για να αντιμετωπίσουμε έμπρακτα πάρα πολλά θέματα, όπως το λαθρεμπόριο, το παρεμπόριο και άλλα θέματα που θα σας ενημερώσω και κατ’ ιδίαν.
Ευχαριστώ πολύ.</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Ο κύριος Υπουργός θα απαντήσει για τρία λεπτά.</ChairmanSpeech>
<Speech><Parlmember>ΝΙΚΟΛΑΟΣ ΔΕΝΔΙΑΣ</Parlmember> (Υπουργός Δημόσιας Τάξης και Προστασίας του Πολίτη): Κύριε Πρόεδρε, δεν χρειάζομαι παρά τρία δευτερόλεπτα για να απαντήσω στον κύριο συνάδελφο το αυτονόητο, το οποίο το έχω πει από την πρώτη μέρα που ο Πρωθυπουργός μου έκανε τη μεγάλη τιμή να έχω τη θέση, την οποία έχω.
Ο νόμος θα εφαρμόζεται απαρεγκλίτως προς πάσα κατεύθυνση. Σε κράτος ευνομούμενο δεν υφίσταται καμμία άλλη επιλογή.</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Σας ευχαριστώ.
Ακολουθούν η δεύτερη με αριθμό 109/21-8-2012 επίκαιρη ερώτηση πρώτου κύκλου του Βουλευτή του Συνασπισμού Ριζοσπαστικής Αριστεράς - Ενωτικού Κοινωνικού Μετώπου κ. Ευάγγελου Αποστόλου προς τον Υπουργό Δημόσιας Τάξης και Προστασίας του Πολίτη, σχετικά με τα μέτρα αντιμετώπισης των δασικών πυρκαγιών και η τέταρτη με αριθμό 114/21-8-2012 επίκαιρη ερώτηση πρώτου κύκλου της Βουλευτού του Λαϊκού Συνδέσμου - Χρυσή Αυγή κ. Ελένης Ζαρούλια προς τους Υπουργούς Δημόσιας Τάξης και Προστασίας του Πολίτη και Αγροτικής Ανάπτυξης και Τροφίμων , σχετικά με τη λήψη μέτρων αντιμετώπισης των πυρκαγιών, οι οποίες θα συζητηθούν ταυτόχρονα, σύμφωνα με το άρθρο 131 παράγραφος 4 του Κανονισμού της Βουλής.
Ο κ. Αποστόλου έχει το λόγο για να αναπτύξει την επίκαιρη ερώτησή του σε δύο λεπτά.</ChairmanSpeech>
<Speech><Parlmember>ΕΥΑΓΓΕΛΟΣ ΑΠΟΣΤΟΛΟΥ</Parlmember>: Κύριε Υπουργέ, η τελευταία καταστροφή που συντελείται στο φυσικό περιβάλλον της χώρας, στις περιουσίες, στις δραστηριότητες των κατοίκων και ιδιαίτερα της υπαίθρου απέδειξε ότι υπήρξε παντελής έλλειψη σχεδιασμού της δασοπυροπροστασίας και αυτό είχε ως αποτέλεσμα την πλήρη ανικανότητα στην καταστολή των δασικών πυρκαγιών.
Οι πυρκαγιές, εφόσον δεν αντιμετωπίζονται στο ξεκίνημά τους, καταλήγουν μεγάλες και σβήνουν είτε όταν το επιτρέψει ο καιρός είτε όταν το επιβάλλει το ανάγλυφο του εδάφους.
Εμείς πράγματι αναγνωρίζουμε ότι οι πυροσβέστες κατέβαλαν και καταβάλλουν μεγάλες προσπάθειες σε ένα δύσκολο έργο. Όμως, δεν γνωρίζουν το συγκεκριμένο έργο, γιατί τις παραμέτρους που αφορούν τη βλάστηση, το ανάγλυφο, τις καιρικές συνθήκες δεν τις ξέρουν. 
Επίσης, δεν μπόρεσαν να ανταποκριθούν ιδιαίτερα τη φετινή χρονιά στο συγκεκριμένο καθήκον τους, διότι δεν στηρίχθηκαν. Από την αρχή της χρονιάς ήταν γνωστό ότι θα υπήρχε φέτος μεγάλο πρόβλημα με τις δασικές πυρκαγιές. Τι έκανε η πολιτεία;
Τι έκαναν, κύριε Υπουργέ, οι προηγούμενοι ομογάλακτοί σας; Απολύτως τίποτα! Περιέκοψαν για μία ακόμη χρονιά τις πιστώσεις που αφορούσαν, όχι μόνο τα ζητήματα πρόληψης, που είναι πραγματικά πολύ σημαντικά, και αφορούν τη Δασική Υπηρεσία, τους Οργανισμούς Τοπικής Αυτοδιοίκησης, αλλά έφθασαν και σε σημείο να περικόψουν και πιστώσεις που αφορούσαν τη συντήρηση, την ανανέωση του εξοπλισμού δασοπυρόσβεσης.
Βέβαια, το ξέρετε ότι τουλάχιστον τα μισά αεροπλάνα έμειναν καθηλωμένα. Πολλά οχήματα της Πυροσβεστικής Υπηρεσίας έμειναν ακινητοποιημένα.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή) 
Επιτρέψτε μου , κύριε Πρόεδρε,  γιατί είναι πολύ σοβαρό το ζήτημα.</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Έχετε και τη δευτερολογία σας.</ChairmanSpeech>
<Speech><Parlmember>ΕΥΑΓΓΕΛΟΣ ΑΠΟΣΤΟΛΟΥ</Parlmember>: Θα τα πούμε, γιατί ενδιαφέρει και τον ελληνικό λαό το συγκεκριμένο ζήτημα. Καίγεται ο τόπος.</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Όλα ενδιαφέρουν.</ChairmanSpeech>
<Speech><Parlmember>ΕΥΑΓΓΕΛΟΣ ΑΠΟΣΤΟΛΟΥ</Parlmember>: Κύριε Υπουργέ, κύριε Πρόεδρε, έχει καταντήσει κρανίου τόπος η Ελλάδα. Δεν καίγονται μόνο περιαστικά δάση. Εδώ καίγονται και δάση υψηλής περιβαλλοντικής σημασίας. Βλέπουμε τι συμβαίνει στη Χίο. Βλέπουμε τι συνέβη στην Αρκαδία, στο Άγιον Όρος. Κρανίου τόπος έχει καταντήσει η Ελλάδα!
Το λέμε αυτό γιατί πραγματικά πρέπει, επιτέλους, να δούμε από την αρχή του το συγκεκριμένο ζήτημα της δασοπυρόσβεσης. Είναι ένα ζήτημα, το οποίο χρόνια το συζητάμε και χρόνια μένουμε έκπληκτοι, γιατί και τα ίδια τα κόμματα όταν είναι στην αντιπολίτευση συμπεριφέρονται και καταδικάζουν το συγκεκριμένο μοντέλο  δασοπυρόσβεσης, αλλά όταν έρχονται στη διαχείριση της συγκεκριμένης υπόθεσης, δυστυχώς, δεν κάνουν κάτι.
Κύριε Υπουργέ, εγώ στη δευτερολογία μου θα σας καταθέσω συγκεκριμένη πρόταση για τη δασοπυρόσβεση, γιατί ασχολούμαστε χρόνια με το συγκεκριμένο ζήτημα. Επιτέλους, κάντε κάτι! Πρέπει να πάρετε μία πρωτοβουλία. Δεν αντέχει άλλη καταστροφή το φυσικό περιβάλλον της χώρας.</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Ευχαριστώ, κύριε συνάδελφε.
Το λόγο έχει τώρα η κ. Ελένη Ζαρούλια για να αναπτύξει το κείμενο της ερώτησής της σε δύο λεπτά.</ChairmanSpeech> 
<Speech><Parlmember>ΕΛΕΝΗ ΖΑΡΟΥΛΙΑ</Parlmember>: Ευχαριστώ, κύριε Πρόεδρε. 
Τα τελευταία χρόνια η πατρίδα μας δέχεται καταιγισμό εμπρησμών από άκρη σε άκρη, όχι μόνο στα νησιά μας, όπως στην Άνδρο αλλά και στη Λακωνία, την Ηλεία και αλλού. Πιο πρόσφατος είναι αυτός ο άκρως καταστρεπτικός εμπρησμός στη Χίο. Παλιότερα είχε καεί ολόκληρη η Πελοπόννησος. Φυσικά, δεν είναι δυνατόν να ξεχάσει κανείς τους εμπρησμούς στην Αττική, όπου είχαν βρεθεί και οι εμπρηστικοί μηχανισμοί. Ενίοτε συλλαμβάνονται και οι δράστες -στην πλειοψηφία αλλοδαποί- οι οποίοι ούτε κρατούνται βεβαίως ούτε εκτίουν την ποινή τους. Αφήνονται ελεύθεροι και σε κάποιες περιπτώσεις εμφανίζονται ως ψυχοπαθείς. 
Η μεταπολιτευτική Ελλάδα δεν ήταν ποτέ σε πλήρη ετοιμότητα αντιμετώπισης των πυρκαγιών. Όμως, το τελευταίο διάστημα που έχει εφαρμοστεί το μνημόνιο, η κατάσταση έχει ξεφύγει και ζούμε εφιαλτικές στιγμές. 
Η Χρυσή Αυγή τιμά ξεχωριστά την ηρωική προσπάθεια των ανδρών του Πυροσβεστικού Σώματος και των εθελοντών, οι οποίοι έδωσαν και δίνουν τη μάχη με τις φλόγες, παρ’ όλη την τραγική έλλειψη μέσων από το κράτος του μνημονίου, το οποίο προτίμησε να πληρώσει τους δανειστές από το να προετοιμάσει τη χώρα για τις επερχόμενες και πιθανές πυρκαγιές. 
Κάθε χρόνο θρηνούμε θύματα λόγω έλλειψης αντιπυρικής μέριμνας. Γι’ αυτό ερωτώνται οι αρμόδιοι Υπουργοί, αν αληθεύει ότι από τα είκοσι πέντε Καναντέρ που έχουμε, τα μισά είναι σε ετοιμότητα, μάχιμα, αφού τα υπόλοιπα είναι σε συντηρήσεις και αν ναι, πώς προτίθεται το Υπουργείο να αντιμετωπίσει αυτήν την κατάσταση. 
Επιπλέον, αληθεύει ότι τα διακόσια είκοσι πυροφυλάκια που λειτουργούν κατά τη διάρκεια της αντιπυρικής περιόδου με σκοπό την ενδυνάμωση της άμεσης αναγγελίας οποιασδήποτε πυρκαγιάς δεν επανδρώνονται όλες τις ημέρες της εβδομάδας, αλλά κενώνονται όταν οι συμβασιούχοι είναι σε άδεια, με αποτέλεσμα να παρατηρείται μοιραία καθυστέρηση αναγγελίας των πυρκαγιών; 
Σε αυτό το σημείο θα ήθελα να προσθέσω κάποια στοιχεία, γιατί τα θεωρώ σημαντικά και καλό είναι να τα ακούσουν και οι συμπατριώτες μας, για να μπορέσουν να βγάλουν τα συμπεράσματά τους. 
Ο πρώην πρωθυπουργός της Τουρκίας Μεσούτ Γιλμάζ είχε παραδεχθεί ότι οι εμπρησμοί που είχαν γίνει σε όλα τα νησιά του ανατολικού Αιγαίου την περίοδο 1990-1997 ήταν έργο των τουρκικών μυστικών υπηρεσιών. 
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού)
Υπάρχει καταγγελία-μαρτυρία του αντιστρατήγου εν αποστρατεία της Πυροσβεστικής Ανδριανού Κουρμπάτση ότι το 1998 Τούρκοι έκαψαν τη Χίο. Ο ίδιος με τα κιάλια του είχε δει από φουσκωτό να εκτοξεύεται μία φωτοβολίδα με αλεξίπτωτο και να προκαλεί πυρκαγιά. Οι λιμενικοί το καταδίωξαν, αλλά αυτό εισήλθε σε τουρκικά χωρικά ύδατα και διέφυγε. 
Ο κ. Βύρων Πολύδωρας το 2007 έκανε δήλωση για «ασύμμετρη απειλή». Επιπλέον, ένα πληροφοριακό σημείωμα των υπηρεσιών των Ενόπλων Δυνάμεων, το οποίο εδόθη στις 17 Νοεμβρίου του 2007 στον τότε Υπουργό Εθνικής Άμυνας κ. Ευάγγελο Μεϊμαράκη, ανέφερε ότι οι πυρκαγιές του ιδίου θέρους σε σημαντικό αριθμό ήταν έργο εξτρεμιστών Σκοπιανών σε συνεργασία με αξιωματούχους των μυστικών υπηρεσιών των Σκοπίων. 
Ερχόμαστε στις πρόσφατες δηλώσεις του ίδιου του Υπουργού Δημοσίας Τάξεως και Προστασίας του Λαθρομετανάστη –συγγνώμη του Πολίτη- περί ενδείξεων –αν όχι αποδείξεων- εμπρησμών, με αποτέλεσμα να ζητήσει τη συνδρομή της Εθνικής Υπηρεσίας Πληροφοριών. 
Πέραν όλων των ανωτέρων που σας παρέθεσα, υπάρχει και μία άλλη απορία για την πρόσφατη πυρκαγιά στη Χίο.</Speech> 
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Κυρία συνάδελφε, θα ξαναμιλήσετε, έχετε τη δευτερολογία σας.</ChairmanSpeech>
<Speech><Parlmember>ΕΛΕΝΗ ΖΑΡΟΥΛΙΑ</Parlmember>: Δώστε μου ένα δευτερόλεπτο ακόμα, κύριε Πρόεδρε. 
Τι προτεραιότητα έχει το νησί για τις ανεμογεννήτριες; Μήπως στη θέση του δάσους φυτρώσουν ανεμογεννήτριες; 
Ευχαριστώ.</Speech> 
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Εγώ σας ευχαριστώ. 
Το λόγο έχει ο κύριος Υπουργός για να απαντήσει μέσα σε τρία λεπτά.</ChairmanSpeech> 
<Speech><Parlmember>ΝΙΚΟΛΑΟΣ ΔΕΝΔΙΑΣ</Parlmember> (Υπουργός Δημόσιας Τάξης και Προστασίας του Πολίτη): Σας ευχαριστώ, κύριε Πρόεδρε. 
Κυρία και κύριε συνάδελφε, νομίζω ότι από την αρχή της περιόδου με απόλυτη σαφήνεια εξήγησα την κατάσταση που υπάρχει στο ελληνικό Πυροσβεστικό Σώμα. Εξέθεσα την κατάσταση των μέσων. Ήταν, άλλωστε, γνωστή. Τα Μέσα Μαζικής Ενημέρωσης έχουν εκατοντάδες αναφορές στο συγκεκριμένο θέμα. 
Είναι, βεβαίως, ανακριβές το αναφερθέν από την κυρία συνάδελφο για τα πυροφυλάκια. Τα πυροφυλάκια στελεχώνονται κανονικά, σύμφωνα με τις προβλέψεις του κανονισμού και ανάλογα με το δείκτη επικινδυνότητας. 
Όσον αφορά τα εναέρια μέσα, κάθε μέρα υπάρχει κατάλογος των εναερίων μέσων που μπορούν να χρησιμοποιηθούν. Μπορούν να πληροφορηθούν για το τι γίνεται. Τα περί απραξίας των μισών δεν είναι ακριβή. Τα περί γήρανσης του στόλου, όμως, είναι απολύτως ακριβή. 
Θέλω να πω κάτι που έχω πει ξανά σε αυτήν την Αίθουσα. Νομίζω ότι ο πρώτος κύριος συνάδελφος το εξέθεσε. Παρακαλώ και τη δική του συνεργασία. Το φθινόπωρο, όταν τελειώσει η αντιπυρική περίοδος, οφείλουμε από την αρχή να δούμε το συνολικό δόγμα το οποίο μετέρχεται η χώρα στο συγκεκριμένο θέμα. 
Η χώρα έχει περιοριστεί με μόνο δόγμα την από αέρος πυρόσβεση. Αυτό δεν είναι εφικτό να γίνει. Έχει ένα τεράστιο κόστος και δεν το αντέχει η ελληνική κοινωνία στις παρούσες συνθήκες. Η ελληνική κοινωνία μέσα σε ένα νέο δόγμα πυρόσβεσης πρέπει να μετάσχει ενεργητικά. Θα πρέπει ένα μέρος αυτού του βάρους να μετακυληθεί και στην τοπική αυτοδιοίκηση και, γενικά, να υπάρξει ένας τελείως διαφορετικός τρόπος αντιμετώπισης της πυρκαγιάς. Αυτός ο τρόπος αντιμετώπισης της πυρκαγιάς πρέπει να ξεκινά με ένα Σώμα, το οποίο θα έχει βεβαίως τον επαγγελματικό του μεγάλο πυρήνα, αλλά θα έχει μεγάλη βοήθεια εθελοντών και ένα μεγάλο βάρος στην από εδάφους πρόληψη και πυρόσβεση.
Για όλα αυτά, για τα οποία θα υπάρξει σαφής εισήγηση, οι προτάσεις όλων των φορέων όχι μόνο είναι καλοδεχούμενες, αλλά και απαραίτητες. Είναι κάτι το οποίο θα το δούμε τον Οκτώβρη, μόλις τελειώσει η αντιπυρική περίοδος.
Όμως, τελειώνοντας, οφείλω να πω ότι μέσα στο πλαίσιο της κατάστασης του υλικού την οποία από την αρχή της ανάληψης των καθηκόντων μου έχω εκθέσει, μέσα σ’ αυτό το πλαίσιο οι γυναίκες και οι άντρες του Πυροσβεστικού Σώματος έχουν καταβάλει μία συγκινητική προσπάθεια.</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Ευχαριστώ, κύριε Υπουργέ.
Το λόγο έχει ο ερωτών συνάδελφος κ. Ευάγγελος Αποστόλου για τρία λεπτά.</ChairmanSpeech>
<Speech><Parlmember>ΕΥΑΓΓΕΛΟΣ ΑΠΟΣΤΟΛΟΥ</Parlmember>: Κύριε Υπουργέ, χαίρομαι που ανταποκριθήκατε στην πρόσκλησή μας για να συζητήσουμε το συγκεκριμένο θέμα, γιατί πρέπει να γίνει αντιληπτό από όλους ότι άλλο είναι η πυροπροστασία και άλλο η δασοπυρόσβεση. Είναι εντελώς διαφορετικά ζητήματα. Η πυροπροστασία είναι ένα αντικείμενο στατικού χαρακτήρα, ενώ η δασοπυρόσβεση, όπως σας είπα και προηγουμένως, έχει άμεση σχέση με πολλές άλλες παραμέτρους. Δείτε τώρα την εικόνα που έχουμε σήμερα. Έχουμε δώσει όλο το βάρος στην εναέρια δασοπυρόσβεση, με αποτέλεσμα όταν βγαίνει καπνός από το δάσος, το βλέμμα να στρέφεται στον ουρανό. 
Πρέπει, λοιπόν, κυρίως να δώσουμε στους κατοίκους των ορεινών ιδιαίτερα περιοχών το ενδιαφέρον να επανέλθουν στα δάση ξανά, γιατί η έγκαιρη επέμβαση είναι αυτή που μπορεί να σταματήσει το κακό. Σύμφωνα με στοιχεία που υπάρχουν, παλαιότερα είχαμε περισσότερες πυρκαγιές, αλλά, ξέρετε, χτυπούσε η καμπάνα στο χωριό και αμέσως έτρεχαν όλοι να σβήσουν τις φωτιές. Αυτό δεν υπάρχει σήμερα. Πρέπει να το επαναφέρουμε. Πρέπει να συνδέσουμε τους κατοίκους με το δάσος. 
Εμείς, λοιπόν, σας λέμε ότι ακόμη και τώρα σας καταθέτουμε μία πρόταση. Είναι αδιανόητο, κύριε Υπουργέ, ο φυσικός διαχειριστής ενός οικοσυστήματος που στην προκειμένη περίπτωση είναι ο δασάρχης ή η Δασική Υπηρεσία, να απουσιάζει την ώρα που καταστρέφεται το αντικείμενό του. Δεν υπάρχει τέτοιο προηγούμενο σε καμμία χώρα! 
(Στο σημείο αυτό κτυπάει προειδοποιητικά το κουδούνι λήξεως του χρόνου ομιλίας του κυρίου Βουλευτή)
Λοιπόν, αύριο κιόλας, θεσμοθετείστε! Πάρτε την υπόθεση πάνω σας και άμεσα όλοι όσοι έχουν σχέση με το αντικείμενο που λέγεται «δάσος», να συνυπάρξουν χωρίς τριβές! Πρέπει να συνυπάρξει η Δασική Υπηρεσία με την Πυροσβεστική Υπηρεσία και εκεί κυρίως σας καταθέτουμε συγκεκριμένη πρόταση. Ιδιαίτερα στα δάση που έχουν υψηλότερο περιβαλλοντικό ενδιαφέρον, τα υψηλά δάση της περιφέρειας, να έχει την ευθύνη του συντονισμού η Δασική Υπηρεσία και στα περιαστικά δάση να έχει την ευθύνη του συντονισμού η Πυροσβεστική Υπηρεσία!
Κοιτάξτε, όμως! Πρέπει να μπει σ’ αυτή τη διαδικασία οπωσδήποτε και τοπική αυτοδιοίκηση –ουσιαστικά όμως, όχι όπως συμβαίνει σήμερα, όπου γίνονται κάθε τόσο συσκέψεις, διασκέψεις και μένουν στα χαρτιά αυτά που αποφασίζουν- και βεβαίως ιδιαίτερα στα περιαστικά δάση να δώσουμε σημασία στην εθελοντική συμμετοχή. Δεν χρειάζονται τόσα πολλά κονδύλια. Εγώ σας λέω μόνο ένα πράγμα. Οι δαπάνες καταστολής σήμερα είναι χιλιαπλάσιες από τις δαπάνες πρόληψης. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Άρα, κάντε μία κίνηση προς αυτήν την κατεύθυνση και θα δείτε ότι και εμείς οπωσδήποτε με τις προτάσεις μας και με ακόμα πιο συγκεκριμένες θα συμμετάσχουμε, ώστε κυρίως να έχουμε ένα ουσιαστικό αποτέλεσμα για το φυσικό περιβάλλον της χώρας.</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Σας ευχαριστώ.
Το λόγο έχει η κ. Ελένη Ζαρούλια.</ChairmanSpeech>
<Speech><Parlmember>ΕΛΕΝΗ ΖΑΡΟΥΛΙΑ</Parlmember>: Δεν μας καλύπτει η απάντηση, σε καμμία περίπτωση. Όλα αυτά που «θα» γίνουν, έπρεπε ήδη να είχαν γίνει εχθές, τη στιγμή που η πατρίδα μας είναι καμένη γη.
Η Χρυσή Αυγή θέλει να καταθέσει πρόταση για όλους όσοι επλήγησαν από τις πυρκαγιές, να έχουν άμεση απαλλαγή των επιπρόσθετων χαρατσιών που θα τους επιβάλει το κράτος του μνημονίου.
Ευχαριστώ πολύ.</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Το λόγο έχει ο Υπουργός Δημόσιας Τάξης και Προστασίας του Πολίτη για τρία λεπτά, για να απαντήσει.</ChairmanSpeech>
<Speech><Parlmember>ΝΙΚΟΛΑΟΣ ΔΕΝΔΙΑΣ</Parlmember> (Υπουργός Δημόσιας Τάξης και Προστασίας του Πολίτη): Δεν θέλω να πω κάτι, κύριε Πρόεδρε.</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Επόμενη είναι η τέταρτη με αριθμό 115/21-8-2012 επίκαιρη ερώτηση δευτέρου κύκλου του Βουλευτή του Λαϊκού Συνδέσμου – Χρυσή Αυγή κ. Ηλία Κασιδιάρη προς τον Υπουργό Δημόσιας Τάξης και Προστασίας του Πολίτη, σχετικά με τη δημόσια συνάθροιση Πακιστανών στο κέντρο της Αθήνας. 
Το λόγο έχει ο συνάδελφος Βουλευτής κ. Ηλίας Κασιδιάρης να αναπτύξει την επίκαιρη ερώτησή του σε δύο λεπτά.</ChairmanSpeech> 
<Speech><Parlmember>ΗΛΙΑΣ ΚΑΣΙΔΙΑΡΗΣ</Parlmember>: Προ ολίγων ημερών γίναμε όλοι μάρτυρες, κυρίως μέσω τηλεοράσεων, ενός θλιβερού φαινομένου: δημόσια στην κεντρική πλατεία της χώρας να συγκεντρώνονται Πακιστανοί, ως επί το πλείστον λαθρομετανάστες, οι οποίοι μάλιστα διά στόματος κάποιου, ο οποίος δηλώνει πρόεδρός τους ονόματι Ασλάν, μεταχειρίστηκαν προκλητικές και απειλητικές εκφράσεις κατά της Ελλάδος, κατά των Ελλήνων πολιτών και της ελληνικής πολιτείας. 
Επί λέξει μάλιστα και σε άπταιστα ελληνικά ο συγκεκριμένος είπε: «Αν θέλουν πόλεμο, θα κάνουμε και πόλεμο». Δεν παρέλειψε μάλιστα να ευχαριστήσει και το κόμμα ΣΥΡΙΖΑ, το οποίο εμείς προτείνουμε να μετονομαστεί σε ΠΑΣΟΚ τελικά, εφόσον θέλει να είναι αξιωματική αντιπολίτευση, αλλά και το αρκτικό γράμμα ΠΑΣΟΚ να σημαίνει «Πακιστανικό Σοσιαλιστικό Κίνημα», από τη στιγμή που και οι Πακιστανοί το έχουν αναγνωρίσει ως δικό τους κόμμα. Αυτή η απειλή ακούστηκε. Εξ όσων γνωρίζουμε δεν συνελήφθη ο απειλών, παρ’ όλο που αυτό αποτελεί ποινικό αδίκημα. 
Από εκεί και πέρα θέλω να επαναλάβω τι αναφέρει ρητά το Σύνταγμα στο άρθρο 11 παράγραφος 2: «Οι Έλληνες έχουν το δικαίωμα να συνέρχονται ήσυχα και χωρίς όπλα». Δεν προβλέπει ο συνταγματικός νομοθέτης τις συναθροίσεις αλλοδαπών και δη λαθρομεταναστών, διότι και σε αυτήν την περίπτωση, όπως γνωρίζουμε οι πάντες, η πλειοψηφία των ατόμων αυτών που συγκεντρώθηκαν στην Ομόνοια ήταν λαθρομετανάστες, διέμεναν και διαμένουν παράνομα στη χώρα. 
Για ποιο λόγο, λοιπόν, δεν κινήθηκε το Υπουργείο, δεν συνέλαβε τον εν λόγω κύριο και για ποιο λόγο επιτρέπει τέτοιου είδους συναθροίσεις από τη στιγμή που δεν προβλέπεται κάτι τέτοιο από το Σύνταγμα; 
Εν συνεχεία θα καταθέσω στα Πρακτικά κάποια έγγραφα τα οποία έλαβα ανά χείρας χθες από δημοσιογράφους του τηλεοπτικού σταθμού «EXTRA». Τα συγκεκριμένα έγγραφα αφορούν αλλοδαπούς που έχουν λάβει πολιτικό άσυλο και όλως τυχαίως σε δεκάδες περιπτώσεις όλοι αυτοί οι Πακιστανοί, Αφγανοί, Μαροκινοί και Αλγερινοί αναγράφεται ότι έχουν γεννηθεί την 1η Ιανουαρίου κάποιου έτους. 
Ερωτάμε τον Υπουργό πώς γίνεται να έχει γεννηθεί η πλειοψηφία των αλλοδαπών, ακόμα και ο Πακιστανός βιαστής της Πάρου, την 1η Ιανουαρίου; 
Επί της ουσίας ποιοι υπογράφουν αυτά τα έγγραφα, ποιοι κρατικοί λειτουργοί τα υπογράφουν και πόσα λεφτά έχουν αρπάξει για να γίνεται αυτό το αίσχος με το πολιτικό άσυλο; 
Ευχαριστώ.
(Στο σημείο αυτό ο Βουλευτής κ. Ηλίας Κασιδιάρης καταθέτει για τα Πρακτικά τα προαναφερθέντα έγγραφα, τα οποία βρίσκονται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)</Speech>
 ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Ευχαριστώ.
Ο Υπουργός Δημόσιας Τάξης και Προστασίας του Πολίτη, κ. Νικόλαος- Γεώργιος Δένδιας έχει το λόγο για να απαντήσει σε τρία λεπτά.</ChairmanSpeech> 
<Speech><Parlmember>ΝΙΚΟΛΑΟΣ ΔΕΝΔΙΑΣ</Parlmember> (Υπουργός Δημόσιας Τάξης και Προστασίας του Πολίτη): Κύριε Πρόεδρε, κατ’ αρχάς το συγκεκριμένο φερόμενο ως τελεσθέν περιστατικό έγινε στις 8 Ιουνίου δηλαδή πριν αναλάβει η Κυβέρνηση και κατά συνέπεια θα έπρεπε να αφορά κοινοβουλευτικό έλεγχο στην προηγούμενη κυβέρνηση. Γι’ αυτό αν έχετε την καλοσύνη, να υπάρχει μία μεγαλύτερη προσοχή. 
Όσον αφορά το συνταγματικό θέμα μιας και ετέθη, δεν συνηθίζω να εξηγώ νόμους στους αγαπητούς κυρίους συναδέλφους, αλλά θυμίζω ότι παράλληλα με το άρθρο 11 του Συντάγματος ισχύει στη χώρα το άρθρο 11 της ΕΣΔΑ, της Σύμβασης για τα Δικαιώματα του Ανθρώπου η οποία έχει επίσης συνταγματική ισχύ και η οποία επιτρέπει και στους αλλοδαπούς να συνέρχονται στη χώρα. 
Όμως, θα μου επιτρέψετε να πω ότι αυτό το οποίο λέει το άρθρο 11 του Συντάγματος -και είναι μία καλή ευκαιρία να το θυμίσουμε προς όλους σε αυτήν την Αίθουσα- είναι «ήσυχα και χωρίς όπλα». Και λέω προς πάσα κατεύθυνση με την ευκαιρία αυτή ότι τάγματα εφόδου στη χώρα αυτή, καπηλευόμενα τα εθνικά σύμβολα δεν πρόκειται να γίνουν ανεκτά. 
(Χειροκροτήματα από την πτέρυγα της Νέας Δημοκρατίας)
Οτιδήποτε τέτοιο θα συντριβεί.</Speech> 
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Το λόγο έχει ο ερωτών συνάδελφος κ. Ηλίας Κασιδιάρης για τρία λεπτά.</ChairmanSpeech> 
<Speech><Parlmember>ΗΛΙΑΣ ΚΑΣΙΔΙΑΡΗΣ</Parlmember>: Ευχαριστώ, κύριε Πρόεδρε. 
Πρώτον δεν είναι καθόλου καλά ενημερωμένος ο κύριος Υπουργός. Η συγκεκριμένη συγκέντρωση ήταν μία συγκέντρωση διαμαρτυρίας που έγινε μετά από κάποιο περιστατικό δήθεν ρατσιστικής δολοφονίας Ιρακινού το οποίo, εξ’ όσων γνωρίζουμε, κύριε Υπουργέ, έχει εξιχνιαστεί. 
Δεν μιλάω για τον Ιούνιο, μιλώ για τώρα, προ ολίγων ημερών. Επαναλαμβάνω πως δεν είστε καλά ενημερωμένος. Το συγκεκριμένο περιστατικό μάλιστα εξ όσων γνωρίζουμε, έχει εξιχνιαστεί. Ασφαλώς δεν υπήρξε ρατσιστικό κίνητρο. Κάνατε σημαία ένα δήθεν ρατσιστικό περιστατικό βίας, το οποίο δεν υπήρξε ποτέ. 
Επί της ουσίας δεν μου απαντήσατε, διότι υπεράνω όλων των συνθηκών και συμβάσεων είναι το Σύνταγμα των Ελλήνων. Θα επαναλάβω ότι ο συνταγματικός νομοθέτης δεν προβλέπει σε καμμία περίπτωση τις συγκεντρώσεις αλλοδαπών και δη λαθρομεταναστών.
Από εκεί και πέρα, να συντρίψετε βεβαίως την εγκληματικότητα, να συντρίψετε τους ληστές με τα καλάσνικοφ, αυτούς που δολοφονούν καθημερινά Έλληνες και να αφήσετε τα δήθεν τάγματα εφόδου, τα οποία υπάρχουν μόνο στη φαντασία σας. 
Θέλω να πω προς τους Βουλευτές της Νέας Δημοκρατίας που έφριξαν με τις εικόνες της Κορίνθου το εξής: Περαστικά τους. Θα επαναληφθούν οι εικόνες αυτές όποτε το κράτος δεν σέβεται τη νομιμότητα, διότι στη συγκεκριμένη περίπτωση το Υπουργείο Προστασίας του Πολίτη είναι το παράνομο. Κανένας νόμος του ελληνικού κράτους δεν αναφέρει ότι μπορούμε να μετατρέπουμε τα στρατόπεδα του Ελληνικού Στρατού σε κέντρα τουρισμού για λαθρομετανάστες. Αυτοί είναι οι παράνομοι και όποτε παρανομούν θα βρίσκουν τη Χρυσή Αυγή απέναντί τους και όχι με δέκα άτομα όπως ήταν στην Κόρινθο, αλλά με εκατοντάδες μέλη μας και πολίτες και φυσικά με δεκαοκτώ Βουλευτές στην πρώτη γραμμή αυτού του αγώνα. 
Θέλω να ρωτήσω τον κύριο Υπουργό το εξής: Πόσα παίρνει το ελληνικό κράτος με το κεφάλι από την Ευρωπαϊκή Ένωση για αυτούς τους λαθρομετανάστες, τους οποίους συγκεντρώνει στα στρατόπεδα αυτά; 
Επίσης, θα ήθελα να μας ενημερώσει ο κύριος Υπουργός για τα επεισόδια που έγιναν χθες το βράδυ στην Κόρινθο αφού είχαν αποχωρήσει οι Έλληνες που αντιδρούσαν. Από ό,τι λέγεται σήμερα σε όλα τα ραδιόφωνα και τις τηλεοράσεις, ακούστηκαν μέχρι και πυροβολισμοί. Ενδεχομένως, να ήταν βομβίδες κρότου λάμψης. Παρακολουθώ το θέμα. Είχαμε πράγματι συμπλοκές μεταξύ αλλοδαπών και Αστυνομίας; Τι συνέβη; Περιμένουμε μια απάντηση. 
Μέσα στο κοινωνικό χάος για να επέλθει η κοινωνική ειρήνη την οποία επικαλείστε διαρκώς, κύριε Υπουργέ, δεν χρειάζεται να φτιάξετε τμήματα παρακολουθήσεων για τη ρατσιστική βία. Ούτως ή άλλως, τέτοιο τμήμα υπάρχει. Και εγώ ως πιο παλιός στο αντικείμενο –διότι ασχολούμαι με τον εθνικιστικό αγώνα, όπως και όλοι οι συναγωνιστές μου πάνω από μια δεκαετία- γνωρίζω πολύ καλά ότι στον έκτο όροφο στο Τμήμα Προστασίας Πολιτεύματος της Κρατικής Ασφάλειας, υπάρχει ακόμα τμήμα παρακολουθήσεως της Χρυσής Αυγής. 
(Χειροκροτήματα από την πτέρυγα του Λαϊκού Συνδέσμου-Χρυσή Αυγή)
Δεν κινδυνεύει το ελληνικό κράτος από την Χρυσή Αυγή, κινδυνεύει από ανθρώπους ανεύθυνους που μας κοροϊδεύουν γιατί το σχέδιο «Ξένιος Ζευς» είναι μια κοροϊδία, διότι έχουμε εκατομμύρια λαθρομετανάστες στη χώρα και εσείς μιλάτε για χίλιες εννιακόσιες συλλήψεις. Για το 0,5 τοις χιλίοις μιλάτε και κάνετε όλα αυτά τα επικοινωνιακά κόλπα μήπως και παραπλανήσετε τους αδαείς. 
Τελευταία ερώτηση: Τι πράξατε -εφόσον σας ενδιαφέρει τόσο πολύ το ζήτημα της κοινωνικής ειρήνης- για τη σύλληψη των τρομοκρατών που χτύπησαν τη Χρυσή Αυγή προ ημερών στο Παγκράτι και στο Περιστέρι προχθές το βράδυ στο κατάστημα του Βουλευτή μας; Τι πράξατε για τη σύλληψη των τρομοκρατών που μας έκαψαν τα γραφεία μας στην οδό Σωκράτους 48; Κατέστρεψαν τα γραφεία μας και ακόμη η δικογραφία είναι ανοικτή και δεν γίνεται τίποτα. Δώστε μου μια απάντηση ως προς αυτό και μετά να δεχθώ οποιοδήποτε άλλο αντίλογο για τάγματα εφόδου και άλλες φαντασιακές καταστάσεις.
Ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>):  Και εγώ σας ευχαριστώ.
Το λόγο έχει ο Υπουργός κ. Νικόλαος Δένδιας.</ChairmanSpeech>
<Speech><Parlmember>ΝΙΚΟΛΑΟΣ ΔΕΝΔΙΑΣ</Parlmember> (Υπουργός Δημόσιας Τάξης και Προστασίας του Πολίτη): Κύριε Πρόεδρε, κατ’ αρχάς επί της ακρίβειας των λεγομένων μου, διότι δεν συνηθίζω να παραπλανώ την Εθνική Αντιπροσωπεία, σας επιδεικνύω την αφίσα της εκδήλωσης στην οποία αναφέρθηκε ο συνάδελφος και στην οποία η ημερομηνία νομίζω είναι εμφανής σε όλους. Θα την καταθέσω και για τα Πρακτικά.</Speech>
<Speech><Parlmember>ΗΛΙΑΣ ΚΑΣΙΔΙΑΡΗΣ</Parlmember>: Είναι άλλη εκδήλωση αυτή. Και σήμερα το απόγευμα έχει στην Ομόνοια.</Speech>
<Speech><Parlmember>ΝΙΚΟΛΑΟΣ ΔΕΝΔΙΑΣ</Parlmember> (Υπουργός Δημόσιας Τάξης και Προστασίας του Πολίτη): Δεύτερον, πέραν της αγνοίας του Συντάγματος, προφανώς υπάρχει και πλήρη άγνοια του Κανονισμού της Βουλής και λυπάμαι για αυτό. Δεν είναι δυνατόν από ό,τι καταλαβαίνω πως ορίζει ο Κανονισμός της Βουλής, να επαναπροσδιορίζονται οι ερωτήσεις κάθε φορά που η απάντηση του Υπουργού εν πάση περιπτώσει δεν αρέσει στον ερωτώντα Βουλευτή. Οποιαδήποτε ερώτηση έχει ο κύριος συνάδελφος είναι καλοδεχούμενος να την υποβάλει και να του απαντηθεί όπως του απαντήθηκε στη συγκεκριμένη φάση.
Θέλω απλώς να θυμίσω τη δήλωση που έκανα στην πρώτη μου τοποθέτηση στην ερώτηση που είχε την καλοσύνη ο κύριος συνάδελφος να μου υποβάλει ξανά και να γραφεί στα Πρακτικά και να έχουμε μια ευθεία εξήγηση για να μην υπάρχει παρεξήγηση. 
Τάγματα εφόδου στη χώρα δεν πρόκειται να γίνουν ανεκτά.
(Χειροκροτήματα από την πτέρυγα της Νέας Δημοκρατίας)</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>):   Ευχαριστώ, κύριε Υπουργέ.
Θα συζητηθεί η πρώτη με αριθμό 111/21-8-2012 επίκαιρη ερώτηση δευτέρου κύκλου του Βουλευτή της Νέας Δημοκρατίας κ. Βασιλείου Κικίλια προς τον Υπουργό Υγείας, σχετικά με την κάλυψη άμεσων αναγκών ασφαλισμένων του ΕΟΠΥΥ σε φαρμακευτική και ιατρική περίθαλψη. 
Το λόγο έχει ο ερωτών συνάδελφος για να αναπτύξει το αντικείμενο της ερώτησής του.</ChairmanSpeech> 
<Speech><Parlmember>ΒΑΣΙΛΕΙΟΣ ΚΙΚΙΛΙΑΣ</Parlmember>: Ευχαριστώ πολύ, κύριε Πρόεδρε.
Κύριε Υπουργέ, σας ευχαριστώ πολύ που είστε εδώ και ανταποκριθήκατε στην παράκλησή μας γι’ αυτή την επίκαιρη ερώτηση, η οποία έχει να κάνει με ένα θέμα πολύ σημαντικό, κατά τη γνώμη μου, το οποίο θα βρούμε μπροστά μας τις επόμενες εβδομάδες και μήνες που έρχονται. 
Είναι πλήρως κατανοητό σε όλους ότι δοκιμάζεται ο ελληνικός λαός. Και στα επίπεδα της ελληνικής οικονομίας τα πράγματα είναι πιεσμένα, υπό διαπραγμάτευση και περιορισμένα. Αυτό νομίζω ότι το έχει καταλάβει και η πλειοψηφία των Ελλήνων. 
Από εκεί και πέρα, προκειμένου να διατηρηθεί η κοινωνική συνοχή αυτής της χώρας και αυτού του λαού, θα πρέπει η ελληνική Κυβέρνηση, με αιχμή του δόρατος το Υπουργείο Υγείας, να δείξει την πρέπουσα προσοχή και σημασία στα υπόλοιπα θέματα κοινωνικού περιεχομένου, έτσι ώστε πραγματικά αυτό το περίφημο δίχτυ κοινωνικής προστασίας, για το οποίο μιλάμε, να πάρει σάρκα και οστά και άρα να αισθανθεί ο Έλληνας ότι προστατεύεται στα υπόλοιπα κομμάτια στα οποία μπορεί να γίνει κάτι. Και μιλάω για τη λαθρομετανάστευση, μιλάω για τη δημόσια τάξη, μιλάω σίγουρα για το κομμάτι αυτό της αξιοπρέπειας του Έλληνα που έχει να κάνει με τη δύσκολη στιγμή την οποία μπορεί να βιώσει σε ένα πρόβλημα υγείας.
Λέω, λοιπόν, πολύ γρήγορα ότι –και το γνωρίζετε καλύτερα εσείς, διότι είστε πολύ έμπειρος κοινοβουλευτικός και πρώην και νυν Υπουργός Υγείας- και οι φαρμακευτικοί σύλλογοι της χώρας και οι ιατρικοί σύλλογοι της χώρας βρίσκονται επί ποδός. Εγώ δεν ήρθα εδώ να μιλήσω συνδικαλιστικά, παρ’ ότι γιατρός. Ήρθα να μιλήσω από την πλευρά του κόσμου. Πριν από λίγους μήνες αντιμετωπίσαμε, δυστυχώς, ποταπές εικόνες καρδιοπαθών και λοιπού πληθυσμού βαρέων νοσούντων σε κατάσταση που δεν τιμά κανέναν μας, σε ουρές έξω από τα ασφαλιστικά ταμεία στην προσπάθεια να βρουν τα φάρμακά τους. Φοβάμαι ότι επωάζεται μία δεύτερη τέτοια κατάσταση. 
Επειδή ξέρω την ευαισθησία σας σε αυτά τα θέματα, θα ήθελα, σας παρακαλώ, να μου πείτε τι προτίθεστε να κάνετε σε σχέση με τις ελλείψεις που μπορούν να προκύψουν, με τους φαρμακοποιούς και τους ιατρούς που είναι συμβεβλημένοι με τον ΕΟΠΥΥ, αλλά δεν θα παρέχουν πιθανώς τις υπηρεσίες τους.</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Ευχαριστώ, κύριε συνάδελφε.
Το λόγο έχει ο Αναπληρωτής Υπουργός Υγείας κ. Σαλμάς για τρία λεπτά.</ChairmanSpeech>
<Speech><Parlmember>ΜΑΡΙΟΣ ΣΑΛΜΑΣ</Parlmember> (Αναπληρωτής Υπουργός Υγείας): Ευχαριστώ, κύριε Πρόεδρε.
Κύριε συνάδελφε, γνωρίζω την ευαισθησία σας πάνω στα θέματα παροχής υπηρεσιών υγείας στον ελληνικό πληθυσμό, αλλά και το ότι είστε ένας επιστήμονας με διαδρομή. Πρέπει, όμως, εδώ, με αφορμή την ερώτησή σας, να ξεκαθαρίσουμε ορισμένα πράγματα.
Πράγματι ζούμε το τελευταίο διάστημα μία πίεση από την πλευρά των παρόχων υγείας που συμβάλλονται με τον Οργανισμό Παροχής Υπηρεσιών Υγείας, τον ΕΟΠΥΥ, για να πληρωθούν για τις υπηρεσίες που έχουν προσφέρει. Ο ΕΟΠΥΥ είναι ένα εγχείρημα που ήταν προς τη σωστή κατεύθυνση. Έγινε, όμως, με πολύ λάθος και πρόχειρο τρόπο. Τι σημαίνει αυτό: 
Σημαίνει ότι αποφασίστηκε κάποια στιγμή να συγχωνευτούν οι κλάδοι υγείας των ασφαλιστικών ταμείων για να δημιουργηθεί ένας μεγάλος οργανισμός υγείας που στον ιδρώτα των εργαζομένων, που έχει στην πλάτη του, θα δίνει μεγάλη αξία και θα τον αξιοποιεί με τον καλύτερο δυνατό τρόπο.  Δηλαδή, θα παίρνει τις καλύτερες υπηρεσίες για τους εργαζόμενους Έλληνες στις φθηνότερες τιμές. Αυτή τη διαπραγματευτική δυνατότητα που έχει ο οργανισμός αυτός, δεν την έχει χρησιμοποιήσει μέχρι αυτή τη στιγμή.
Την ίδια ώρα έχουν συμφωνηθεί –εμείς τα βρήκαμε αυτά- δαπάνες του οργανισμού πολύ περισσότερες από τα προβλεπόμενα έσοδα. 
Το εγχείρημα αυτό τι είχε; Είχε τη φιλοσοφία «τα πάντα, στους πάντες», χωρίς να έχουν προβλεφθεί πόροι.
Για παράδειγμα, ο ασφαλισμένος του ΟΓΑ με 10 ευρώ μηνιαία εισφορά να έχει τις υπηρεσίες που παίρνει ο ασφαλισμένος του ΙΚΑ που πληρώνει 400 ευρώ. Και ο ΟΓΑ για να καλύψει την προηγούμενη αυτή υστέρηση των εισφορών των αγροτών, έπαιρνε από τον κρατικό προϋπολογισμό 1,2 δισεκατομμύρια ευρώ το χρόνο, ενώ τώρα παίρνουν 795.000.000 όλοι οι ασφαλιστικοί φορείς που είναι μέσα στον ΕΟΠΥΥ.
Καταλαβαίνετε, λοιπόν, ότι επειδή δεν μπορούμε να συνεχίσουμε να παράγουμε ελλείμματα, κάνουμε μία προσπάθεια να περιστείλουμε δαπάνες, χωρίς να πειράξουμε τον πυρήνα των υπηρεσιών υγείας που λαμβάνουν οι πολίτες. Και αυτό τι σημαίνει; Σημαίνει ότι θα περιοριστεί το κέρδος των παρόχων υγείας που συμβάλλονται με τον ΕΟΠΥΥ.
Από την άλλη, να κάνουμε μια προσπάθεια για να δούμε πώς μπορούμε να αυξήσουμε τα έσοδα του οργανισμού  ή σε κάθε περίπτωση –τρίτη προτεραιότητα- να αυξήσουμε το cash flow, δηλαδή τη ρευστότητα του οργανισμού. Πώς μπορεί να γίνει αυτό; Μπορεί να γίνει νομοθετώντας το κομμάτι της εισφοράς, που είναι για τον κλάδο υγείας, να έρχεται απευθείας στον οργανισμό και να μην περνά μέσα από τα ασφαλιστικά ταμεία. Για παράδειγμα, όταν περιμένει 150 εκατομμύρια ευρώ έσοδα το μήνα ο οργανισμός, που υποτίθεται ότι είναι από τις ασφαλιστικές εισφορές για την υγεία, να μην παρακρατώνται για να πληρωθούν οι συντάξεις. Διότι, όταν δεν φτάνουν αυτά και ο κρατικός προϋπολογισμός έχει συγκεκριμένη δυνατότητα και οι εισφορές παρακρατούνται από τα ταμεία για να πληρωθούν οι συντάξεις, από εκεί και πέρα τίθεται ένα θέμα στη ρευστότητα του οργανισμού.
Αναφερθήκατε στις κινητοποιήσεις των φαρμακοποιών και των γιατρών. Θα σας απαντήσω πιο εκτενώς στη δευτερολογία μου. Νομίζω, όμως, ότι δεν θα προχωρήσουν οι φαρμακοποιοί σε κινητοποιήσεις –θα το αποφασίσουν στη συνέλευσή τους το Σάββατο- για τον απλούστατο λόγο ότι έχουμε συνεννοηθεί μαζί τους. Το γνωρίζουν πως όσα χρήματα έχουμε, τους πληρώνουμε. Δεν κρατάμε τίποτα στο ταμείο του ΕΟΠΥΥ. Και μάλιστα σε τέτοιο βαθμό, ώστε να διαμαρτύρονται όλοι οι άλλοι πάροχοι υγείας, που είναι συμβεβλημένοι, γιατί πληρώνουμε τους φαρμακοποιούς. Δεν μπορεί να έχουν όλοι δίκιο. Ή οι φαρμακοποιοί έχουν δίκιο που δεν τους πληρώνουμε ή οι άλλοι πάροχοι δεν έχουν δίκιο που λένε: «Γιατί πληρώνετε πρώτα τους φαρμακοποιούς και όχι εμάς;».</Speech> 
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Ευχαριστούμε, κύριε Υπουργέ. 
Το λόγο έχει ο συνάδελφος Βουλευτής, κ. Κικίλιας, να δευτερολογήσει για τρία λεπτά.</ChairmanSpeech> 
<Speech><Parlmember>ΒΑΣΙΛΕΙΟΣ ΚΙΚΙΛΙΑΣ</Parlmember>: Κύριε Υπουργέ, ήσασταν ακριβής. Θέλω να συνεισφέρω στην προσπάθεια. Θεωρώ πως όταν γίνεται μια ερώτηση ή επερώτηση, αυτόν το στόχο πρέπει να έχει.
Θέλω να πω, λοιπόν, ότι είναι προφανές ότι τα ταμεία δεν μπορούν να πιεστούν, γιατί το εκάστοτε ταμείο έχει ως πρώτο μέλημά του να πληρώσει τις συντάξεις. Αυτό είναι προφανές, κατανοητό και σεβαστό. Ο άνθρωπος που έχει δουλέψει για μια ζωή ολόκληρη και πάει στο ΑΤΜ να πάρει τη σύνταξή του, πρέπει να τη βρει. Άρα, με τη μαύρη εργασία, την ανασφάλιστη εργασία και την ύφεση της ελληνικής οικονομίας είναι προφανές ότι τα ταμεία έχουν να συνεισφέρουν λιγότερο στον ασφαλιστικό φορέα.
Θα ήθελα να επισημάνω ακόμη ότι η περσινή χρονιά και ενώ διά νόμου είχε αποφασιστεί ότι το 0,6% του ΑΕΠ θα πήγαινε σε αυτόν το φορέα –και μιλάω για το νούμερο ένα κοινωνικό αγαθό, που είναι η υγεία, αν το νούμερο δύο είναι η παιδεία- αυτό ξαφνικά άλλαξε. Άλλαξε μία απόφαση της προηγούμενης Γενικής Γραμματέως του Υπουργείου Υγείας. Προφανώς η γυναίκα δεν το έπραξε από μόνη της. Όμως, σε επίπεδο συνταγματικό και νομοθετικό είναι αυθαίρετο. Μία απόφαση μιας γραμματέως υπερέβη ένα νόμο. Έτσι, δίνετε το 0,4% του ΑΕΠ στον ασφαλιστικό φορέα. Ούτως ή άλλως με το 0,6% ήταν πιεσμένα τα πράγματα, πόσω μάλλον τώρα. 
Παρ’ όλο που ξέρω ότι πιέζεστε από τις εξελίξεις και το χρόνο και αντιλαμβάνομαι ότι πρέπει να αντιμετωπίζετε τα θέματα της καθημερινότητας, που είναι σκληρά και δύσκολα, θα ήθελα να ζητήσω να δείτε μεσοπρόθεσμα ή μακρόπνοα, αν θέλετε, το συγκεκριμένο φορέα. Τι εννοώ; Νομίζω ότι πραγματικά λείπει ένας chief executive manager ιατρικός από αυτόν το φορέα, για να μπορέσει να κάνει αυτό που είπατε: Να μπορέσει να δημιουργήσει τέτοιες προϋποθέσεις παραγόμενων υπηρεσιών με ανταγωνισμό. Να δώσω δύο παραδείγματα: Είκοσι εκατομμύρια ευρώ δαπανά ο φορέας για την εξέταση για τον καρκίνο του προστάτη, όταν γνωρίζουμε πλέον ότι και ξεπερασμένη μπορεί να είναι και αμφιβόλου ποιότητας. Ή, για παράδειγμα, η αξονική τομογραφία κοστολογείται 71 ευρώ και η μαγνητική τομογραφία 275 ευρώ, όταν άλλοι ασφαλιστικοί φορείς στο εξωτερικό, στην Αμερική για παράδειγμα, κοστολογούν την αξονική τομογραφία 30 δολάρια. 
Άρα, ένας άνθρωπος που θα έχει αυτόν το ρόλο ή μία επιτροπή ή ένα task force, αν θέλετε, για να μπορέσει να μαζεύει τις τιμές, όπως είπατε, και να κάνει ανταγωνιστικό το φορέα, θα έχει να κάνει με το πρώτο κομμάτι της μείωσης του κόστους. Το δεύτερο κομμάτι έχει να κάνει με μία πρόταση, την οποία άκουσα ότι σας έχει καταθέσει η Εθνική Σχολή Δημόσιας Υγείας και συγκεκριμένα ο κ. Κυριόπουλος και την οποία προσυπογράφω και έχει να κάνει με τα ποσά, τα οποία δαπανώνται στην υγεία και τα οποία είναι ή μαύρα ή προς το ιδιωτικό κομμάτι της υγείας. Αυτά είναι μεγάλα ποσά. Αν δεν κάνω λάθος, είναι 5 ή 6 δισεκατομμύρια το χρόνο. Αν ένα ποσοστό 30% από αυτά τα ποσά αυτών που έχουν έσοδα πάνω από 30.000 ή 40.000 ευρώ -το 10% αυτών είναι 300 με 400 εκατομμύρια ευρώ- οδηγηθεί με επίσημο τρόπο στη δημόσια υγεία, αυτό θα έδινε τη δυνατότητα μαζί με το μάζεμα της δαπάνης να υπάρχει –πιστεύω- και μια αύξηση των εσόδων. 
Νομίζω ότι μεσοπρόθεσμα μπορείτε να δημιουργήσετε μια τέτοια αρχιτεκτονική στο φορέα, κύριε Υπουργέ, και να έχουμε πολύ καλύτερα αποτελέσματα. Αλλιώς τέτοιου είδους κινητοποιήσεις και θέματα θα τα ξαναβρούμε μπροστά μας σε πιο θερμές μέρες του φθινοπώρου και του χειμώνα –φοβάμαι- που οι προτεραιότητες θα είναι άλλες.
Ευχαριστώ πολύ.</Speech> 
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Σας ευχαριστούμε. 
Το λόγο έχει ο κύριος Υπουργός για τρία λεπτά.</ChairmanSpeech> 
<Speech><Parlmember>ΜΑΡΙΟΣ ΣΑΛΜΑΣ</Parlmember> (Αναπληρωτής Υπουργός Υγείας): Ευχαριστώ, κύριε Πρόεδρε. 
Για να κλείσουμε το θέμα των κινητοποιήσεων όπου σας είπα ότι θα σας απαντήσω ολοκληρωμένα στη δευτερολογία μου, ο οργανισμός αυτή τη στιγμή έχει περισσότερες δαπάνες από ότι έσοδα. Αυτό σημαίνει μια δυσκολία πληρωμών και το γνωρίζουν όλοι οι πάροχοι που συμβάλλονται, όμως κανείς δεν υποχρεώνει κανέναν πάροχο να συμβληθεί με τον ΕΟΠΥΥ. Τι σημαίνει αυτό; Συμβάλλεται όποιος θέλει. Εμείς δεν πήγαμε να παρακαλέσουμε κανέναν πάροχο, να του πούμε ελάτε να συμβληθείτε μαζί μας. Όποιος δεν θέλει αύριο, δεν θέλει να έρθει στον ΕΟΠΥΥ και να υποβάλει διακοπή της σύμβασής του. Μετά από αυτό όμως ο εκβιασμός τελείωσε, γιατί το ξέρουν οι πάροχοι ότι δεν μπορούν να πληρώνονται στο χρόνο που θα ήθελαν. Όταν το ξέρουν δεν έχει νόημα να προαναγγέλλουμε ότι από τις 3 Σεπτεμβρίου θα κόψουμε. 
Να σας πω ένα παράδειγμα. Μου είπατε για τους γιατρούς. Ποια είναι η Ένωση Γιατρών ΕΟΠΥΥ που μου είπατε; Δεν υπάρχει τέτοιος φορέας. Είναι ένα σωματείο που δεν εκπροσωπεί τους γιατρούς.</Speech> 
<Speech><Parlmember>ΒΑΣΙΛΕΙΟΣ ΚΙΚΙΛΙΑΣ</Parlmember>: Το διάβασα…</Speech>
<Speech><Parlmember>ΜΑΡΙΟΣ ΣΑΛΜΑΣ</Parlmember> (Αναπληρωτής Υπουργός Υγείας): Ακριβώς όπως το λέτε, το διαβάσατε. Το έγραψαν οι δημοσιογράφοι που άκουσαν για μια ένωση γιατρών. 
Εμείς ανανεώνουμε τις συμβάσεις των γιατρών που ήταν σε εκκρεμότητα και ήταν σε ομηρία στον ΕΟΠΥΥ και υπάρχει αθρόα προσέλευση των γιατρών, εν γνώσει τους με τον τρόπο που πληρώνονται. Άρα η πραγματικότητα διαψεύδει. Και όσοι ιατρικοί σύλλογοι θέλουν να παίρνουν προβολή και να βγαίνουν μπροστά ότι εκπροσωπούν δήθεν τους γιατρούς, εμείς στο Υπουργείο Υγείας στηρίζουμε τους γιατρούς και νοιαζόμαστε περισσότερο από τον καθένα. Αυτό το δείξαμε έμπρακτα. 
Σε συνάντηση που είχα με τον Πρόεδρο του Πανελλήνιου Ιατρικού Συλλόγου του είπα ότι οι γιατροί για τις επισκέψεις τους θα πληρώνονται στο πρώτο δεκαπενθήμερο του μήνα. Είπα ότι θα αρχίσουν να υπογράφονται οι συμβάσεις και άρχισαν ήδη αυτήν την εβδομάδα από την Αττική και υπογράφονται. Μάλιστα, θα δώσουμε και κίνητρα στους γιατρούς που είναι συνεπείς στη σκέψη τους και στην προσπάθειά τους –για να περισταλεί η δαπάνη και να νοικοκυρευτεί ο οργανισμός- ώστε να μπορούν να συνταγογραφούν και να γράφουν εξετάσεις σε περισσότερους ασθενείς και να βλέπουν περισσότερους επισκέπτες. 
Σας λέω και πάλι πως εκτιμώ ότι ο Πανελλήνιος Φαρμακευτικός Σύλλογος, που έχει μια ωριμότητα και ξέρει τα στοιχεία, δεν θα προχωρήσει σε κινητοποίηση το Σάββατο. Σε κάθε περίπτωση όμως θέλω να είμαι ξεκάθαρος. Αυτήν τη φορά η πολιτεία δεν είναι ανοχύρωτη. Έχουμε έτοιμο σχέδιο το οποίο θα ενεργοποιήσουμε για να προστατεύσουμε την φαρμακευτική παροχή περίθαλψης στους ασφαλισμένους. Ένας οργανισμός ο οποίος σε κάθε περίπτωση παρά τα όλα προβλήματα μοιράζει στην αγορά, αν υποθέσουμε ότι είναι 4,2 δισεκατομμύρια τα έσοδα, πάνω από 300 εκατομμύρια ρευστό και είναι ιδρώτας των εργαζομένων αυτός, δεν εκβιάζεται. Θα βρούμε τον τρόπο με αυτά τα χρήματα να πληρώνονται φάρμακα για τους εργαζόμενους. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Αναπληρωτή Υπουργού)
Κλείνω, κύριε Πρόεδρε. Για το κομμάτι που είπατε για το πώς θα μπορέσουμε να ρίξουμε τις τιμές στις αξονικές, μαγνητικές τομογραφίες…</Speech>
<Speech><Parlmember>ΒΑΣΙΛΕΙΟΣ ΚΙΚΙΛΙΑΣ</Parlmember>: Παράδειγμα έφερα.</Speech> 
<Speech><Parlmember>ΜΑΡΙΟΣ ΣΑΛΜΑΣ</Parlmember> (Αναπληρωτής Υπουργός Υγείας): Είναι σωστό το παράδειγμά σας διότι είστε στο μυαλό μας που σας είπα πριν ότι πρώτα θα περιοριστεί το κέρδος των παρόχων υπηρεσίας υγείας που συμβάλλονται με τον ΕΟΠΥΥ, για να μην πειραχθεί ο πυρήνας της παροχής υπηρεσιών υγείας για τους εργαζόμενους, για τους ασφαλισμένους σημαίνει ότι ο ΕΟΠΥΥ θα κάνει χρήση της διαπραγματευτικής του ικανότητας, διότι δημιουργήθηκε γι’ αυτόν το σκοπό. Είναι ο δεύτερος μεγαλύτερος ασφαλιστικός οργανισμός υγείας στην Ευρώπη και θα βγούμε και θα διαπραγματευτούμε με την αγορά. 
Σας δίνω ένα τελευταίο παράδειγμα. Κάλεσα μόνος προς διαπραγμάτευση για το μοριακό έλεγχο.</Speech> 
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Κύριε Υπουργέ, υπάρχουν άλλες δύο παρεμφερείς ερωτήσεις.</ChairmanSpeech> 
<Speech><Parlmember>ΜΑΡΙΟΣ ΣΑΛΜΑΣ</Parlmember> (Αναπληρωτής Υπουργός Υγείας): Θα μειώσω το χρόνο από εκεί. 
Πήραμε 10% για το υπόλοιπο της σύμβασης που ήταν για πέντε χρόνια. Το όφελος είναι εκατομμύρια. Πήραμε δωρεάν είκοσι χιλιάδες αντιδραστήρια για τον ιό του  δυτικού Νείλου. Αυτή η υπόθεση πέρυσι στοίχισε 2,2 εκατομμύρια. Έμπρακτα σας λέμε τι κερδίσαμε. Μάλιστα, πήραμε και πιστωτικό δέκα χιλιάδες αντιδραστήρια από την περσινή δαπάνη για τα αντιδραστήρια του ιού του δυτικού Νείλου. Άρα μέχρι αυτήν τη στιγμή ο έλεγχος του ιού του δυτικού Νείλου, μηδέν ευρώ. Σας θυμίζω ότι πριν τις εκλογές η σκέψη για απευθείας ανάθεση ήταν στο 1 εκατομμύριο και το γύρισε πίσω ο κ. Φλωρίδης. 
Σας ευχαριστώ.</Speech> 
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Ευχαριστούμε, κύριε Υπουργέ. 
Κυρίες και κύριοι συνάδελφοι, θα ήθελα να θέσω υπ’ όψιν σας την από 23 Αυγούστου 2012 ομόφωνη απόφαση της Διάσκεψης των Προέδρων, για τη μείωση των δαπανών αγοράς ηλεκτρονικού εξοπλισμού και να παρακαλέσω για την έγκριση από το Σώμα της σχετικής απόφασης. 
	Το Σώμα εγκρίνει;</ChairmanSpeech> 
	<Speech><Parlmember>ΟΛΟΙ ΟΙ ΒΟΥΛΕΥΤΕΣ</Parlmember>: Μάλιστα, μάλιστα.</Speech> 
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Συνεπώς το Σώμα ενέκρινε ομόφωνα την απόφαση αυτή, η οποία καταχωρίζεται στα Πρακτικά.
(Η προαναφερθείσα απόφαση έχει ως εξής:</ChairmanSpeech> 
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Παρακαλώ το Σώμα να εξουσιοδοτήσει το Προεδρείο για την υπ’ ευθύνη του επικύρωση των Πρακτικών ως προς την ψήφιση της απόφασης αυτής.</ChairmanSpeech>
<Speech><Parlmember>ΟΛΟΙ ΟΙ ΒΟΥΛΕΥΤΕΣ</Parlmember>: Μάλιστα, μάλιστα.</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Το Σώμα παρέσχε τη ζητηθείσα εξουσιοδότηση.
Εισερχόμεθα τώρα στην πέμπτη με αριθμό 102/21-8-2012 επίκαιρη ερώτηση δεύτερου κύκλου της Βουλευτού της Δημοκρατικής Αριστεράς κ. Αικατερίνης Μάρκου προς τον Υπουργό Υγείας, σχετικά με τα στοιχεία για τη μείωση της φαρμακευτικής δαπάνης.
Το λόγο έχει η συνάδελφος κυρία Βουλευτής για να αναπτύξει την επίκαιρη ερώτησή της σε δύο λεπτά.</ChairmanSpeech>
<Speech><Parlmember>ΑΙΚΑΤΕΡΙΝΗ ΜΑΡΚΟΥ</Parlmember>: Ευχαριστώ, κύριε Πρόεδρε.
Την τελευταία διετία γίνεται προσπάθεια να μειωθεί η φαρμακευτική δαπάνη χωρίς, όμως, να υπάρχει πάντα ένα σαφές και σταθερό πλαίσιο αντιμετώπισής της, με κανόνες, σύστημα και στρατηγική που να αφορά ιδιαιτέρως την επιβίωση και ανάπτυξη της εγχώριας φαρμακοβιομηχανίας. 
Προκειμένου να εκπονηθεί το σχέδιο αυτό, θα πρέπει να συνεκτιμηθούν πρωτίστως τα βασικότερα στοιχεία που διαθέτει το κράτος και σχετίζονται ιδιαιτέρως με το είδος της συνταγογράφησης και κατανάλωσης των φαρμάκων. Τα στοιχεία αυτά πρέπει να αναζητηθούν και να τεθούν στο επίκεντρο της συζήτησης, καθώς μπορούν να αναδείξουν την πραγματικότητα πάνω στην οποία πρέπει να δομηθεί με διαφανή τρόπο η σχετική εξοικονόμηση πόρων, περιορίζοντας δραστικά τη σπατάλη και τη διαφθορά. 
Σχετικώς προσφάτως ο Διοικητής του ΕΟΠΥΥ δήλωσε κατά τη συνεδρίαση της Διαρκούς Επιτροπής Κοινωνικών Υποθέσεων της Βουλής της 1-2-2012 ότι περίπου εκατό φάρμακα από τα εξίμισι χιλιάδες είναι εκείνα που δημιουργούν το 70%-75% του ετήσιου κόστους για τον οργανισμό.
Είναι κεφαλαιώδους σημασίας, σήμερα που οι μη προνομιούχοι Έλληνες και Ελληνίδες βλέπουν τα εισοδήματά τους να μειώνονται δραματικά ή ακόμη και να εξαφανίζονται, να διασαφηνισθεί αν έχουν δρομολογηθεί και ποιες είναι οι δράσεις αντιμετώπισης της δαπάνης που προκαλείται από τους πρωταθλητές της υπερκατανάλωσης των φαρμάκων αυτών. 
Ερωτάται ο αρμόδιος Υπουργός: Πρώτον, ποια είναι αυτά τα εκατό φάρμακα που κατά δήλωση του διοικητή του ΕΟΠΥΥ επιβαρύνουν σκανδαλωδώς τον προϋπολογισμό του οργανισμού; Να μας γνωστοποιηθεί κάθε ένα από αυτά σε ποια εταιρεία ανήκει, αν η εταιρεία αυτή είναι εγχώρια ή πολυεθνική και αν η κάθε μία από τις εταιρείες αυτές δηλώνει κέρδη ή ζημίες. 
Δεύτερον, οι τιμές των φαρμάκων του ν.3816 εξάγονται σήμερα με βάση τις τρεις χαμηλότερες της Ευρωπαϊκής Ένωσης, όπως ορίζει ο νόμος; Ποιά είναι αναλυτικά τα στοιχεία υπολογισμού των τιμών για τα εκατό ακριβότερα φάρμακα που κυκλοφορούν και τα πρώτα εκατό σε κατανάλωση, ώστε οι νομοθετικές ενέργειες να κατευθυνθούν με τρόπο που να εξασφαλίζει ότι η σπατάλη θα σταματήσει και η ωφέλεια που θα προκύψει από το γεγονός αυτό θα αμβλύνει σημαντικά τα βάρη που επωμίζονται σήμερα οι φορολογούμενοι πολίτες και ιδίως οι χρήστες των φαρμάκων;&#160;
Ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Σας ευχαριστώ.
Το λόγο, προκειμένου να απαντήσει στην ερώτηση, έχει ο κύριος Υπουργός.</ChairmanSpeech>
<Speech><Parlmember>ΜΑΡΙΟΣ ΣΑΛΜΑΣ</Parlmember> (Αναπληρωτής Υπουργός Υγείας): Σας ευχαριστώ πολύ.
Προκειμένου να εγκαινιάσουμε μια νέα περίοδο, όπου η Βουλή θα αναβαθμιστεί και οι Βουλευτές θα έχουν στη διάθεσή τους απόλυτα τα στοιχεία που θα ζητήσουν και παρ’ ότι δεν είναι μια διαδικασία αυτή αίτησης κατάθεσης εγγράφων που θα μπορούσε να συμβεί, διότι ο χρόνος που μεσολαβεί για την αίτηση κατάθεσης εγγράφων είναι πάνω από είκοσι μέρες, για να μπορεί το Υπουργείο να μαζέψει τα στοιχεία, εμείς, όμως, επειδή είμαστε προετοιμασμένοι, σας καταθέτουμε όλα τα στοιχεία που ζητήσατε ανά εταιρεία, τα πρώτα εκατό φάρμακα σε δαπάνη, σε πωλήσεις, όλα, και σε ποια εταιρεία ανήκουν και σε τι ποσοστό και το τζίρο τους.
(Στο σημείο αυτό ο Αναπληρωτής Υπουργός Υγείας κ. Μάριος Σαλμάς καταθέτει για τα Πρακτικά τα προαναφερθέντα έγγραφα, τα οποία βρίσκονται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
Δεύτερον, η φαρμακευτική πολιτική είναι στο επίκεντρο το τελευταίο διάστημα. Τα τελευταία δυο-τρία χρόνια είναι της μόδας. Γιατί; Δικαιολογημένα γιατί είχαμε φτάσει σε ένα σημείο που είχε υπερβεί το μέσο όρο των χωρών του ΟΟΣΑ και υποτίθεται έγινε μια προσπάθεια για να γίνει περιστολή της δαπάνης. 
Το 2009 ήταν 5,2 δισεκατομμύρια. Θα σας πω, όμως, ότι παρά τα όσα έχουν ειπωθεί το 2011, πέρυσι, η δαπάνη ήταν στα 4,2 δισεκατομμύρια. Υποτίθεται με έναν συμψηφισμό 262 εκατομμυρίων που γίνεται, πράγματι, θα πέσει στα 2,9 δισεκατομμύρια, ο οποίος αυτός συμψηφισμός είναι ακόμη σε εξέλιξη και δεν σημαίνει, όμως, ότι δεν ήταν πραγματική δαπάνη τα 4,2 δισεκατομμύρια. Καλούμαστε φέτος να πάμε στα 2,88 -και μιλώ για την ασφαλιστική φαρμακευτική δαπάνη, δεν περιλαμβάνω τη νοσοκομειακή φαρμακευτική δαπάνη- που σημαίνει ότι πρέπει να πάμε στην πράξη περίπου στο 1,1 δισεκατομμύριο μείωση.
	Υπάρχουν πάρα πολλά μέτρα -πάνω από τριάντα- που έχουν νομοθετηθεί. Τα είκοσι τέσσερα μάλιστα ήταν priority actions, ήταν μέτρα που έπρεπε άμεσα να εφαρμοστούν για να περιοριστεί η δαπάνη. Πρέπει να σας πω σήμερα το εξής, ότι όποια μείωση έγινε τα τελευταία δυόμισι χρόνια -αυτό το 1 δισεκατομμύριο- στη φαρμακευτική δαπάνη έγινε με βάση οριζόντιες μειώσεις τιμών και υπό τη μορφή επιστροφών, rebates. Τι σημαίνει αυτό; Ότι δεν εφαρμόστηκαν μέτρα πολιτικής που να αποδίδουν στο να μειωθεί η φαρμακευτική δαπάνη, δηλαδή οριζόντιες flat μειώσεις και μια μορφή rebates στο ότι υπερβαίνει κάποιες προειλημμένες αποφάσεις για το πώς αποζημιώνονται οι εταιρείες και τα φαρμακεία. 
Εμάς τώρα ποια είναι η ευθύνη μας; Η ευθύνη μας είναι να μεταβούμε από την εποχή αυτή, που σας προανέφερα, στην εποχή που θα αρχίσουν να εφαρμόζονται και να αποδίδουν μέτρα, πολιτικές παρεμβάσεις πάνω στη φαρμακευτική πολιτική. Και πρέπει να σας πω ότι μια τέτοια σειρά μέτρων είναι δεσμεύσεις του μνημονίου που, αν εφαρμοστούν όλες αυτές, θα αρχίσουν να αποδίδουν και θα μειώσουν τη δαπάνη. Πέραν όμως αυτών, θα ανακοινώσουμε στο προσεχές διάστημα μία σειρά επιπρόσθετων πολιτικών παρεμβάσεων που θα μειώσουν τη φαρμακευτική δαπάνη. Είναι ένα μεγάλο στοίχημα, το οποίο νομίζω ότι στο τέλος θα το κερδίσουμε.</Speech> 
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Σας ευχαριστώ.
Το λόγο έχει η συνάδελφος κ. Μάρκου για τρία λεπτά.</ChairmanSpeech>
<Speech><Parlmember>ΑΙΚΑΤΕΡΙΝΗ ΜΑΡΚΟΥ</Parlmember>: Σας ζήτησα τον κατάλογο αυτών των φαρμάκων για να δω αυτά τα φάρμακα σε ποιες εταιρείες ανήκουν, αν οι εταιρείες αυτές είναι πολυεθνικές ή ελληνικές, αν παρουσιάζουν κέρδη ή ζημίες, για να δούμε, διότι αν έχει ο Πρόεδρος του ΕΟΠΥΥ δίκιο και οι θυγατρικές έχουν ζημίες, κάποιος από τους δύο λέει ψέματα. Να μας πείτε αν αυτές οι εταιρείες δηλώνουν κέρδη ή ζημίες βάσει των ισολογισμών, εφόσον το γνωρίζετε. Αν οι ισολογισμοί αυτοί είναι ζημιογόνοι, τότε υπάρχει θέμα με τις ενδοομιλικές συναλλαγές. Δηλαδή αν στις τιμολογήσεις αυτές των φαρμάκων μεταξύ μητρικών εταιρειών και θυγατρικών παρουσιάζονται κέρδη ή ζημίες, δηλαδή παρουσιάζονται οι ζημίες εδώ και τα κέρδη έξω. Αν έχετε δει τους ισολογισμούς, είμαι σίγουρη ότι μπορείτε να απαντήσετε.
Ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Το λόγο έχει ο κύριος Υπουργός για τρία λεπτά.</ChairmanSpeech>
<Speech><Parlmember>ΜΑΡΙΟΣ ΣΑΛΜΑΣ</Parlmember> (Αναπληρωτής Υπουργός Υγείας): Δύο θέματα εκκρεμούν, για να απαντήσω στη δευτερολογία μου. Το πρώτο είναι το σύστημα τιμών που με ρωτήσατε στην πρωτολογία σας και το δεύτερο είναι αυτό που μου λέτε για την κερδοφορία των φαρμακευτικών επιχειρήσεων. Εγώ δεν είμαι σε θέση να σας πω για την κερδοφορία αν είναι ζημιογόνες. Προφανώς το Υπουργείο Οικονομικών θα έχει καλύτερα στοιχεία.</Speech>
<Speech><Parlmember>ΑΙΚΑΤΕΡΙΝΗ ΜΑΡΚΟΥ</Parlmember>: Το Υπουργείο Οικονομικών δεν μου απάντησε στη συγκεκριμένη ερώτηση, μου είπε να μιλήσω με το Υπουργείο Υγείας.</Speech>
<Speech><Parlmember>ΜΑΡΙΟΣ ΣΑΛΜΑΣ</Parlmember> (Αναπληρωτής Υπουργός Υγείας): Το Υπουργείο Υγείας δεν έχει αποστολή να ελέγχει τους προϋπολογισμούς των εταιρειών και την κερδοφορία τους. Δεν έχουμε τέτοια αρμοδιότητα εμείς σε αυτό. 
Τώρα για το θέμα των τιμών. Θέτετε σημαντικά θέματα και χαίρομαι. Οι τιμές, όπως γνωρίζετε, για τα on patent φάρμακα, αυτά που ανήκουν στην καινοτομία, βγαίνουν στη χώρα μας με βάση το μέσο όρο των τριών φθηνότερων από είκοσι δύο χώρες της Ευρωπαϊκής Ένωσης. Για τα off patent, αυτά που έχουν χάσει την πατέντα τους, είναι στο 50% της τιμής της τελευταίας χρονιάς που το on patent έχασε την πατέντα. Ως χρόνος αναφοράς έχει θεωρηθεί το 2009. Τα γενόσημα είναι στο 40% του on patent, δηλαδή ουσιαστικά είναι 20% φθηνότερα από τα off patent. 
Δύο θέματα κρίσιμα: Πρώτον, πώς βγαίνουν οι τιμές και δεύτερον αν χρειάζεται να αλλάξουμε κάτι. Οι τιμές έβγαιναν με έναν τρόπο που είχε ανατεθεί από τη Γενική Γραμματεία Εμπορίου πριν από δύο χρόνια περίπου από μία ιδιωτική εταιρεία, από έναν ιδιώτη. Ουσιαστικά έβγαζε τις τιμές η Διεύθυνση Φαρμάκου του Υπουργείου Υγείας με την Επιτροπή Τιμών. 
Επειδή όμως είπαμε πως βασική αρχή αυτής της Κυβέρνησης είναι να έχουμε τα πάντα με διαφάνεια, ζητήσαμε αυτό το σύστημα τιμολόγησης, όχι μόνο των εκατό φαρμάκων, αλλά όλων των φαρμάκων -δηλαδή το πως βγαίνουν οι τιμές απ’ όλες τις χώρες- να περιέλθει στο Υπουργείο Υγείας και γι’ αυτό δεν έχω υπογράψει δελτίο τιμών μέχρι σήμερα. Είπα ότι δελτίο τιμών θα υπογράψω όταν το σύστημα με το οποίο βγαίνουν οι τιμές θα έχει απόλυτη διαφάνεια. 
Αυτό κάνουμε τώρα και να είστε βέβαιη πως όταν υπογράψουμε μέχρι τις 15 Σεπτεμβρίου περίπου το δελτίο τιμών, εκεί θα βγάλουμε και τη λίστα και θα υπογράψουμε τις λίστες. Είναι μέτρα σημαντικά για να μειωθεί η φαρμακευτική δαπάνη. 
Όσον αφορά τον τρόπο τιμολόγησης, σχεδιάζουμε και εδώ κάποια πράγματα. Δεν είμαι σε θέση να τα ανακοινώσω σήμερα. Είμαστε σε διαβούλευση με τους εταίρους. Πρέπει όμως και τα off patent και κατ’ επέκταση και τα γενόσημα να έρθουν να ανατιμολογηθούν με πιο σύγχρονο τρόπο, για να κατεβούν οι τιμές τους, ώστε να επιδράσει και η μείωση των τιμών στη μείωση της φαρμακευτικής δαπάνης.</Speech> 
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Ευχαριστούμε, κύριε Υπουργέ. 
Κυρίες και κύριοι συνάδελφοι, έχω την τιμή να ανακοινώσω στο Σώμα ότι ο Υπουργός Δικαιοσύνης, Διαφάνειας και Ανθρωπίνων Δικαιωμάτων διαβίβασε στη Βουλή, σύμφωνα με το άρθρο 86 του Συντάγματος και το ν. 3126/2003: «Ποινική ευθύνη των Υπουργών», όπως ισχύει, δικογραφίες που αφορούν σε πρώην μέλη της Κυβέρνησης.</ChairmanSpeech> 
<Speech><Parlmember>ΚΩΝΣΤΑΝΤΙΝΟΣ ΓΙΟΒΑΝΟΠΟΥΛΟΣ</Parlmember>: Σε ποια πρώην μέλη της Κυβέρνησης αναφέρεται η εισήγηση;</Speech> 
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Θα σας διανεμηθεί, κύριε συνάδελφε. Θα πάει στην αρμόδια επιτροπή και θα ακολουθηθεί η διαδικασία που προβλέπεται από τον Κανονισμό.</ChairmanSpeech> 
<Speech><Parlmember>ΚΩΝΣΤΑΝΤΙΝΟΣ ΓΙΟΒΑΝΟΠΟΥΛΟΣ</Parlmember>: Ευχαριστώ πολύ.</Speech> 
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Εισερχόμεθα τώρα στη συζήτηση της έκτης με αριθμό 106/21-8-2012 επίκαιρης ερώτησης δευτέρου κύκλου του Βουλευτή του Κομμουνιστικού Κόμματος Ελλάδας κ. Σπυρίδωνος Χαλβατζή προς τον Υπουργό Υγείας, σχετικά με την κατάσταση που διαμορφώνεται από την πολιτική των περικοπών στη φαρμακευτική περίθαλψη. 
Το λόγο έχει ο κ. Χαλβατζής για να αναπτύξει την επίκαιρη ερώτησή του σε δύο λεπτά.</ChairmanSpeech> 
<Speech><Parlmember>ΣΠΥΡΙΔΩΝ ΧΑΛΒΑΤΖΗΣ</Parlmember>: Ευχαριστώ, κύριε Πρόεδρε.
Η κατάσταση που αντιμετωπίζουν οι εργαζόμενοι, τα λαϊκά στρώματα σε ό,τι αφορά τη φαρμακευτική περίθαλψη είναι τραγική. Αυτό είναι πασίδηλο. Αυτή η κατάσταση συνεχώς επιδεινώνεται. Βεβαίως, υπάρχουν ευθύνες γι’ αυτό και στις προηγούμενες κυβερνήσεις, αλλά και στη σημερινή συγκυβέρνηση της Νέας Δημοκρατίας, του ΠΑΣΟΚ και της ΔΗΜΑΡ. 
Οι περικοπές της ισχνής χρηματοδότησης του ΕΟΠΥΥ είναι άγριες. Αυτή η πολιτική οδηγεί καθημερινά στη συσσώρευση χρεών και του κράτους προς τους αυτοαπασχολούμενους φαρμακοποιούς αλλά και προς τους ασθενείς που έχουν πληρώσει το σύνολο της φαρμακευτικής δαπάνης. 
Λόγω αυτών των χρεών σε πάρα πολλούς νομούς οι φαρμακοποιοί σταμάτησαν να χορηγούν φάρμακα με πίστωση. Αυτό, ενδεχομένως, στην αυριανή συνέλευση του Πανελλήνιου Φαρμακευτικού Συλλόγου να γενικευθεί. Οι κίνδυνοι είναι μεγάλοι. 
Οι ασφαλισμένοι υποχρεώνονται να πληρώσουν το σύνολο της δαπάνης. Υπάρχουν εκατοντάδες χιλιάδες ανασφάλιστοι και άνεργοι. Πάρα πολλοί άνθρωποι αδυνατούν να πληρώσουν ακόμα και τη συμμετοχή στην αγορά των φαρμάκων. 
Βεβαίως, δεν θα ανακαλύψει κανένας τον τροχό όταν πει ότι η μη λήψη των φαρμάκων συνιστά μέγα κίνδυνο ακόμα και για τη ζωή των ανθρώπων. Ο Υπουργός είναι γιατρός και το ξέρει αυτό καλύτερα. 
Κατά την άποψή μας, υπάρχει άμεση ανάγκη να χρηματοδοτηθούν πλήρως από τον κρατικό προϋπολογισμό ο ΕΟΠΥΥ και τα ασφαλιστικά ταμεία, να εξοφληθούν τα χρέη στους φαρμακοποιούς και στους ασφαλισμένους, να εξασφαλιστεί η πλήρης και δωρεάν φαρμακευτική περίθαλψη, με προτεραιότητα τους ανέργους, τους ανασφάλιστους, τους χαμηλόμισθους και χαμηλοσυνταξιούχους. Απαιτείται η δωρεάν διάθεση των ειδικών φαρμάκων, των φαρμάκων για τις συνοδούς νόσους και τα συμπληρώματα διατροφής στους χρονίως πάσχοντες και τα ΑΜΕΑ.
	Είναι απαραίτητος, κύριε Υπουργέ, ο συμψηφισμός των χρεών ανάμεσα στο δημόσιο και στους αυτοαπασχολούμενους φαρμακοποιούς. Θα πρέπει να μας δώσετε ορισμένες απαντήσεις. Τα προβλήματα είναι σοβαρά. Είναι κίνδυνοι πλέον για ζωές. Δεν είναι απλώς κριτική στην Κυβέρνηση. Εσείς το γνωρίζετε καλύτερα. 
Ευχαριστώ.</Speech> 
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Ευχαριστούμε, κύριε συνάδελφε. 
Το λόγο έχει ο Αναπληρωτής Υπουργός Υγείας και Κοινωνικής Αλληλεγγύης κ. Σαλμάς για τρία λεπτά.</ChairmanSpeech> 
<Speech><Parlmember>ΜΑΡΙΟΣ ΣΑΛΜΑΣ</Parlmember> (Αναπληρωτής Υπουργός Υγείας): Ευχαριστώ, κύριε Πρόεδρε.
Κατ’ αρχάς θα ήθελα να πω ότι γνωρίζω και προσωπικά την ευαισθησία του κ. Χαλβατζή πάνω στα θέματα αυτά στα οποία επανειλημμένως έχει αναφερθεί και στη Βουλή και είναι κι εύστοχες οι παρατηρήσεις του κι η αγωνία είναι εύλογη. Όμως θα ήθελα, με όλο το σεβασμό που σας έχω, αγαπητέ συνάδελφε, να βάλουμε ορισμένα πράγματα σε μία τάξη.
Να σας πω τι εννοώ. Η φαρμακευτική περίθαλψη των Ελλήνων δεν επιδεινώνεται. Έχουμε φαρμακευτική περίθαλψη πάνω από το μέσο όρο όλων των χωρών! Οι Έλληνες παίρνουν φάρμακα πάνω από το μέσο όρο όλων των χωρών κι έχουν από τις χαμηλότερες ιδιωτικές συμμετοχές στην αγορά φαρμάκου. Καταλαβαίνω και τον πολιτικό χώρο που βρίσκεστε και την αγωνία όλων μας, το ότι θέλουμε ένα κράτος προστασίας και κοινωνικό κράτος, ιδιαίτερα στις δύσκολες συνθήκες. Ποιος δεν θα το ήθελε αυτό; Το θέλουμε. Έχουμε σκέψεις. Στο μέλλον θα το δείτε και σύντομα θα ανακοινώσουμε κάποιες πολιτικές πάνω σ’ αυτό. Όμως όσον αφορά αυτά που μου ζητήσατε τώρα, να δώσουμε δωρεάν εδώ κι εκεί, πείτε μου πόσο κοστίζουν. Αν τα έχετε κοστολογήσει αυτά, να τα εξετάσουμε. Πόσο είναι αυτό το «δωρεάν», που λέτε, για όλα τα ακριβά φάρμακα, το δωρεάν για τα άλλα; Να το δούμε. Είναι 1 δισεκατομμύριο, 2 δισεκατομμύρια, 3 δισεκατομμύρια; Πόσο είναι; Και να δούμε κι αν τα έχουμε. Εγώ δεν έχω αντίρρηση. Πάντως, σε καμμία περίπτωση να μη λέμε ότι ο Έλληνας δεν παίρνει τα φάρμακά του. Αν πάτε στα αγροτικά ιατρεία, θα διαπιστώσετε ότι δίνονται σακούλες με φάρμακα. Το αντίθετο, λοιπόν, συμβαίνει. Πολυφαρμακία έχουμε στην Ελλάδα. 
Δεύτερον, όσον αφορά τις κινητοποιήσεις των φαρμακοποιών που δημιουργούν προβλήματα στους ασφαλισμένους, έχετε ένα δίκιο στην παρατήρησή σας και στην ερώτησή σας. Και ποιο είναι αυτό; Είναι το γεγονός  πως την περίοδο που είναι σε κινητοποιήσεις κάποιοι φαρμακευτικοί σύλλογοι οι ασθενείς πάνε και πληρώνουν από την τσέπη τους όλο το σύνολο του ποσού και στη συνέχεια πάνε στα ταμεία για να πάρουν τα χρήματά τους. Πρέπει να σας πω ότι υπάρχει ακόμη μία αδυναμία στο σύστημα. Πάνε στα μητρικά ταμεία, γιατί ακόμη δεν έχει έρθει όλο το προσωπικό. Δηλαδή τα Τμήματα Παροχών των ασφαλιστικών ταμείων δεν έχουν έρθει ακόμη στον ΕΟΠΥΥ, αλλά είμαστε τώρα σε μια κοινή υπουργική απόφαση που πρέπει να υπογράψουμε για να έρθει όλο το προσωπικό στον ΕΟΠΥΥ, ώστε εκτός από την ευθύνη –που την έχουμε- να έχουμε και την άμεση εποπτεία. 
Ζήτησα να ενημερωθώ σήμερα, πριν έρθω να σας απαντήσω στην ερώτηση, για να είμαι πιο συγκεκριμένος. Ήταν κάτι λιγότερο από 20 εκατομμύρια για όλο το προηγούμενο διάστημα και τα περισσότερα έχουν εξοφληθεί. Υπήρχε μια μικρή εμπλοκή στον ΟΠΑΠ, που οφείλετο στο πληροφοριακό του σύστημα και αφορούσε τις πληρωμές σε όλες τις παροχές κι όχι μόνο στα φάρμακα. 
Θα ήθελα όμως να επιμείνω στο θέμα των φαρμακοποιών. Τα είπα και πριν στην απάντησή μου στον κ. Κικίλια, αλλά δεν ήσασταν στην Αίθουσα. Θα τα πω λοιπόν στη δευτερολογία μου, που θα έχω και περισσότερο χρόνο. 
Σας ευχαριστώ.</Speech> 
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Το λόγο έχει ο συνάδελφος κ. Χαλβατζής για τρία λεπτά.</ChairmanSpeech> 
<Speech><Parlmember>ΣΠΥΡΙΔΩΝ ΧΑΛΒΑΤΖΗΣ</Parlmember>: Κύριε Υπουργέ, είπατε ότι είναι φθηνά τα φάρμακα. Η συμμετοχή έχει αυξηθεί. Αυξήθηκε, διπλασιάστηκε και σε μερικές περιπτώσεις υπερδιπλασιάστηκε. Πριν από μερικούς μήνες γινόταν λόγος και υπήρχε κυβερνητική δήλωση, ότι θα υπάρχει ένα πλαφόν 1.500 ευρώ το χρόνο για τη δαπάνη φαρμάκων σε ασθενείς. Το συνειδητοποιούμε αυτό; Τι θα πει κόστος; Η  ζωή του ανθρώπου έχει κόστος; Έτσι το μετράμε; Ο έχων τη δυνατότητα να αγοράζει φάρμακα θα ζει και ο μη έχων τη δυνατότητα, θα πεθαίνει. Αυτό συμβαίνει σε πολλές χώρες του ανεπτυγμένου καπιταλισμού και το γνωρίζουμε όλοι. Εν πάση περιπτώσει, όλα τα πράγματα δεν μπαίνουν στη ζυγαριά. Δεν είναι έτσι η ζυγαριά. 
Μίλησε ο Υπουργός για πολυφαρμακία, για τα αγροτικά ιατρεία. Ποιος φταίει; Ο ασθενής; Δηλαδή αυτά τα πράγματα πρέπει να μπουν σε μία σειρά και σε μία τάξη, ποιος φταίει και ποιος ευθύνεται.
(Στο σημείο αυτό κτυπάει προειδοποιητικά το κουδούνι λήξεως του χρόνου ομιλίας του κυρίου Βουλευτή)
Πάντως η σημερινή κατάσταση συνιστά κίνδυνο, κίνδυνο για απώλειες ανθρώπινης ζωής. Εδώ δεν παίζουμε. Ο Υπουργός τα γνωρίζει πολύ καλύτερα γιατί είναι μάχιμος γιατρός. Εγώ θέλω να επισημάνω ότι είχαμε ρητορεία κυβερνητικών στελεχών όλων των κυβερνήσεων και ειδικά το τελευταίο διάστημα για τη μείωση συνολικά της φαρμακευτικής δαπάνης. Αλλά αυτή από τι συνοδεύεται; Δεν συνοδεύεται από οποιαδήποτε έλλειψη, αλλά από κινδύνους. Υπάρχει και μία αλχημεία σχετικά με τα νούμερα, τους αριθμούς που μπορεί να δίνουν ψεύτικη εικόνα. Η πραγματικότητα είναι οδυνηρή. Πρόκειται και εδώ για μία σκληρή, ταξική πολιτική.
Αυτό που ειπώθηκε για το πλαφόν των 1500 ευρώ το χρόνο είναι από χέρι απόφαση θανατηφόρα. Την μάζεψε το Υπουργείο. Ωστόσο πολλά λέγονται, υπάρχουν αντιδράσεις, αξιολογούνται οι αντιδράσεις από την εκάστοτε κυβέρνηση, παίρνονται πίσω ή προωθούνται αργότερα.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Εμείς λέμε ότι πρέπει να λυθούν αυτά τα προβλήματα και καλούμε τους εργαζόμενους να μη μείνουν με σταυρωμένα χέρια. Ειδικά στα ζητήματα των φαρμάκων πρέπει να αγωνιστούν, να παλέψουν μέσα από το μαζικό κίνημα, να διεκδικήσουν αυτά που τους ανήκουν. Και τους ανήκει η ίδια η ζωή.
Σας ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Και εγώ σας ευχαριστώ.
Το λόγο έχει ο κύριος Υπουργός για τρία λεπτά παρακαλώ.</ChairmanSpeech>
<Speech><Parlmember>ΜΑΡΙΟΣ ΣΑΛΜΑΣ</Parlmember> (Αναπληρωτής Υπουργός Υγείας): Δηλαδή, κύριε Χαλβατζή, προτρέπετε τους φαρμακοποιούς να κάνουν κινητοποιήσεις; Το λέω για να σας προστατεύσω, να μην παρεξηγηθείτε.</Speech> 
<Speech><Parlmember>ΣΠΥΡΙΔΩΝ ΧΑΛΒΑΤΖΗΣ</Parlmember>: Δεν σας άκουσα.</Speech> 
<Speech><Parlmember>ΜΑΡΙΟΣ ΣΑΛΜΑΣ</Parlmember> (Αναπληρωτής Υπουργός Υγείας): Προτρέπετε …</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Όχι διάλογο, κύριε Υπουργέ.</ChairmanSpeech>
<Speech><Parlmember>ΜΑΡΙΟΣ ΣΑΛΜΑΣ</Parlmember> (Αναπληρωτής Υπουργός Υγείας): …τους φαρμακοποιούς και τους γιατρούς να κάνουν κινητοποιήσεις;</Speech> 
<Speech><Parlmember>ΣΠΥΡΙΔΩΝ ΧΑΛΒΑΤΖΗΣ</Parlmember>: Κύριε Υπουργέ, τους εργαζόμενους καλούμε να αγωνιστούν, να διεκδικήσουν.</Speech>
<Speech><Parlmember>ΜΑΡΙΟΣ ΣΑΛΜΑΣ</Parlmember> (Αναπληρωτής Υπουργός Υγείας): Ποιοι είναι αυτοί;</Speech> 
<Speech><Parlmember>ΣΠΥΡΙΔΩΝ ΧΑΛΒΑΤΖΗΣ</Parlmember>: Οι ασθενείς και οι πάσχοντες.</Speech> 
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Παρακαλώ πολύ, από τον Κανονισμό αυτό απαγορεύεται.</ChairmanSpeech> 
<Speech><Parlmember>ΣΠΥΡΙΔΩΝ ΧΑΛΒΑΤΖΗΣ</Parlmember>: Με συγχωρείτε.</Speech> 
<Speech><Parlmember>ΜΑΡΙΟΣ ΣΑΛΜΑΣ</Parlmember> (Αναπληρωτής Υπουργός Υγείας): Κύριε Πρόεδρε, δεν πειράζει.</Speech> 
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Ήταν ρητορική η ερώτηση του κυρίου Υπουργού.</ChairmanSpeech>
<Speech><Parlmember>ΣΠΥΡΙΔΩΝ ΧΑΛΒΑΤΖΗΣ</Parlmember>: Όχι, να το διευκρινίζουμε!</Speech> 
<Speech><Parlmember>ΜΑΡΙΟΣ ΣΑΛΜΑΣ</Parlmember> (Αναπληρωτής Υπουργός Υγείας): Θα πρέπει να υπάρξουν διευκρινήσεις.</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Ουαί και αλίμονο αν οι Υπουργοί παραβιάζουν τον Κανονισμό.</ChairmanSpeech>
<Speech><Parlmember>ΜΑΡΙΟΣ ΣΑΛΜΑΣ</Parlmember> (Αναπληρωτής Υπουργός Υγείας): Να τα διευκρινίζουμε.
Πάντα πίστευα στην πολιτική ότι όλη η αλήθεια δεν βρίσκεται στη μία μεριά, στη μία πτέρυγα της Βουλής, ούτε στην άλλη. Ούτε η μία πτέρυγα κατέχει όλη την αλήθεια, ούτε η άλλη, ούτε η μεσαία. 
Είναι ώρα να συνθέσουμε -η χώρα περνάει δύσκολες στιγμές- και θα το κάνουμε αυτό. 
Στο κομμάτι αυτό που μου ζητήσατε να δούμε τι μπορεί να γίνει με  μερικές ομάδες ασφαλισμένων που έχουν σοβαρό οικονομικό πρόβλημα, θα το δω σας το υπόσχομαι. Για τους ανασφάλιστους και τους άπορους δεν έχω αρμοδιότητα, δεν μπορώ. Μπορεί το Υπουργείο Εργασίας να σας ανακοινώσει ίσως, κάτι αν σκεφτεί. Για τους ασφαλισμένους που έχουν αδυναμία με απασχολεί, με νοιάζει. Και πιστεύω σε λίγο καιρό να είμαστε σε θέση να ανακοινώσουμε κάτι.</Speech>
<Speech><Parlmember>ΣΠΥΡΙΔΩΝ ΧΑΛΒΑΤΖΗΣ</Parlmember>: Σε λίγο καιρό θα έχουμε περισσότερους ανασφάλιστους, κύριε Υπουργέ.</Speech>
<Speech><Parlmember>ΜΑΡΙΟΣ ΣΑΛΜΑΣ</Parlmember> (Αναπληρωτής Υπουργός Υγείας): Δεν έχω αρμοδιότητα για αυτούς. Έχω αρμοδιότητα κυβερνητική να σκέφτομαι για τους ασφαλισμένους και για τους ασφαλιστικά ενήμερους, δηλαδή αυτούς για τους οποίους έχει υποχρέωση ο ΕΟΠΥΥ να παρέχει υπηρεσίες υγείας.</Speech> 
<Speech><Parlmember>ΣΠΥΡΙΔΩΝ ΧΑΛΒΑΤΖΗΣ</Parlmember>: Εντάξει.</Speech>
<Speech><Parlmember>ΜΑΡΙΟΣ ΣΑΛΜΑΣ</Parlmember> (Αναπληρωτής Υπουργός Υγείας): Και θέλω μία και το είπα αυτό, να πω και κάτι άλλο. Όλα σε υπερβολή τα έχουμε στη χώρα μας, δεν τα έχουμε σε περιστολή. Σήμερα ο ΕΟΠΥΥ αποζημιώνει φάρμακα που είναι εκτός λίστας, που δεν έπρεπε.</Speech>
<Speech><Parlmember>ΣΠΥΡΙΔΩΝ ΧΑΛΒΑΤΖΗΣ</Parlmember>: Είμαστε αντίθετοι με τη λίστα.</Speech> 
<Speech><Parlmember>ΜΑΡΙΟΣ ΣΑΛΜΑΣ</Parlmember> (Αναπληρωτής Υπουργός Υγείας): Ναι, προσέξτε. 
Γιατί σας είπα ότι τα κάνουμε όλα καθ’ υπερβολή; Για το αντίθετο μπορούμε να κατηγορηθούμε, ότι δίνουμε περισσότερα από όσα πρέπει.
Σήμερα ξέρετε ότι ο ΕΟΠΥΥ δεν έχει μητρώο ασφαλισμένων; Έγινε ένας τεράστιος οργανισμός με 9,5 εκατομμύρια και δεν μπορεί να δει ποιος είναι ασφαλιστικά ενήμερος ώστε να του παρέχει υπηρεσία και ποιος είναι ο έμμεσα ασφαλισμένος; Ξέρετε σήμερα δηλαδή ότι παρέχει υπηρεσίες και σε ανθρώπους που έχουν φύγει από την έμμεση ασφάλιση και κάλυψη και σε ανθρώπους που δεν είναι ασφαλιστικά ενήμεροι; Άρα, δεν μπορεί αυτός ο οργανισμός να κατηγορείται ότι είναι ανάλγητος! Ίσα-ίσα φτιάχνει ελλείμματα επειδή δίνει τα πάντα στους πάντες. Με 10 ευρώ –αναφέρομαι στον ασφαλισμένο του ΟΓΑ- του δίνει τα πάντα στα κρατικά και στα ιδιωτικά νοσοκομεία, τα πάντα του πληρώνει. Κλειστά νοσήλια. 
Προστατεύστε αυτόν τον οργανισμό! Είναι ο ιδρώτας των εργαζομένων. Τον θίγουν οι συμβαλλόμενοι με τον οργανισμό, τουλάχιστον εμείς όμως πρέπει να τον προστατεύσουμε! 
Και κάτι τελευταίο. Πέσατε και εσείς θύμα παραπλάνησης των «1.500 ευρώ» της δημοσιογραφίας. Δεν υπήρξε ποτέ στο τραπέζι το πλαφόν των 1.500 ευρώ. Ήταν μια μελέτη ενός ιδρύματος ΚΕΠΕ. Όπως είπατε, κάποιος τεχνοκράτης το σχεδίασε που δεν είχε ιδέα από πρακτική πολιτική και ότι αυτό δεν μπορεί να εφαρμοστεί.</Speech> 
<Speech><Parlmember>ΣΠΥΡΙΔΩΝ ΧΑΛΒΑΤΖΗΣ</Parlmember>: Αυτό έκανε και ο Σπράος και ύστερα από δέκα χρόνια εφαρμόστηκε!</Speech>
<Speech><Parlmember>ΜΑΡΙΟΣ ΣΑΛΜΑΣ</Parlmember> (Αναπληρωτής Υπουργός Υγείας): «Μετά από δέκα χρόνια» είναι μια μεγάλη κουβέντα. Όμως, τώρα που μιλάμε δεν είναι στο τραπέζι αυτό το πλαφόν των 1500 ευρώ. Εμείς τουλάχιστον δεν μπορούμε να το εφαρμόσουμε και δεν το θεωρούμε δίκαιο.</Speech> 
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Έδωσε τη διευκρίνιση ο κύριος Υπουργός.</ChairmanSpeech> 
<Speech><Parlmember>ΜΑΡΙΟΣ ΣΑΛΜΑΣ</Parlmember> (Αναπληρωτής Υπουργός Υγείας): Αυτό, λοιπόν, είναι ξεκάθαρο. 
Σας ευχαριστώ.</Speech> 
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Και εμείς σας ευχαριστούμε. 
Θα συζητηθεί τώρα η δεύτερη με αριθμό 110/21-8-2012 επίκαιρη ερώτηση δευτέρου κύκλου του Βουλευτή του Συνασπισμού Ριζοσπαστικής Αριστεράς-Ενωτικού Κοινωνικού Μετώπου κ. Μιχαήλ Κριτσωτάκη προς τον Υπουργό Εργασίας, Κοινωνικής Ασφάλισης και Πρόνοιας, σχετικά με τη λήψη μέτρων καταπολέμησης της «μαύρης εργασίας» στις επιχειρήσεις του τουρισμού και του επισιτισμού. 
Το λόγο έχει ο συνάδελφος κ. Μιχαήλ Κριτσωτάκης για δύο λεπτά, προκειμένου να αναπτύξει την επίκαιρη ερώτησή του.</ChairmanSpeech>
<Speech><Parlmember>ΜΙΧΑΗΛ ΚΡΙΤΣΩΤΑΚΗΣ</Parlmember>: Κύριε Πρόεδρε, κύριε Υπουργέ, ακόμα και σε σχέση και σε σύγκριση με το μνημονιακό καθεστώς, αυτό που έχει δημιουργηθεί με ευθύνη των προηγούμενων δικομματικών κυβερνήσεων και τώρα των μνημονιακών κυβερνήσεων και της παρούσης Κυβέρνησης, η κατάσταση στις επιχειρήσεις του τουρισμού και του επισιτισμού –ακόμα και με αυτό το καθεστώς- είναι απαράδεκτη, είναι μαύρη και θα έλεγα ότι συνιστά καθεστώς γαλέρας και δεν είναι υπερβολή. 
Η παράνομη, αδήλωτη, ανασφάλιστη, η μαύρη –όπως έχει επικρατήσει να λέγεται- εργασία που ενισχύεται σήμερα με τη μνημονιακή πολιτική και αυτής της Κυβέρνησης, κύριε Υπουργέ, είναι απαράδεκτη, γιατί –σύμφωνα με δικά σας στοιχεία, τα στοιχεία του ΣΕΠΕ- το πρώτο εξάμηνο του 2012 οι δέκα χιλιάδες εξακόσιοι τρεις  εργαζόμενοι από τους είκοσι εννέα χιλιάδες πεντακόσιους εξήντα  που εργάζονται στις επιχειρήσεις που ελέχθησαν είναι ανασφάλιστοι σε ένα ποσοστό 35,87%. Οι μισοί έλεγχοι, δηλαδή το 49,5%, έγιναν σε επιχειρήσεις εστίασης και το ποσοστό ανασφάλιστης εργασίας ήταν 58,2%.
Τι γίνεται με όλους αυτούς που εργάζονται; Ποιοι κερδίζουν, ποιοι χάνουν; Τι γίνεται με τα ασφαλιστικά ταμεία; Πείτε μου αν υπάρχει Υπουργείο Εργασίας ή αν πρέπει να έχουμε αίτημα να υπάρξει Υπουργείο Εργασίας, διότι περί αυτού πρόκειται. Θα μου πείτε: Ποια πολιτική εφαρμόζουμε; Τη μνημονιακή, την οποία όμως αποδέχεστε. 
Εγώ θα σας πω ότι η ομοσπονδία των εργαζομένων στον τουρισμό και τον επισιτισμό καταγγέλλει διαχρονική καταστρατήγηση εφαρμογής των κλαδικών συμβάσεων, συνεχείς παραβιάσεις της εργατικής νομοθεσίας και των εργασιακών δικαιωμάτων, εντατικοποίηση και απλήρωτη εργασία, εκ περιτροπής και ανασφάλιστη εργασία σε ποσοστό που σε ορισμένες περιοχές φθάνει το 60%. Εδώ δηλαδή δεν πρόκειται απλώς περί φαινομένου που το παρατηρούμε. Το αντίθετο! 
Κύριε Πρόεδρε, κύριε Υπουργέ, εγώ θέλω να ξαναθέσω τα δυο συγκεκριμένα ερωτήματα που έχουμε διατυπώσει. Θα παρακαλέσω τον κύριο Υφυπουργό να μην απαντήσει με τη λογική του Υπουργού του κ. Βρούτση, ο οποίος βγήκε με το στυλ αυτό της Πάρου –όπως πια επικράτησε να λέγεται- κλείνοντας μια επιχείρηση, η οποία ήταν και φορτισμένη από το φόνο που είχε ο κάνει ο αλλοδαπός που εργαζόταν σε αυτή, για πέντε μέρες και λέει «εντάξει, κάτι κάνουμε». 
Πέρασε στον Τύπο ότι κάτι γίνεται. Δεν γίνεται τίποτα και γι’ αυτό εμείς, κύριε Υπουργέ, αυτό που ρωτούμε είναι συγκεκριμένο. Πόσο σκοπεύετε να μειώσετε το ποσοστό ανασφάλιστης εργασίας το επόμενο εξάμηνο; Εγώ δεν λέω να το εκμηδενίσετε, αλλά πόσο θα μειωθεί το επόμενο εξάμηνο με αυτά που θα μας πείτε, με αυτά που ήδη έχει πει ο κύριος Υπουργός.</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Έγινε κατανοητό, κύριε συνάδελφε.</ChairmanSpeech> 
<Speech><Parlmember>ΜΙΧΑΗΛ ΚΡΙΤΣΩΤΑΚΗΣ</Parlmember>: Τι μέτρα θα προτείνετε; Τι νομοθετικές αλλαγές θα κάνετε; Πείτε μας συγκεκριμένους στόχους μείωσης της ανασφάλιστης εργασίας. 
Αυτό θα μπορούσαμε να πούμε ότι σε πρώτη φάση θα ήταν ένα βήμα, κάτι που θα μπορούσε να θεωρηθεί ικανοποιητικό. Εγώ σας προκαλώ λέγοντας ότι δεν μπορείτε να προτείνετε κάτι. Να το δούμε όμως από την απάντησή σας.</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Ευχαριστώ.
Το λόγο έχει ο κύριος Υπουργός να απαντήσει για τρία λεπτά.</ChairmanSpeech>
<Speech><Parlmember>ΝΙΚΟΛΑΟΣ ΠΑΝΑΓΙΩΤΟΠΟΥΛΟΣ</Parlmember> (Υφυπουργός Εργασίας, Κοινωνικής Ασφάλισης και Πρόνοιας): Όντως, με προκαλείτε κύριε συνάδελφε, όταν διερωτάσθε εάν υπάρχει το Υπουργείο Εργασίας. Εσείς πού είστε; Στο νησί με τον Αρχηγό σας ακόμα; Δεν ξέρετε ότι την ημέρα που καταθέσατε την ερώτηση βγήκαν δύο αποφάσεις κλεισίματος, προσωρινής διακοπής δύο επιχειρήσεων, κάτι που δεν έχει ξαναγίνει στην Ελλάδα; 
Πρέπει δηλαδή και τώρα να μεμψιμοιρούμε επειδή πάρθηκε μία απόφαση που δεν έχει προϋπάρξει στα  χρονικά επιβολής της νομοθεσίας για τις παραβάσεις των διατάξεων της εργασίας; Πρέπει πάλι ακόμη και τώρα να μεμψιμοιρούμε! Ναι, ήταν προσωρινή διακοπή. Δεν μπορείς να πας να το κλείσεις οριστικά. Θα σας εξηγήσω παρακάτω τι σκεφτόμαστε για την αυστηροποίηση αυτών των διοικητικών κυρώσεων. Αλλά να μην λέμε ότι δεν έγινε τίποτε, όταν για πρώτη φορά έγινε κάτι, κάτι που  μεταφράζεται σε κύρωση απτή, δεδομένη, υπαρκτή, πέρα από εξαγγελίες και ρητορείες!
Θα ξεκινήσω, λοιπόν, από την αρχή. Έχετε ακούσει ήδη από τον Υπουργό ότι κορυφαία θέση του Υπουργείου είναι ο πόλεμος κατά της αδήλωτης εργασίας. Πραγματικά, το φαινόμενο είναι σε έξαρση. Όταν ένας στους τρεις εργαζόμενους είναι αδήλωτος και το ποσοστό αυτό πλησιάζει το 50% στις τουριστικές περιοχές όπου η εργασία είναι περισσότερο εποχική, προφανώς υπάρχει μεγάλο θέμα. 
Οι συνέπειες είναι μεγάλες απώλειες για τα ασφαλιστικά ταμεία. Υπολογίζονται στα έξι δισ. ετησίως. Υπάρχει νόθευση του υγιούς ανταγωνισμού από τη στιγμή που έχουμε εργαζόμενους που στοιχίζουν φθηνότερα, εάν είναι ανασφάλιστοι, από αυτούς που ο εργοδότης, συνεπής όντας στις υποχρεώσεις του νόμου, πληρώνει τις ασφαλιστικές εισφορές τους. Έχουμε έναν εθισμό στην παραβατικότητα, γιατί συνήθως αυτές οι παραβάσεις της νομοθεσίας συνδυάζονται και με φοροδιαφυγή. Το διαπιστώνουμε από τους καθημερινούς ελέγχους που προκύπτουν και βγαίνουν και στην επικαιρότητα. Τέλος, υπάρχει και το μεγάλο κοινωνικό κομμάτι, διότι, όπως και να το κάνουμε, η αδήλωτη εργασία αποτελεί κίνητρο για τον λαθρομετανάστη να έρθει στη χώρα, αφού γνωρίζει ή του έχουν πει ή ξέρει ή ακούγεται ότι στην Ελλάδα υπάρχουν ευκαιρίες απασχόλησης ακόμη και με αυτή τη μορφή. Ξέρουμε και πόσο δραματικές διαστάσεις έχει πάρει και αυτό το θέμα. 
Στο ΣΕΠΕ, το κατεξοχήν αρμόδιο Σώμα για τον έλεγχο και την επιβολή κυρώσεων σε αυτά τα φαινόμενα, απασχολούνται επτακόσιοι ογδόντα δύο υπάλληλοι, εκ των οποίων εκατό περίπου διοικητικοί και οι υπόλοιποι είναι επιθεωρητές εργασίας, αρμόδιοι δηλαδή για την διενέργεια αυτών των ελέγχων. Προσπαθούμε ήδη με λίγα μέσα να εντείνουμε τις διαδικασίες διενέργειας αυτών των ελέγχων σε όλη την επικράτεια, ιδίως σε κάποιες περιοχές έξαρσης του φαινομένου.
Υπάρχει πρόβλεψη ακόμη για κάποιες μετατάξεις, περί τις εβδομήντα. Να μη σας κουράζω με νούμερα. Από αυτές, περίπου έξι υπάλληλοι, αν δεν κάνω λάθος, από μετάταξη έχουν ήδη αναλάβει υπηρεσία. Από εκεί και πέρα όμως και εκεί είναι το σημαντικότερο..
(Στο σημείο αυτό χτυπάει το κουδούνι λήξης του χρόνου ομιλίας του κυρίου Υφυπουργού)
Θέλω λίγο την ανοχή σας, κύριε Πρόεδρε, για ένα λεπτό περίπου, για να απαριθμήσω τις νομοθετικές πρωτοβουλίες και τα μέτρα. Είναι νομίζω αυτό που θέλει να ακούσει περισσότερο από όλα ο συνάδελφος. 
(Στο σημείο αυτό την Προεδρική Έδρα  καταλαμβάνει ο Δ’ Αντιπρόεδρος της Βουλής κ. ΔΡΑΓΑΣΑΚΗΣ ΙΩΑΝΝΗΣ ) 
Εδώ έχουμε μία πλειάδα βελτιώσεων του υφισταμένου νομοθετικού πλαισίου, που θα σας τις απαριθμήσω. Σας λέω, για να γνωρίζουμε όλοι, ότι το νομοθετικό πλαίσιο είναι η οδηγία της Ευρωπαϊκής Ένωσης που ενσωματώθηκε στο εθνικό δίκαιο  με το ν.4052/2012. Κάνει λόγο για κυρώσεις και μέτρα κατά των εργοδοτών που απασχολούν παράνομα διαμένοντες πολίτες τρίτων χωρών, καθώς βέβαια και ο ν. 3996/2012 σχετικά με την οργάνωση και λειτουργία των ΣΕΠΕ. 
Επ’ αυτών, λοιπόν, εκκρεμούν περίπου τριάντα τρεις υπουργικές αποφάσεις και προεδρικά διατάγματα. Κάποιες από αυτές είναι θέμα ημερών να νομοθετηθούν. Ενδεικτικά σας παραθέτω μερικές, γιατί δεν υπάρχει και χρόνος. Η πρώτη υπουργική απόφαση για στελέχωση, οργάνωση και διάρθρωση υπηρεσίας ειδικών επιθεωρητών εργασίας, άρθρο 9 παράγραφος 5 του ν. 3996 είναι έτοιμη για υποβολή. Η δεύτερη είναι ΚΥΑ. Εδώ έχουμε το Εργασίας και το Οικονομικών. Ρυθμίζει δαπάνες λειτουργίας του ΣΕΠΕ, ζητήματα σχετικά με την πάγια προκαταβολή των υπαλλήλων που βγαίνουν να διενεργήσουν ελέγχους, δαπάνες μετακίνησης, δαπάνες διανυκτέρευσης, εκτός έδρας κ.λπ..
Μπορεί να ακούγεται τετριμμένο, αλλά είναι βασικής σημασίας για να μπορέσουν οι υπάλληλοι να βγουν και να διενεργήσουν ελέγχους, όχι μόνο στο Λεκανοπέδιο, αλλά σε όλη την Ελλάδα. Άρθρο 14 του ν. 3996, έτοιμη για υποβολή υπουργική απόφαση.
Τρίτον: Υπουργική απόφαση σχετικά με τον προσδιορισμό των προστίμων για παραβάσεις της εργατικής νομοθεσίας. Άρθρο 24, παράγραφος 1 του ν. 3996. Αυτή υπολογίζω ότι μέσα σε δέκα μέρες θα εκδοθεί, διότι πρόκειται για υπουργική απόφαση.
Τέταρτον: Υπουργική απόφαση για κατηγοριοποίηση παραβάσεων εργατικής νομοθεσίας, εισαγωγή εξαιρέσεων τέτοιων κατηγοριών και βέβαια, τα σχετικά με την πράξη επιβολής προστίμου. Δεν θέλουμε να εξαντλούμε την αυστηρότητά μας, αλλά ακόμα οι εξειδικεύσεις αυτές οπωσδήποτε είναι σημαντικές για την επιβολή κυρώσεων. Έτοιμη σε έναν περίπου μήνα.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Κύριε Υπουργέ, εάν τα έχετε γραπτά, μπορείτε να τα καταθέσετε στα Πρακτικά.</ChairmanSpeech>
<Speech><Parlmember>ΝΙΚΟΛΑΟΣ ΠΑΝΑΓΙΩΤΟΠΟΥΛΟΣ</Parlmember> (Υφυπουργός Εργασίας, Κοινωνικής Ασφάλισης και Πρόνοιας): Κύριε Πρόεδρε, τα υπόλοιπα είναι δυο-τρεις ακόμη αποφάσεις, τις οποίες θα αναλύσω στη δευτερολογία μου για να καταδείξω ότι, όχι μόνο δεν έχουμε καθεστώς αδράνειας και λήθαργου, αλλά καθεστώς υπερδραστηριότητας όσον αφορά την αντιμετώπιση του φαινομένου από πλευράς Υπουργείου.
Σας ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ευχαριστούμε, κύριε Υπουργέ.
Ο κ. Κριτσωτάκης έχει το λόγο, για τρία λεπτά.</ChairmanSpeech>
<Speech><Parlmember>ΜΙΧΑΗΛ ΚΡΙΤΣΩΤΑΚΗΣ</Parlmember>: Κύριε Υπουργέ, θα ήθελα να σας διαβεβαιώσω και θα είναι εδώ ο χρόνος να μας διαψεύσει, τον έναν από τους δύο τουλάχιστον   -δεν μπορεί να δικαιώσει ή να διαψεύσει και τους δύο- ότι δεν πρόκειται να κάνετε τίποτα με αυτό και αποφύγατε επιμελέστατα να απαντήσετε σε αυτό που σας είπα. Σε ένα εξάμηνο πόσο θα κουνήσετε το δείκτη;
Εγώ, λοιπόν, θα σας πω ότι θα αυξηθεί ακόμα και με αυτά τα μέτρα που λέτε, διότι αυτά που είπατε τώρα είναι επαναλήψεις και μάλιστα, κακές επαναλήψεις. Όχι μόνο δεν έχουμε μια βελτίωση μέσα στην επανάληψη, αλλά είναι και αρνητικά. Βέβαια, είπατε ότι λείπει ο κ. Τσίπρας, ότι κάνει διακοπές, άρα αυτός θα φταίει. Γι’ αυτό το είπατε ή για κάτι άλλο; Εν πάση περιπτώσει, «αδυναμία ψάλτου», «έξω η μπάλα από το γήπεδο».
Θα ήθελα να σας πω ότι εδώ είναι και ίσως θα μπορούσε να εμφανιστεί μια στιγμή να διαψεύσει, διότι από το πρωί φαίνεται ότι επικοινωνιακά στη Νέα Δημοκρατία έχουν λάβει εντολή τα στελέχη της -παρακολούθησα από δύο τουλάχιστον- να λένε το ίδιο ακριβώς, οπότε λοιπόν αφήστε και τα καρμπόν.
Όμως, εν πάση περιπτώσει, εγώ τι θα σας πω; Θα σας πω ότι όπως είναι τα πράγματα σήμερα, αυτά τα νούμερα που σας ανέφερα είναι ακριβή, ακριβέστατα.
Το δεύτερο που θέλω να σας πω είναι ότι στα πλαίσια της ανασφάλιστης εργασίας υπάρχει αξιοποίηση του θεσμού της πρακτικής άσκησης των σπουδαστών στις τουριστικές επιχειρήσεις και αυτή τη στιγμή οι μεγάλες επιχειρήσεις έχουν και 60% τέτοιους, οι οποίοι υποτίθεται ότι είναι μαθητευόμενοι. Αυτοί φαλκιδεύουν τα στοιχεία και τους αριθμούς, αυτούς τους μαύρους αριθμούς που εγώ σας παρουσίασα. Αν είχα χρόνο, θα σας έλεγα ότι όταν ήταν ο κ. Λοβέρδος στη δική σας θέση είχα πει και είχα καταγγείλει ένα φαξ που έλεγε «Σας δίνω από έναν έως τρεις χιλιάδες τέτοιους τσάμπα» και τέλος πάντων, αναγκάστηκε να μου πει ότι θα κάνει νομοθετική πρωτοβουλία και ρύθμιση.
Ξέρετε τι έκανε; Επέτρεψε να γίνεται νομιμοποίηση 17% στις επιχειρήσεις και το 17% κρυβόμενο μέσα στις βάρδιες, έχει γίνει διπλάσιο ή και τριπλάσιο. Αυτά μπορείτε να τα δείτε και αν μπορείτε να τα δείτε, μπορείτε να τα αντιμετωπίσετε; Μήπως σας εμποδίζει και το μνημόνιο και όλες αυτές οι γενικές πολιτικές που έχετε; Θα σας πω ότι εξαγγείλατε -ο κ. Βρούτσης, δηλαδή- με τυμπανοκρουσίες το κλείσιμο του ξενοδοχείου στην Πάρο, όταν δούλευε ανασφάλιστος ο μετανάστης από το Πακιστάν που κατηγορείται για την δολοφονική επίθεση  της νεαρής κοπέλας.
Απειλείτε, κύριε Υπουργέ, με πρόστιμα και λουκέτα όσους απασχολούν ανασφάλιστους εργαζόμενους, αλλά ξέρετε πόσοι είναι οι Έλληνες -διότι πήγατε σε αυτούς και εγώ δεν λέω κακώς- παντού στην ανασφάλιστη εργασία; Όμως, προσέξτε, διότι εκεί που είναι οι ανασφάλιστοι Έλληνες δεν έχετε πάει και δεν θα πάτε. Ποιος διέλυσε το ΣΕΠΕ;
Θα σας πω την κατάσταση στο Ηράκλειο και αν είχαμε χρόνο, θα ήταν για γέλια και για κλάματα να σας πω ότι είναι τέσσερις επιθεωρητές με κανένα αυτοκίνητο, όταν μπορέσουν να κάνουν, ας πούμε, κανέναν έλεγχο. Και στο τέλος ξέρετε τι γίνεται; Υπάρχουν 5.647.000 ευρώ που έχουν οριστικοποιηθεί και από αυτά, σύμφωνα με τα στοιχεία τα δικά μου -για να δω αν έχετε στοιχεία, κύριε Υπουργέ- ούτε το 10% δεν έχει εισπραχθεί, ενώ έχει λήξει. Δεν είναι ότι πρέπει να λήξει για να εισπραχθεί. Έχουν λήξει, δεν εισπράττονται.
Όλα αυτά ξέρετε τι λένε; Υπάρχουν πολιτικές που διαμορφώνουν αυτό το περιβάλλον. Θα μπορούσαμε να μιλάμε πενήντα ώρες για να πούμε τα λάθη και τις παραλείψεις και αυτήν τη στιγμή δεν διορθώνονται με τρεις ή με δέκα και πενήντα υπουργικές αποφάσεις. Αλλαγή πολιτικής θέλει και γι’ αυτό νομίζω ότι δεν ήμουν υπερβολικός, όταν είπα ότι πρέπει να υπάρξει Υπουργείο Εργασίας κάποτε για να ασχολείται με την εργασία στον τουρισμό και στον επισιτισμό, αλλά και παντού. Όμως εγώ επικεντρώνομαι σε αυτό, διότι υπάρχει ένα μεγάλο θέμα.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή) 
Λέμε ότι ο τουρισμός είναι αυτό που μπορεί να σώσει την ελληνική οικονομία, είναι κάτι που λέμε ότι λειτουργεί και σας λέω ότι φθίνει διαρκώς και ένας από τους λόγους είναι και αυτός με την ανασφάλιστη εργασία, που επηρεάζει την ποιότητα στον τουρισμό.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ολοκληρώσετε, κύριε συνάδελφε.</ChairmanSpeech>
<Speech><Parlmember>ΜΙΧΑΗΛ ΚΡΙΤΣΩΤΑΚΗΣ</Parlmember>: Ολοκληρώνω, κύριε Πρόεδρε, λέγοντας ότι θα σας καταθέσω στα Πρακτικά έγγραφα από τους εργαζόμενους  του  “Blue Capsis” που λένε ότι εκεί που έγινε έλεγχος, εκεί που βρέθηκαν οι παραβάσεις, εκεί που είπε το ΣΕΠΕ τι πρέπει να γίνει, πέρασαν οι προθεσμίες που έβαλε το ίδιο το ΣΕΠΕ και το Υπουργείο και παρά τις διαμαρτυρίες των εργαζομένων κανείς δεν κινείται. 
Εκεί θέλει υπουργικές αποφάσεις, κύριε Υπουργέ; Εκεί τι θέλει; 
(Στο σημείο αυτό ο Βουλευτής κ. Μιχαήλ Κριτσωτάκης καταθέτει για τα Πρακτικά τα προαναφερθέντα έγγραφα, τα οποία βρίσκονται στο αρχείο του Τμήματος Γραμματείας της Διεύθυνσης Στενογραφίας και  Πρακτικών της Βουλής) 
Πάντως, δεν μου απαντήσατε σε τίποτα σχεδόν και κυρίως εγώ θα επικεντρωθώ στο εξής για να μου πείτε τουλάχιστον τώρα. Πείτε μου: σε ένα εξάμηνο  θα έχει «κουνηθεί η βελόνα» προς το θετικό; Με ποιον τρόπο; Ορίστε, αυτή είναι η πρόκληση. Σας προκαλώ ξανά.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Κύριε Υπουργέ, έχετε το λόγο για να δευτερολογήσετε.</ChairmanSpeech>
<Speech><Parlmember>ΝΙΚΟΛΑΟΣ ΠΑΝΑΓΙΩΤΟΠΟΥΛΟΣ</Parlmember> (Υφυπουργός Εργασίας, Κοινωνικής Ασφάλισης και Πρόνοιας): Κύριε συνάδελφε, μίλησα σχεδόν έξι λεπτά. Στο χρονοδιάγραμμα των διακοπών του Αρχηγού της Αξιωματικής Αντιπολίτευσης αναφέρθηκα κατ’ ελάχιστον για πέντε δευτερόλεπτα σε μία αποστροφή του λόγου μου. Τον υπόλοιπο χρόνο -δεν πρόλαβα κιόλας και επιφυλάχθηκα για τη δευτερολογία μου- ανέλυα τις νομοθετικές πρωτοβουλίες του Υπουργείου και πρώτα απ’ όλα είπα τα σχετικά με την εφαρμογή μιας διαδικασίας κυρώσεων στην πράξη ίσως για πρώτη φορά.
Εν πάση περιπτώσει, νομίζω ότι αυτό είναι εξαιρετικά σπάνιο. Ίσως μας ξενίζει. Όμως, νομίζω ότι είναι θετικό βήμα προς τη σωστή κατεύθυνση. 
Θα ήθελα να καταθέσω στα Πρακτικά τις δύο αποφάσεις επιβολής ποινής προσωρινής διακοπής λειτουργίας του συνόλου κάποιας επιχείρησης. Δεν είναι μόνο μία ποινή στην επιχείρηση που απασχόλησε τον παρανόμως διαμένοντα στη χώρα Πακιστανό, που τέλεσε την εγκληματική πράξη στην Πάρο. Είναι και άλλη μία στην Πάρο όπου βρέθηκε για έλεγχο κλιμάκιο ελέγχων του Σώματος Επιθεώρησης Εργασίας. Δύο, είναι, λοιπόν οι αποφάσεις και όχι μία.
(Στο σημείο αυτό ο Υφυπουργός Εργασίας, Κοινωνικής Ασφάλισης και Πρόνοιας κ. Νικόλαος Παναγιωτόπουλος καταθέτει για τα Πρακτικά τα προαναφερθέντα έγγραφα, τα οποία βρίσκονται στο αρχείο του Τμήματος Γραμματείας της Διεύθυνσης Στενογραφίας και  Πρακτικών της Βουλής)
Ενδεχομένως, από την κλιμάκωση των άλλων ελέγχων θα προκύψουν και άλλες σε τουριστικές περιοχές, ιδίως αυτήν την περίοδο. Τι να κάνουμε; Η κρίση ξέρετε πολλές φορές είναι άλλοθι για την έξαρση παραβατικότητας. Λέει ο επιχειρηματίας: εγώ δεν τα βγάζω πέρα, είναι πολύ υψηλό το μη μισθοδοτικό κόστος εργασίας, προχωράει σε εκδηλώσεις αυτού του φαινομένου, δηλαδή προσλαμβάνει αδήλωτους εργαζόμενους και λέει: Τι να κάνουμε βρε παιδιά; Η κρίση.
Όμως, εμείς δεν πρέπει να το βλέπουμε έτσι και πρέπει να είμαστε συνεπείς στην προσπάθειά μας να καταπολεμήσουμε αυτό το φαινόμενο. Μακάρι να μπορούσαμε να το πατάξουμε. Μακάρι να μπορούσαμε να κάνουμε ασφαλή πρόβλεψη. 
Πώς να κάνω πρόβλεψη, κύριε συνάδελφε; Αν, δηλαδή, η υφεσιακή πορεία της οικονομίας συνεχιστεί, μπορώ να πω ότι εγώ θα έχω βελτιώσεις της τάξεως του τόσο τοις εκατό;
Ο μεγάλος αγώνας που δίνουμε όλοι αυτήν την ώρα είναι να αναστρέψουμε αυτήν την πορεία, έτσι ώστε να γίνει κάποια επανεκκίνηση, να δοθεί κάποιος χρόνος στη χώρα να ανασάνει και να προχωρήσει, εν πάση περιπτώσει, σε μία διαφορετική πορεία. Η έξαρση ή η ύφεση αυτού του φαινομένου εξαρτάται άμεσα σε ευθεία αναλογία από τη γενικότερη πορεία της ελληνικής οικονομίας. Μακάρι να μπορούσα να είμαι πιο συγκεκριμένος. 
Θα ήθελα να συμπληρώσω, όμως –και τελειώνω με αυτά- ότι στις νομοθετικές πρωτοβουλίες που έχει αναλάβει το Υπουργείο είναι άλλη μία υπουργική απόφαση, η οποία, εν πάση περιπτώσει, έχει εξαγγελθεί από τον Υπουργό, επομένως δεν μπορεί να αργήσει να εκδοθεί. Αυτήν ακριβώς περιέγραψα και την εφαρμόσαμε στην πράξη σχετικά με τη διαδικασία της επιβολής της διοικητικής κύρωσης, δηλαδή προσωρινή διακοπή της επιχείρησης ή εκμετάλλευσης ή οριστική διακοπή για αδήλωτη εργασία. Είναι το άρθρο 25 του ν. 3996∕2011. 
Εδώ βάζουμε για πρώτη φορά τρία στάδια: διοικητικών κυρώσεων, χρηματικό πρόστιμο αν διαπιστωθεί η παράβαση αυτή, δηλαδή αδήλωτη εργασία στην επιχείρηση, σε περίπτωση υποτροπής προσωρινή διακοπή της επιχείρησης στο σύνολό της και το νέο που εισάγουμε σε περίπτωση δεύτερης υποτροπής, δηλαδή για δεύτερη φορά αν διαπιστωθεί ότι απασχολείται αδήλωτη εργασία στην επιχείρηση, είναι η οριστική διακοπή, «λουκέτο».
Κάνουμε αυστηροποίηση της νομοθεσίας. Βεβαίως! Θα αποτρέψει, όμως, απελπισμένους ή δήθεν απελπισμένους από την κρίση επιχειρηματίες να χρησιμοποιήσουν την αδήλωτη εργασία; Ελπίζουμε πως ναι. Θεωρούμε ότι αυτό, όμως, δεν είναι επαρκές μέτρο για να αντιστραφεί το φαινόμενο. Κάνουμε, όμως, το χρέος που αναλογεί σε εμάς, δηλαδή να το αντιμετωπίσουμε με αυστηροποίηση της νομοθεσίας και κυρίως, από εκεί και πέρα, με διαδικασία επιβολής της στην πράξη, στην εφαρμογή.
Ήδη έχουμε την πρώτη ένδειξη. Δεν είναι παρά μία ένδειξη. Δεν αρκεί. Θα δούμε τι θα ακολουθήσει.
Το τελευταίο –και κλείνω με αυτό- είναι κάποια υπουργική απόφαση. Αυτή θα εκδοθεί και θα τεθεί σε λειτουργία –θα έλεγα- μεσοπρόθεσμα. Eλπίζω δηλαδή, μέσα στον επόμενο χρόνο. Είναι η σχετική με την έκδοση της κάρτας εργασίας. Η κάρτα εργασίας θα βοηθήσει όλο αυτό το σύστημα και φυσικά, θα έχει σημαντικό ρόλο στην καταπολέμηση της αδήλωτης εργασίας, διότι θα καταστήσει –θα το πω έτσι- πιο αδιάβλητη από πλευράς συστήματος την καταγραφή και τη συγκεκριμενοποίηση της δηλωμένης εργασίας, των ασφαλισμένων δηλαδή. Οπωσδήποτε, θα έλεγα ότι είναι η σημαντικότερη νομοθετική πρωτοβουλία που έχει να κάνει με το Υπουργείο σε σχέση με το Σώμα Επιθεώρησης Εργασίας. Θα τεθεί σε εφαρμογή, όπως σας είπα, μέσα στον επόμενο χρόνο. Νομίζω ότι αυτή κυρίως θα αλλάξει όλο το σύστημα και θα καταστεί έτσι δυνατό να περιοριστεί και ηλεκτρονικά πλέον η αδήλωτη εργασία. 
Όμως, όλα αυτά αυτήν την ώρα για εμάς δεν μπορεί να είναι παρά ένα όραμα. Από την πράξη θα κριθεί η πιστότητα αυτού του οράματος, αυτού που περιμένουμε για να βελτιώσει το σύστημα. Από εκεί θα αξιολογηθούμε και θα κριθούμε –νομίζω- όλοι ως πολιτική ηγεσία του Υπουργείου. 
Ευχαριστώ.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Κυρίες και κύριοι συνάδελφοι, η τρίτη με αριθμό 97/21-8-2012 επίκαιρη ερώτηση πρώτου κύκλου της Βουλευτού των Ανεξάρτητων Ελλήνων κ. Τσαμπίκας Ιατρίδη προς τον Υπουργό Οικονομικών, σχετικά με την κατάργηση των μειωμένων συντελεστών ΦΠΑ στα νησιά του Αιγαίου, δεν θα συζητηθεί λόγω κωλύματος του κυρίου Υπουργού και διαγράφεται. 
Επίσης, η πέμπτη με αριθμό 96/21-8-2012 επίκαιρη ερώτηση πρώτου κύκλου της Βουλευτού της Δημοκρατικής Αριστεράς κ. Νίκης Φούντα προς τους Υπουργούς Περιβάλλοντος, Ενέργειας και Κλιματικής Αλλαγής και Αγροτικής Ανάπτυξης και Τροφίμων, σχετικά με τη μετακίνηση της Ειδικής Γραμματείας Δασών από το Υπουργείο Περιβάλλοντος και Κλιματικής Αλλαγής (ΥΠΕΚΑ) στο Υπουργείο Αγροτικής Ανάπτυξης και Τροφίμων (ΥΠΑΑΤ), δεν θα συζητηθεί και διαγράφεται. 
Τέλος, η έκτη με αριθμό 105/21-8-2012 επίκαιρη ερώτηση πρώτου κύκλου του Βουλευτή του Κομμουνιστικού Κόμματος Ελλάδας κ. Θεοδόση Κωνσταντινίδη προς τον Υπουργό Εσωτερικών, σχετικά με την αντιμετώπιση των προβλημάτων στους δημόσιους παιδικούς σταθμούς στην περιοχή της Κεντρικής Μακεδονίας, δεν θα συζητηθεί λόγω κωλύματος του κυρίου Υπουργού και διαγράφεται. 
Εισερχόμεθα στην τελευταία κατά σειρά για σήμερα, την τρίτη με αριθμό 99/21-8-2012 επίκαιρη ερώτηση δευτέρου κύκλου του Βουλευτή των Ανεξάρτητων Ελλήνων κ. Κωνσταντίνου Γιοβανόπουλου προς τον Υπουργό Αγροτικής Ανάπτυξης και Τροφίμων, σχετικά με την ανάγκη ρύθμισης των κτηνοτροφικών χρεών. Θα απαντήσει ο Αναπληρωτής Υπουργός κ. Μάξιμος Χαρακόπουλος. 
Κύριε Βουλευτά, έχετε το λόγο για δύο λεπτά.</ChairmanSpeech> 
<Speech><Parlmember>ΚΩΝΣΤΑΝΤΙΝΟΣ ΓΙΟΒΑΝΟΠΟΥΛΟΣ</Parlmember>: Ευχαριστώ, κύριε Πρόεδρε. 
Κύριε Υπουργέ, στην παιδική μου ηλικία ο χασάπης στη γειτονιά μας φορούσε κόκκινη ποδιά και τον κιμά στο σπίτι τον έφερνε ο γιος του με το ποδήλατο σ’ ένα χασαπόχαρτο. 
Αυτές οι εποχές, όμως, πέρασαν. Τώρα τα κρεοπωλεία μας λάμπουν ως εργαστήρια, είναι αποστειρωμένα. Σώσαμε τις διαδικασίες, αλλά φοβάμαι πολύ ότι ξεχάσαμε να σώσουμε τους ανθρώπους και τη ζεστασιά τους. Μπήκαμε σε λογικές να γίνουμε Ευρωπαίοι, επιδοτηθήκαμε, εφηύραμε ένα αστυνομικό, προστιματικό σύστημα, γεμάτο καχυποψία και εν τούτοις, συνεχίζουμε να κατρακυλάμε στον γκρεμό. Υπάρχει έρημος στα κρεοπωλεία, παράνοιες, ασύστολα «βαφτίσια» στα ελληνικά ζωντανά, αθέμιτοι ανταγωνισμοί από τα πολυεθνικά καταστήματα. 
Δεν ξέρω αν η ποιότητα του κρέατος στην παιδική μου ηλικία ήταν μέτρια. Ξέρω, όμως, ότι τώρα πια είμαστε ακόμα δυσκολότερα, χωρίς μητρώα ζώων, χωρίς κανόνες ευζωίας και δεν ξέρω τι θα γίνει μέχρι 31 Δεκεμβρίου που πρέπει να τους εφαρμόσουμε, με τρομακτικές ελλείψεις στην αγοραστική δύναμη των ζωοτροφών και την απελπισία του Έλληνα κτηνοτρόφου που θα τη συναντήσουμε θηριώδη, όχι πια οικόσιτη. 
Τα χρέη, λοιπόν, των κτηνοτρόφων, κύριε Υπουργέ, τους πλάκωσαν και η διαφυγή τους είναι τα λουκέτα. Πότε-πότε μας πετάνε και κανένα κόκαλο, σε εμάς, τα χασαπόσκυλα, που το λένε εξισωτική αποζημίωση και τώρα, μάλιστα, δεν τη δίνουν και αυτή, γιατί χρησιμοποιούν κάποιες προφάσεις, ότι δεν έχει σωστή ημερομηνία κ.λπ.. Δεν είμαστε, λοιπόν, χασαπόσκυλα, οι κρεοπώλες, οι κτηνοτρόφοι. Είμαστε Έλληνες της φιλοτιμίας και θέλουμε να ξαναζωντανέψουμε την πατρίδα.
Κοιτάξτε, πιστεύω ότι οι εποχές του «savoir vivre» τελείωσαν και το ελληνικό κρέας θα είναι, ίσως, ένα από τα μεγαλύτερα στοιχήματά σας, αν δεν θέλετε να περάσετε απαρατήρητος από τον υπουργικό θώκο. Σας μιλώ από καρδιάς και θέλω να με πιστέψετε! Καμμία αντιπολιτευτική κορώνα δεν με ενδιαφέρει. Πάρτε το ζεστά. Αφουγκραστείτε τις κραυγές των ανθρώπων που ήρθαν και σας συνάντησαν προχθές και σας ζητούν τα αυτονόητα. Μη μένετε άπραγοι. Εκεί στο Υπουργείο δεν υπάρχει πια χρόνος. Δεν υπάρχει πια ανάσα. Δώστε κίνητρα ουσίας. 
(Στο σημείο αυτό κτυπά το κουδούνι λήξεως του χρόνου ομιλίας του κυρίου Βουλευτή)
Την ελληνική φυλή των βοωειδών, λοιπόν, ελάτε να τη συστήσουμε! Εγκαταλείψτε τις περιττές αναγραφές! Δεν χρειαζόμαστε άλλες αναγραφές στις ταμειακές μηχανές και άλλα έξοδα! Αρκεί η ζυγιστική μηχανή. Είναι πλήρες φορολογικό στοιχείο.
Οι διεπαγγελματικές ενώσεις είναι το μέλλον. Ιδρύστε τες, τονώστε τες και ελάτε να χτίσουμε ένα ανάχωμα σ’ αυτούς που μας πουλάνε κρέας, μας πουλάνε γάλα, μας πουλάνε δήθεν παγκοσμιοποίηση και μας θέλουν εξαρτημένους, δουλοπρεπείς και ισόβιους υπηρέτες τους!
Θα σας παρακαλέσω να μη μου απαντήσετε με την αοριστία μίας κυβερνητικής αοριστίας. Μπείτε στον παλμό. Χιλιάδες άνθρωποι αυτήν τη στιγμή κρέμονται από τα χείλη σας για έναν πόλεμο που ρημάζει το βιος μας, καταστρέφει τα ζωντανά μας! Σας παρακαλώ πολύ! Αφανίστηκε η ελληνική κτηνοτροφία! Ξεσηκωθείτε και ξεσηκώστε μας και εμάς! Σας παρακαλώ πολύ!</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Κύριε Υπουργέ, ορίστε, έχετε το λόγο για τρία λεπτά.</ChairmanSpeech>
<Speech><Parlmember>ΜΑΞΙΜΟΣ ΧΑΡΑΚΟΠΟΥΛΟΣ</Parlmember> (Αναπληρωτής Υπουργός Αγροτικής Ανάπτυξης και Τροφίμων): Ευχαριστώ πολύ, κύριε Πρόεδρε.
Θα ήθελα την κατανόησή σας στο χρόνο. Εκ προοιμίου το λέω, διότι στο κείμενο της ερώτησης, αλλά και κατά την παρουσίασή της στην πρωτολογία από το συνάδελφο, ετέθησαν με άμεσο ή έμμεσο τρόπο τόσα ζητήματα εξαιρετικά σημαντικά που καλύπτουν, θα έλεγα, το σύνολο…</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Δεν χρειάζεται να απαντήσετε σε όλα, κύριε Υπουργέ.</ChairmanSpeech>
<Speech><Parlmember>ΜΑΞΙΜΟΣ ΧΑΡΑΚΟΠΟΥΛΟΣ</Parlmember> (Αναπληρωτής Υπουργός Αγροτικής Ανάπτυξης και Τροφίμων): Θα αναφερθώ, λοιπόν, κατ’ αρχάς στο μέγα ζήτημα της ρευστότητας. Εγώ δεν συμμερίζομαι τους χαρακτηρισμούς που χρησιμοποιήσατε, αγαπητέ συνάδελφε, για «χασαπόσκυλα», όσον αφορά την καταβολή της εξισωτικής αποζημίωσης. Ήταν ένα αίτημα των κτηνοτρόφων η καταβολή ολόκληρης της εξισωτικής αποζημίωσης στο σύνολό της, δηλαδή και τα 160.000.000 ευρώ. Θυμάστε ότι στο πλαίσιο του μεσοπροθέσμου αυτό είχε περικοπεί στα 100.000.000 ευρώ. Βρέθηκε το ισοδύναμο. Υπήρξε προεκλογική δέσμευση του ίδιου του Πρωθυπουργού, του Αντώνη Σαμαρά και καταβλήθηκε. Από τη Δευτέρα έχουν πιστωθεί οι λογαριασμοί όλων των κτηνοτρόφων. Μάλιστα, έχει καταβληθεί σε εξήντα εννέα χιλιάδες δεκατέσσερις (69.014) κτηνοτρόφους, όταν οι δικαιούχοι ήταν περίπου εβδομήντα δύο χιλιάδες (72.000). 
Δηλαδή, λάθη στην παρουσίαση των απαραίτητων δικαιολογητικών υπήρχαν σε πολύ μικρότερο βαθμό σε σχέση με τα προηγούμενα χρόνια και αυτοί έχουν τη δυνατότητα τις επόμενες ημέρες, μέχρι το τέλος του μήνα, να προσκομίσουν τα απαραίτητα δικαιολογητικά για τις διορθώσεις που χρειάζονται, έτσι ώστε από τις 12 έως τις 18 Σεπτεμβρίου να λάβουν την εξισωτική που δικαιούνται. Τα χρήματα υπάρχουν εκεί και τους περιμένουν. 
Το ένα, λοιπόν, είναι αυτό και είναι ιδιαίτερα σημαντικό, διότι αυτήν την περίοδο ξέρετε ότι οι τιμές των ζωοτροφών έχουν εκτιναχθεί –το υπαινιχθήκατε και εσείς νωρίτερα- και είναι σημαντικό να έχουν τη στοιχειώδη ρευστότητα, για να μπορέσουν να προμηθευτούν τις ζωοτροφές τους άμεσα και όχι το χειμώνα που το κόστος είναι πολλαπλάσιο.
Αυτό, λοιπόν, ήταν ένα πρώτο βήμα για την ενίσχυση της ρευστότητας. Το δεύτερο βήμα θα γίνει σε δύο μήνες από σήμερα, όπως έχει δεσμευτεί από το Βήμα της Βουλής ο Υπουργός κ. Τσαυτάρης κατά την παρουσίαση των προγραμματικών δηλώσεων της Κυβέρνησης. Ήδη έχουμε λάβει την άδεια από την Ευρωπαϊκή Ένωση και μέσα στον Οκτώβριο θα καταβληθεί το 50% της ενιαίας ενίσχυσης προς τους κτηνοτρόφους και τους αγρότες και το υπόλοιπο θα καταβληθεί στο τέλος του έτους. Μιλάμε για 2,2 δισεκατομμύρια ευρώ που είναι και αυτά μία σημαντική ρευστότητα για την τόνωση της ελληνικής περιφέρειας και των τοπικών αγορών.
Το τρίτο βήμα είναι η καταβολή του λεγόμενου «ποιοτικού παρακρατήματος» του άρθρου 68 που δίνεται σε κτηνοτρόφους ορεινών και μειονεκτικών περιοχών. Σύμφωνα με τα στοιχεία του ΟΠΕΚΕΠΕ, έχουν καταβληθεί 24.000.000 ευρώ σε αιγοπροβατοτρόφους και άλλα 15.000.000 ευρώ σε αγελαδοτρόφους. 
Το τέταρτο βήμα αφορά ειδικά τα νησιά του Αιγαίου Πελάγους. Έχει καταβληθεί η επιδότηση για τη μεταφορά των ζωοτροφών. Θέλω να σημειώσω σ’ αυτό το σημείο ότι η Ελλάδα έχει υποβάλει αίτημα αύξησης του συνολικού ποσού του προϋπολογισμού του προγράμματος, καθώς βρίσκεται σε εξέλιξη η διαδικασία έκδοσης νέου Κανονισμού του Συμβουλίου και του Ευρωκοινοβουλίου για τα ειδικά μέτρα στήριξης των μικρών νησιών του Αιγαίου Πελάγους.
(Στο σημείο αυτό κτυπάει προειδοποιητικά το κουδούνι λήξεως του χρόνου ομιλίας του κυρίου Υπουργού)
Το πέμπτο βήμα είναι η επιστροφή του Ειδικού Φόρου Κατανάλωσης του Πετρελαίου. Έχει γίνει η σχετική προεργασία και το επόμενο διάστημα θα καταβληθεί. Όπως έχουμε πει και από την πρώτη στιγμή, η στήριξη της κτηνοτροφίας του αγροτικού τομέα είναι προτεραιότητα της Κυβέρνησης Εθνικής Ευθύνης, όπως και η ανατροπή του αρνητικού εμπορικού ισοζυγίου στις εισαγωγές και τις εξαγωγές των αγροτικών μας προϊόντων. Υπάρχει μία «μαύρη τρύπα» περί τα 2 δισεκατομμύρια ευρώ που ουσιαστικά καταπίνει τις επιδοτήσεις που έρχονται από την Ευρωπαϊκή Ένωση για να καλύψουμε τις ανάγκες μας σε ζωοκομικά προϊόντα με τις εισαγωγές από τις βόρειες χώρες.
Λοιπόν, πώς θα γίνει πράξη η στήριξη του αγροτικού τομέα. 
Πρώτο βήμα είναι η διεκδίκηση που περιγράφεται και στην διακήρυξη των τριών κομμάτων που στηρίζουν την Κυβέρνηση για τη μείωση του ΦΠΑ σε χαμηλότερα κλιμάκια για την προμήθεια των αγροτικών εφοδίων, σπόροι, λιπάσματα, ζωοτροφές, φυτοφάρμακα. 
Δεύτερο βήμα, στο πλαίσιο της Κοινής Αγροτικής Πολιτικής διεκδικούμε από το Ευρωπαϊκό Γεωργικό Ταμείο Αγροτικής Ανάπτυξης να είναι επιλέξιμη δαπάνη και η αγορά ζωικού κεφαλαίου. Με άλλα λόγια να επιδοτείται η δυνατότητα των κτηνοτρόφων να μεγαλώσουν τα κοπάδια τους, να αυξήσουν την παραγωγή τους. 
Τρίτο βήμα, όπως ανέφερε ο Υπουργός κ. Τσαυτάρης κατά τη συζήτηση των προγραμματικών δηλώσεων, διεκδικούμε το σύνολο της αιγοπροβατοτροφίας, όπως ασκείται στην Ελλάδα, να αναγνωριστεί ως βιολογική κτηνοτροφία από την Ευρωπαϊκή Ένωση. Καταλαβαίνετε τη σημασία που έχει μία τέτοια απόφαση με το ιδιαίτερο ενδιαφέρον που υπάρχει στην ευρωπαϊκή αγορά και όχι μόνο, για την αγορά βιολογικών προϊόντων. 
Το τέταρτο και εξαιρετικά σημαντικό, στο πλαίσιο της Νέας Κοινής Αγροτικής Πολιτικής είναι ότι προβλέπεται ταμείο αλληλοβοηθείας που θα στηρίζει αγρότες και κτηνοτρόφους όταν το εισόδημά τους μειώνεται κατά 30% σε σχέση με το μέσο εισόδημα της προηγούμενης τριετίας. 
Τέλος σημαντικό εργαλείο ανάπτυξης που έχουμε στα χέρια μας είναι τα σχέδια βελτίωσης μέσα στο πλαίσιο του Προγράμματος Περιφερειακής Ανάπτυξης «Αλέξανδρος Μπαλτατζής». Έχουν υποβληθεί, όπως ξέρετε, επτά χιλιάδες επτακόσια τέτοια σχέδια βελτίωσης, από αυτά τα χίλια πεντακόσια πενήντα οκτώ αφορούν κτηνοτρόφους. Θα συνομολογήσω μαζί σας ότι υπάρχει τρομακτική καθυστέρηση στην έγκριση αυτών των προγραμμάτων. Από τα πρώτα πράγματα που κάναμε όταν αναλάβαμε την ηγεσία του Υπουργείου Αγροτικής Ανάπτυξης και Τροφίμων ήταν να δώσουμε προτεραιότητα στην γρήγορη αξιολόγηση και έγκριση αυτών των προγραμμάτων. 
Ευχαριστώ για την ανοχή. Στη δευτερολογία θα έχω τη δυνατότητα να μπω σε ζητήματα που έχουν να κάνουν και με τα δάνεια και με τις ελληνοποιήσεις που εθίγησαν αρχικά από το συνάδελφο.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ο κ. Κωνσταντίνος Γιοβανόπουλος έχει το λόγο για τρία λεπτά.</ChairmanSpeech> 
<Speech><Parlmember>ΚΩΝΣΤΑΝΤΙΝΟΣ ΓΙΟΒΑΝΟΠΟΥΛΟΣ</Parlmember>: Ευχαριστώ, κύριε Πρόεδρε.
Ακούγοντας τον κύριο Υπουργό, θα έλεγε κάποιος ότι είχε ένα βουκολικό χαρακτήρα όλη η αναφορά του, λες και ζούμε στην Ολλανδία ή λες και ζούμε σε κάποιες ανεπτυγμένες χώρες όπου θα πράγματα πηγαίνουν τόσο ωραία και τόσο γαλήνια. Έξω μαίνεται η χειρότερη καταστροφή από το Δεύτερο Παγκόσμιο Πόλεμο κι εμείς ακόμα συνεχίζουμε εδώ να μιλάμε για σχέδια, για επιδοτήσεις, για κάποιες νέες πολιτικές. Ουσία όμως, δεν βλέπω. 
Άκουσα μία λέξη για το ΦΠΑ. Θέλω να μου πείτε, κύριε Υπουργέ, μιας και είστε εδώ, πόσο θα μειωθεί αυτός ο περιβόητος ΦΠΑ και πότε θα μειωθεί αυτός ο περιβόητος ΦΠΑ; Σας παρακαλώ μιας και είμαστε ενώπιος ενωπίω να το ξέρουμε πότε θα γίνει αυτό. 
Έχω την εντύπωση όμως, ότι θα πρέπει να είμαστε λίγο περισσότερο ρεαλιστές, θα πρέπει να καταλάβουμε ότι δεν θα τη σκαπουλάρουμε εύκολα όσο εγκαταλείπουμε την πρωτογενή παραγωγή. Πρέπει να φανούμε γενναίοι και να φανούμε ηρωικοί τώρα κι ας πονέσουμε. 
Με συγχωρείτε, όταν η Επιτροπή Ανταγωνισμού ανακαλύπτει –χθες στα δημοσιεύματα το είδα- ότι υπήρχε καρτέλ δέκα κτηνοτροφικών εταιρειών που χαλιναγωγούσαν τις τιμές, αυτό το πράγμα σας αφήνει παγερά αδιάφορο για τον κόσμο της κτηνοτροφίας; Όταν στη νησιωτική Ελλάδα –και σας μιλώ για την νησιωτική Ελλάδα γιατί αναφερθήκατε-  δεν μπορούν να υπάρξουν σφαγεία κι ούτε μπορούν να στηθούν με το υπάρχον καθεστώς, αυτό σας αφήνει τα βράδια να κοιμάστε; Οι ίδιοι οι κρεοπώλες έρχονται και σας ζητούν -προχθές είχατε μία συνάντηση μαζί τους- να τους επιτραπεί να βγουν στη βιτρίνα κι εκεί να παρασκευάζουν τα ρολά τους, για παράδειγμα, που θα δώσουν στον κόσμο -όπως είναι οι πιτσαρίες ή τα εστιατόρια- ώστε να δει ο καταναλωτής τι ακριβώς θα πάρει. Εν τούτοις το Υπουργείο επιμένει ότι θα πρέπει να γίνει κλειστός παρασκευαστικός χώρος. Γιατί; Για να εκδοθεί νέα άδεια, νέα έξοδα και κανείς δεν ανατρέπει αυτό το σκηνικό. 
Άκουγα προχθές –και στιγμιαία φεύγω από το θέμα μου- τον εκπρόσωπο του Μέγα Δουκάτου του Λουξεμβούργου κ. Γιούνκερ να λέει στον απόγονο της Πηνελόπης Δέλτα τον Πρωθυπουργό μας: «Είναι η τελευταία σας ευκαιρία». Με ύφος αφέντη μάς πρόσταζε. Μας δίνει τελευταία ευκαιρία, ποιος; Αυτός ο άνθρωπος που εκπροσωπεί ένα ευρωπαϊκό μόρφωμα σε εμάς, στο έθνος του Λυκούργου και του Σόλωνα και κανείς δεν του απαντά. Νεύουμε συγκαταβατικά, συνεννοούμαστε και υπακούμε. 
Αφού, λοιπόν, δεν απάντησε ο κ. Σαμαράς, επιτρέψτε μου, εγώ, ο τελευταίος Βουλευτής αυτού του Κοινοβουλίου να απαντήσω στον κύριο Γιούνκερ και να του πω: «Όχι, κύριε Κλαύδιε, αυτή ήταν η τελευταία δική σας ευκαιρία. This was your last chance. Nein, herr Juncker, dies ist deine letzte chance».
Οι εκλογές που πέρασαν ήταν το τελευταίο τους χαρτί. Στις επόμενες θα έχει μπροστά ως παραταγμένη σπαρτιατική φάλαγγα το έθνος των Ανεξάρτητων Ελλήνων.
Γιατί όπως το κάνουν, όπως το μεθόδευσαν, όπως έφτασαν τον κόσμο να είναι στα όρια της ανέχειας, θα πρέπει να θυμηθούν έστω και τώρα που ακόμη χειραγωγούν τιμές, χειραγωγούν επιδοτήσεις και προγράμματα, ότι η αρχοντιά μας με το κιούπι, το χράμι, το βαρκάκι και το τέμπλο θα είναι πάντα κατά τι ανώτερη των Λουδοβίκων.
Κύριε Υπουργέ, ξεκολλήσετε από τα πρωτόκολλα, μη μου απαριθμείτε νομοθετήματα. Ελάτε να τους δείξουμε ποιοι είμαστε αληθινά. Ελάτε, λοιπόν, χωρίς να καταστρέψουμε τις δομές, να ξαναχτίσουμε αυτήν την πατρίδα, να ξεκινήσουμε από το ελληνικό κρέας παρέα. Εμείς θα σας βοηθήσουμε, μην ανησυχείτε. Θα είμαστε πλάι σας. Θέλουμε να ξαναδούμε τα βοσκοτόπια να πλημμυρίζουν κοπάδια με Έλληνες βοσκούς. Θέλουμε να ξαναδούμε σφαγεία και αποτεφρωτήρες. Θέλουμε να πιούμε γάλα ελληνικό αντί να χαζεύουμε τα εργοστάσια των ξένων στην Πάτρα που εισάγουν σκόνες και μας ποτίζουν φούμαρα. Να μπούμε σε κρεοπωλεία με σχέση εμπιστοσύνης. Οι νέοι επαγγελματίες αξιώνουν -και θέλουν να τους βοηθήσετε- να γίνουν αυτές οι σχολές επαγγελματιών κρέατος. 
Να σας πω και μια αλήθεια; Στην ευχή και οι επιδοτήσεις, στην ευχή και οι απειλές τους όταν είναι μια ολόκληρη πατρίδα στον πάγκο του ευρωχασάπη.
Μας χαλιναγώγησαν και εισάγουμε το 85% του βόειου κρέατος. Ακόμη τους λιβανίζουμε. Μας ρήμαξαν και κάποιος πρέπει να τους πει ότι εμείς δεν θα μείνουμε τα ευρωσφαγεία. Εμείς θα επιστρέψουμε στα χειμαδιά και τις κορφούλες. Δεν θα σταθούμε ξανά έρμαια στους γκισέδες για τις ελεημοσύνες τους.
Αφήστε τα έδρανα ψυχικά και σωματικά. Ελάτε να πάμε παρέα. Αφήστε τους συμβούλους με τα ντοκτορά. Ελάτε να ξαναβρούμε τους ανθρώπους της φύσης στα μαντριά, στην πηγή για να μας χορτάσει και να τη χορτάσουμε.
Σκεφτείτε πρώτα τα παιδιά μας, σας παρακαλώ πολύ και ύστερα τους δείκτες.
Ευχαριστώ.
(Χειροκροτήματα από την πτέρυγα των Ανεξάρτητων Ελλήνων)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>):  Ευχαριστούμε και εμείς.
Ο Αναπληρωτής Υπουργός κ. Χαρακόπουλος έχει το λόγο.</ChairmanSpeech>
<Speech><Parlmember>ΕΥΑΓΓΕΛΟΣ ΑΠΟΣΤΟΛΟΥ</Parlmember>: Κύριε Υπουργέ, πότε θα αρχίσει ακριβώς η επιστροφή του ΦΠΑ;</Speech>
<Speech><Parlmember>ΜΑΞΙΜΟΣ ΧΑΡΑΚΟΠΟΥΛΟΣ</Parlmember> (Αναπληρωτής Υπουργός Αγροτικής Ανάπτυξης και Τροφίμων): Κύριε Αποστόλου, όταν θα έχετε τη δυνατότητα με τον κοινοβουλευτικό έλεγχο να ασκήσετε τα δικαιώματά σας και να υποβάλετε ερωτήσεις και όχι απλά να δίνετε σημειώματα στο συνάδελφο για να συνεπικουρήσετε το έργο του.
Κοιτάξτε να δείτε, το ποιος έκανε βουκολικού χαρακτήρα τοποθέτηση, μπορεί να το κρίνει καλοπροαίρετα ο τηλεθεατής ή ο αναγνώστης των Πρακτικών της Βουλής. Εκείνο που θέλω να σας πω είναι ότι η χώρα βρίσκεται σε μια πολύ κρίσιμη κατάσταση. Δεν αντιμετωπίζονται τα προβλήματα με κορώνες. Θα πρέπει να δουλέψουμε σκληρά με συγκεκριμένες προτάσεις για να δούμε πώς μπορούμε να βγούμε από αυτήν τη δύσκολη περιπέτεια στην οποία βρισκόμαστε.
Θέσατε πάλι μια πλειάδα ζητημάτων για τις διαεπαγγελματικές ενώσεις. Προχθές είχαμε με τους εκπροσώπους των κρεοπωλών μια μακρά συνεργασία και έχουμε δρομολογήσει διαδικασίες για την ίδρυση διαεπαγγελματικής ένωσης. Δεν εξαρτάται όμως μόνο από εμάς. Εξαρτάται και από τη βούληση όλων των εμπλεκομένων φορέων στο κρέας. 
Μιλήσατε για τις σχολές επαγγελματιών κρέατος. Υπάρχουν τέσσερις τέτοιες σχολές και η πρόθεσή μας είναι να τις αναδείξουμε περαιτέρω. 
Μιλήσατε για τα σφαγεία στα νησιά. Πρόσφατα τοποθετήθηκα και επ’ αυτού λέγοντας ότι είναι στην τελική φάση το προεδρικό διάταγμα διότι θα πρέπει να συμμορφωθούμε προς τους κανόνες της Ευρωπαϊκής Ένωσης για τη δημιουργία τεσσάρων τέτοιων μικρής δυναμικότητας σφαγείων στα νησιά για να αντιμετωπιστεί και το πρόβλημα που υπάρχει εκεί.
Όσον αφορά το ζήτημα με τα κτηνοτροφικά δάνεια –και αυτό νομίζω πως ήταν και η αρχική ερώτηση την οποία θέσατε- όπως γνωρίζετε πολύ καλά το 2007 η κυβέρνηση Καραμανλή, η κυβέρνηση της Νέας Δημοκρατίας, έδωσε άτοκα δάνεια με εγγύηση του ελληνικού δημοσίου σε χιλιάδες κτηνοτρόφους. Το ύψος των δανείων έφτανε περίπου τα 273 εκατομμύρια ευρώ. Έκτοτε, όπως μας ενημέρωσε το Υπουργείο Οικονομικών, υπήρξαν αλλεπάλληλες αναβολές και παρατάσεις στο χρόνο καταβολής της πρώτης δόσης και στο χρόνο εξόφλησης των δανείων. 
Η ενημέρωση που είχαμε χθες από το Υπουργείο Οικονομικών αναφέρει ότι η τελευταία ρύθμιση προβλέπει πως οι κτηνοτρόφοι θα καταβάλουν την πρώτη δόση στο τέλος του 2012 και θα εξοφλήσουν ως το τέλος του 2017. Για τα υπόλοιπα δάνεια των κτηνοτρόφων, όπως θα ξέρετε, μετά τη μεταβίβαση της Αγροτικής Τράπεζας στην Τράπεζα Πειραιώς, η τελευταία ανέλαβε τα ενήμερα δάνεια των αγροτών και των κτηνοτρόφων.
Για τα υπόλοιπα, τα μη εξυπηρετούμενα, θα υπάρξει η λεγόμενη «κακή τράπεζα», στην οποία έχει πιάσει δουλειά ήδη ο εκκαθαριστής.
Γνωρίζετε, επίσης, ότι υπάρχει βούληση της Κυβέρνησης να υπάρξει νομοθετική ρύθμιση για την περιουσία των αγροτών που είναι υποθηκευμένη. 
Τώρα, όσον αφορά τη μεταβίβαση της Αγροτικής Τράπεζας, για την οποία έχει ιδιαίτερο ενδιαφέρον και ο κ. Αποστόλου, θέλω να πω το εξής:
Ξέρετε ότι είμαι από αυτούς οι οποίοι έχουν τοποθετηθεί δημόσια κι έχουν πει ότι θα ήταν ευχής έργο η παραμονή της Αγροτικής Τράπεζας υπό δημόσιο έλεγχο. Ωστόσο, από τη συζήτηση που υπήρξε στην Επιτροπή Οικονομικών της Βουλής και από τα όσα ελέχθησαν από τον Υπουργό Οικονομικών τον κ. Στουρνάρα, και το Διοικητή της Τραπέζης Ελλάδος τον κ. Προβόπουλο, νομίζω ότι προκύπτουν δεδομένα τα οποία δεν μπορούν να αφήνουν κανέναν αδιάφορο. 
Η Αγροτική Τράπεζα στην άσκηση προσημείωσης ακραίων καταστάσεων από την Ευρωπαϊκή Τραπεζική Αρχή, κατατάχθηκε τελευταία στις ενενήντα μία τράπεζες που συμμετείχαν σε αυτήν την προσημείωση. Επιπλέον, μόλις το 13% πια των χορηγήσεων της Αγροτικής Τράπεζας κατευθύνονταν σε αγρότες και σε συνεταιρισμούς και μάλιστα με επιτόκια, όπως ξέρετε, υψηλά.
Λοιπόν, δεν μπορεί να είμαστε αδιάφοροι στο γεγονός ότι η τράπεζα ήταν πλέον μη βιώσιμη. Και από τη στιγμή που κατέστη μη βιώσιμη, παρεμβαίνει, όπως προβλέπεται, η αρμόδια εποπτική Αρχή, που είναι η Τράπεζα της Ελλάδος.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Υπουργού)
Εγώ θέλω να πιστεύω ότι το ενιαίο τραπεζικό σύστημα θα συνεχίσει να παρέχει τα τραπεζικά προϊόντα και τη ρευστότητα που χρειάζονται οι αγρότες και οι κτηνοτρόφοι και δεν βλέπω το λόγο για τον οποίο να μην το κάνει.
Είπατε για τις ελληνοποιήσεις. Ξέρετε ότι από την πρώτη στιγμή έχουμε πει πως είμαστε και θα είμαστε αμείλικτοι απέναντι σε αυτά τα φαινόμενα των παράνομων ελληνοποιήσεων. Οι οδηγίες που έχουμε δώσει στον ελεγκτικό μηχανισμό του Υπουργείου Αγροτικής Ανάπτυξης και Τροφίμων, που ενισχύθηκε με την έλευση και του ΕΦΕΤ, είναι σαφέστατες: Καμμία ανοχή σε τέτοια φαινόμενα, αυστηρές, παραδειγματικές τιμωρίες.
Εσείς, βεβαίως, δεν συμφωνείτε. Εγώ θέλω, όμως, και από το Βήμα της Βουλής να πω ότι εξετάζουμε θετικά το πάγιο, το επίμονο αίτημα των κτηνοτρόφων όλης της χώρας για την υποχρεωτική αναγραφή της χώρας προέλευσης του κρέατος στις ταμειακές μηχανές. Είναι ένα μέτρο που πιστεύουμε ότι θα συμβάλει στην καταπολέμηση των ελληνοποιήσεων.</Speech>
 ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Κύριε Υπουργέ, πρέπει να ολοκληρώσετε.</ChairmanSpeech>
<Speech><Parlmember>ΜΑΞΙΜΟΣ ΧΑΡΑΚΟΠΟΥΛΟΣ</Parlmember> (Αναπληρωτής Υπουργός Αγροτικής Ανάπτυξης και Τροφίμων): Κλείνω, κύριε Πρόεδρε κι ευχαριστώ για την ανοχή.
Κύριε συνάδελφε, όσον αφορά την επιμονή σας για το ΦΠΑ και πότε θα υπάρξει μείωση στο ΦΠΑ των αγροτικών εφοδίων, θα ήθελα να σας πω τα εξής: 
Όπως γνωρίζετε αυτές τις ώρες ο Πρωθυπουργός της χώρας βρίσκεται στη Γερμανία. Κορυφώνεται ένας πολιτικός, διπλωματικός μαραθώνιος που στόχο έχει την ανάκτηση της αξιοπιστίας της χώρας, έτσι ώστε να κερδίσουμε την αλληλεγγύη των εταίρων στη δύσκολη αυτή συγκυρία για να επιτύχουμε τους στόχους του προγράμματος.
Στόχος, λοιπόν, είναι η επανάκτηση της αξιοπιστίας άμεσα, για να μπορέσει να μπει σε σταθερές βάσεις η επαναδιαπραγμάτευση. Κι ένα από τα σημεία της επαναδιαπραγμάτευσης θα είναι και η μείωση του ΦΠΑ για τα αγροτικά εφόδια, όπως περιγράφεται στην προγραμματική σύγκλιση των τριών κομμάτων.
Σας ευχαριστώ.</Speech>
 ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Το Προεδρείο ήταν ιδιαίτερα ανεκτικό λόγω της σοβαρότητας του θέματος.
Κύριε Υπουργέ, συγκρατήσαμε ότι θα φέρετε νομοθετική ρύθμιση για τη δεσμευμένη, την υποθηκευμένη γη. Νομίζω ότι καλό θα ήταν –αν θα μπορούσατε- να διευκρινιστεί και ο χρόνος κατά τον οποίο θα γίνει αυτό. Αυτό, όμως, αφορά άλλη συνεδρίαση.
Κυρίες και κύριοι συνάδελφοι, ολοκληρώθηκε η συζήτηση των επικαίρων ερωτήσεων.
Σας έχουν διανεμηθεί τα Πρακτικά της Δευτέρας 23 Ιουλίου 2012, της Πέμπτης 26 Ιουλίου 2012 και της Παρασκευής 27 Ιουλίου 2012 και ερωτάται το Σώμα αν τα επικυρώνει.</ChairmanSpeech>
<Speech><Parlmember>ΟΛΟΙ ΟΙ ΒΟΥΛΕΥΤΕΣ</Parlmember>: Μάλιστα, μάλιστα.</Speech>
 ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Συνεπώς, τα Πρακτικά της Δευτέρας 23 Ιουλίου 2012, της Πέμπτης 26 Ιουλίου 2012 και της Παρασκευής 27 Ιουλίου 2012 επικυρώθηκαν.
Κύριοι συνάδελφοι, δέχεστε στο σημείο αυτό να λύσουμε τη συνεδρίαση;</ChairmanSpeech>
<Speech><Parlmember>ΟΛΟΙ ΟΙ ΒΟΥΛΕΥΤΕΣ</Parlmember>: Μάλιστα, μάλιστα.
Με τη συναίνεση του Σώματος και ώρα 12.09΄ λύεται η συνεδρίαση για την προσεχή Δευτέρα 27 Αυγούστου 2012 και ώρα 18.00΄, με αντικείμενο εργασιών του Σώματος κοινοβουλευτικό έλεγχο: α) συζήτηση επικαίρων ερωτήσεων και β) συζήτηση της υπ’ αριθμόν 1/1/20-7-2012 επίκαιρης επερώτησης.
Ο</Speech> ΠΡΟΕΔΡΟΣ                                         ΟΙ ΓΡΑΜΜΑΤΕΙΣ
Τελευταία Αποθήκευση:	29/8/2012 10:49:00 πμ	Από:	M.velioti
Εκτυπώθηκε:	29/8/2012 10:44:00 πμ</body>
</html>