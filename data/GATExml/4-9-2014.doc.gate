<html><head><meta name="cp:revision" content="2"><meta name="date" content="2014-09-18T08:42:00Z"><meta name="Company" content="OTS"><meta name="meta:word-count" content="68996"><meta name="dc:creator" content="Production"><meta name="extended-properties:Company" content="OTS"><meta name="Word-Count" content="68996"><meta name="dcterms:created" content="2014-09-18T08:42:00Z"><meta name="dcterms:modified" content="2014-09-18T08:42:00Z"><meta name="Last-Modified" content="2014-09-18T08:42:00Z"><meta name="Last-Save-Date" content="2014-09-18T08:42:00Z"><meta name="meta:character-count" content="372580"><meta name="Template" content="Normal"><meta name="meta:save-date" content="2014-09-18T08:42:00Z"><meta name="Application-Name" content="Microsoft Office Word"><meta name="modified" content="2014-09-18T08:42:00Z"><meta name="Edit-Time" content="1200000000"><meta name="Content-Type" content="application/msword"><meta name="creator" content="Production"><meta name="meta:author" content="Production"><meta name="extended-properties:Application" content="Microsoft Office Word"><meta name="meta:creation-date" content="2014-09-18T08:42:00Z"><meta name="meta:last-author" content="e.gouma"><meta name="Creation-Date" content="2014-09-18T08:42:00Z"><meta name="xmpTPg:NPages" content="392"><meta name="resourceName" content="4-9-2014.doc"><meta name="Last-Author" content="e.gouma"><meta name="Character Count" content="372580"><meta name="Page-Count" content="392"><meta name="Revision-Number" content="2"><meta name="extended-properties:Template" content="Normal"><meta name="Author" content="Production"><meta name="meta:page-count" content="392"></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></head><body>ΣΥΝΕΔΡΊΑΣΗ  04-09-2014		ΣΕΛ.392
(Σημείωση: Ο παρακάτω πίνακας περιεχομένων δεν αποτελεί το τελικό κείμενο, διότι εκκρεμούν ορθογραφικές και συντακτικές διορθώσεις)
ΠΙΝΑΚΑΣ ΠΕΡΙΕΧΟΜΕΝΩΝ
ΙΕ΄ ΠΕΡΙΟΔΟΣ 
ΠΡΟΕΔΡΕΥΟΜΕΝΗΣ ΚΟΙΝΟΒΟΥΛΕΥΤΙΚΗΣ ΔΗΜΟΚΡΑΤΙΑΣ
ΣΥΝΟΔΟΣ Β΄
ΤΜΗΜΑ ΔΙΑΚΟΠΗΣ ΕΡΓΑΣΙΩΝ ΤΗΣ ΒΟΥΛΗΣ 
ΘΕΡΟΣ 2014
ΣΥΝΕΔΡΙΑΣΗ ΛΒ΄
Πέμπτη  4 Σεπτεμβρίου 2014
ΘΕΜΑΤΑ
 
Α. ΕΙΔΙΚΑ ΘΕΜΑΤΑ 
1. Επικύρωση Πρακτικών, σελ. 
2. Επί διαδικαστικού θέματος, σελ. 
3. Επί προσωπικού θέματος, σελ. 
 
Β. ΚΟΙΝΟΒΟΥΛΕΥΤΙΚΟΣ ΕΛΕΓΧΟΣ 
1. Κατάθεση αναφορών, σελ. 
2. Απαντήσεις Υπουργών σε ερωτήσεις Βουλευτών, σελ. 
3. Συζήτηση επικαίρων ερωτήσεων:
    α) Προς τον Υπουργό Αγροτικής Ανάπτυξης και Τροφίμων:
        i. σχετικά με τη διαχείριση  των προβλημάτων διάθεσης της αγροτικής παραγωγής που πλήττεται από το ρωσικό εμπάργκο, σελ. 
        ii. σχετικά με τη λήψη μέτρων αναπλήρωσης του εισοδήματος των ροδακινοπαραγωγών, σελ. 
    β) Προς τον Υπουργό Παιδείας και Θρησκευμάτων:
        i. σχετικά με την έγκαιρη κάλυψη των κενών σε διδακτικό προσωπικό, ενόψει της νέας σχολικής χρονιάς, σελ. 
        ii. σχετικά με τις επιτροπές επιλογής και εξέλιξης των καθηγητών στα πανεπιστημιακά ιδρύματος της χώρας, σελ. 
 
Γ. ΝΟΜΟΘΕΤΙΚΗ ΕΡΓΑΣΙΑ 
Συζήτηση επί της αρχής, των άρθρων και των τροπολογιών και ψήφιση στο σύνολο του σχεδίου νόμου του Υπουργείου Εθνικής  Άμυνας: &quot;Ρύθμιση θεμάτων Υπουργείου Εθνικής  Άμυνας&quot;, σελ. 

ΠΡΕΟΔΡΕΥΟΝΤΕΣ
ΔΡΙΒΕΛΕΓΚΑΣ Ι. , σελ.
ΚΟΛΛΙΑ-ΤΣΑΡΟΥΧΑ Μ. , σελ.
ΜΑΡΚΟΓΙΑΝΝΑΚΗΣ Χ. , σελ.
ΤΡΑΓΑΚΗΣ Ι. , σελ.

ΟΜΙΛΗΤΕΣ

Α. Επί διαδικαστικού θέματος:
ΑΠΟΣΤΟΛΟΥ Ε. , σελ.
ΓΕΩΡΓΙΑΔΗΣ Σ. , σελ.
ΔΑΒΑΚΗΣ Α. , σελ.
ΔΡΙΒΕΛΕΓΚΑΣ Ι. , σελ.
ΔΡΙΤΣΑΣ Θ. , σελ.
ΚΑΝΕΛΛΗ Γ. , σελ.
ΚΟΛΛΙΑ-ΤΣΑΡΟΥΧΑ Μ. , σελ.
ΚΟΥΤΣΟΥΚΟΣ Γ. , σελ.
ΛΟΒΕΡΔΟΣ Α. , σελ.
ΜΑΡΚΟΓΙΑΝΝΑΚΗΣ Χ. , σελ.
ΜΠΟΥΡΑΣ Α. , σελ.
ΞΗΡΟΤΥΡΗ - ΑΙΚΑΤΕΡΙΝΑΡΗ Α. , σελ.
ΤΡΑΓΑΚΗΣ Ι. , σελ.
ΨΥΧΑΡΗΣ Α. , σελ.

Β. Επί προσωπικού θέματος:
ΚΑΠΕΡΝΑΡΟΣ Β. , σελ.
ΚΟΥΤΣΟΥΚΟΣ Γ. , σελ.

Γ. Επί των επικαίρων ερωτήσεων:
ΑΠΟΣΤΟΛΟΥ Ε. , σελ.
ΚΟΥΚΟΥΛΟΠΟΥΛΟΣ Π. , σελ.
ΚΩΝΣΤΑΝΤΙΝΙΔΗΣ Θ. , σελ.
ΛΟΒΕΡΔΟΣ Α. , σελ.
ΜΑΡΚΟΓΙΑΝΝΑΚΗΣ Χ. , σελ.
ΞΟΥΛΙΔΟΥ Σ. , σελ.
ΡΕΠΟΥΣΗ Μ. , σελ.

Δ. Επί του σχεδίου νόμου του Υπουργείου Εθνικής  Άμυνας:
ΑΒΡΑΜΙΔΗΣ Γ. , σελ.
ΒΑΡΕΜΕΝΟΣ Γ. , σελ.
ΓΕΝΝΗΜΑΤΑ Φ. , σελ.
ΓΕΩΡΓΙΑΔΗΣ Σ. , σελ.
ΓΙΑΝΝΑΚΑΚΗ Μ. , σελ.
ΔΑΒΑΚΗΣ Α. , σελ.
ΔΗΜΑΣ Π. , σελ.
ΔΡΙΤΣΑΣ Θ. , σελ.
ΙΑΚΩΒΙΔΟΥ Π. , σελ.
ΚΑΚΛΑΜΑΝΗΣ Α. , σελ.
ΚΑΝΕΛΛΗ Γ. , σελ.
ΚΑΠΕΡΝΑΡΟΣ Β. , σελ.
ΚΟΥΤΣΟΥΚΟΣ Γ. , σελ.
ΛΑΜΠΡΟΠΟΥΛΟΣ Ι. , σελ.
ΜΑΤΘΑΙΟΠΟΥΛΟΣ Α. , σελ.
ΜΙΧΟΣ Ν. , σελ.
ΝΤΑΒΡΗΣ Γ. , σελ.
ΞΗΡΟΤΥΡΗ - ΑΙΚΑΤΕΡΙΝΑΡΗ Α. , σελ.
ΠΑΦΙΛΗΣ Α. , σελ.
ΧΑΤΖΗΛΑΜΠΡΟΥ Β. , σελ.
ΠΡΑΚΤΙΚΑ ΒΟΥΛΗΣ
ΙE΄ ΠΕΡΙΟΔΟΣ 
ΠΡΟΕΔΡΕΥΟΜΕΝΗΣ ΚΟΙΝΟΒΟΥΛΕΥΤΙΚΗΣ ΔΗΜΟΚΡΑΤΙΑΣ
ΣΥΝΟΔΟΣ B΄
ΤΜΗΜΑ ΔΙΑΚΟΠΗΣ ΕΡΓΑΣΙΩΝ ΤΗΣ ΒΟΥΛΗΣ
ΘΕΡΟΥΣ 2014
ΣΥΝΕΔΡΙΑΣΗ ΛB΄
Πέμπτη 4 Σεπτεμβρίου 2014
Αθήνα, σήμερα στις 4 Σεπτεμβρίου 2014, ημέρα Πέμπτη και ώρα 9.32΄ συνήλθε στην Αίθουσα των συνεδριάσεων του Βουλευτηρίου το Τμήμα Διακοπής Εργασιών της Βουλής (Γ΄ σύνθεση) για να συνεδριάσει υπό την προεδρία του Ε΄ Αντιπροέδρου αυτής κ . ΙΩΑΝΝΗ ΔΡΙΒΕΛΕΓΚΑ . 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Κυρίες και κύριοι συνάδελφοι, αρχίζει η συνεδρίαση.
(</ChairmanSpeech><Speech><Parlmember>ΕΠΙΚΥΡΩΣΗ ΠΡΑΚΤΙΚΩΝ</Parlmember>: Σύμφωνα με την από 3-9-2014 εξουσιοδότηση του Τμήματος επικυρώθηκαν με ευθύνη του Προεδρείου του Πρακτικά της ΛΑ΄ συνεδριάσεώς του, της Τετάρτης 3 Σεπτεμβρίου 2014, σε ό,τι αφορά στην ψήφιση στο σύνολο του σχεδίου νόμου του Υπουργείου Παιδείας και Θρησκευμάτων: «Ίδρυση και οργάνωση Συμβουλίου Εθνικής Πολιτικής για την Παιδεία και άλλες διατάξεις»)
Παρακαλείται ο κύριος Γραμματέας να ανακοινώσει τις αναφορές προς το Τμήμα.
(Ανακοινώνονται προς το Τμήμα από τον κ. Ευάγγελο Αποστόλου, Βουλευτή Ευβοίας, τα ακόλουθα:
Α. ΚΑΤΑΘΕΣΗ ΑΝΑΦΟΡΩΝ
Υγείας
1219) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας σύμφωνα με το οποίο ο Υπουργός Υγείας καταδικάζει τις στέγες υποστηριζόμενης διαβίωσης σε αφανισμό.
Οικονομικών, Επικρατείας, στον Υφυπουργό στον Πρωθυπουργό
1220) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται στο πολυνομοσχέδιο που καταργεί την υποχρεωτική δημοσίευση διαγωνισμών και προκηρύξεων του δημοσίου στις εφημερίδες.
Δημόσιας Τάξης και Προστασίας του Πολίτη 
1221) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται σε περιπτώσεις πινακίδων στους δρόμους που προκαλούν σύγχυση στους επισκέπτες-οδηγούς, αντί να τους διαφωτίζουν για τον προορισμό τους.
Περιβάλλοντος, Ενέργειας και Κλιματικής Αλλαγής, Πολιτισμού και Αθλητισμού
1222) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία ο Σύλλογος Ελλήνων Αρχαιολόγων καταθέτει τις θέσεις και τις ενστάσεις του σχετικά με τον καθορισμό του φυσικού και αστικού περιβάλλοντος που επηρεάζουν τον περιβάλλοντα χώρο των αρχαίων μνημείων στο πλαίσιο του νομοσχεδίου του ΥΠΕΚΑ «Περιβαλλοντική αναβάθμιση και ιδιωτική πολεοδόμηση- Βιώσιμη ανάπτυξη οικισμών- Ρυθμίσεις Δασικής Νομοθεσίας». 
Ανάπτυξης και Ανταγωνιστικότητας, Δικαιοσύνης, Διαφάνειας και Ανθρωπίνων Δικαιωμάτων 
1223) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία το Επαγγελματικό Επιμελητήριο Αθηνών καταθέτει τις προτάσεις του για την αλλαγή του Πτωχευτικού Κώδικα. 
Εργασίας, Κοινωνικής Ασφάλισης και Πρόνοιας
1224) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται στην ανεπιτυχή προσπάθεια δύο ανέργων να λάβουν το επίδομα για τους ελεύθερους επαγγελματίες από τον ΟΑΕΕ και τα «ψιλά γράμματα» της υπουργικής απόφασης. 
Υγείας
1225) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας σύμφωνα με το οποίο ο Υπουργός Υγείας χαρίζει στις φαρμακοβιομηχανίες δεκάδες εκατομμύρια ευρώ των ασφαλιστικών ταμείων και των πολιτών.
Υποδομών, Μεταφορών και Δικτύων
1226) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία ο Σύλλογος Εκπαιδευτών Οδηγών Νομού Δωδεκανήσου διαμαρτύρεται για τη μη εξεύρεση λύσης στη διαφορά του ελληνικού δημοσίου με τους ιατρούς - εξεταστές των υποψηφίων οδηγών της Ρόδου, που προκάλεσε το πάγωμα της επαγγελματικής δραστηριότητας των σχολών οδήγησης. 
Δημόσιας Τάξης και Προστασίας του Πολίτη 
1227) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας σύμφωνα με το οποίο επανήλθαν στους λογαριασμούς ηλεκτρονικού ταχυδρομείου δεκάδων Πατρινών τα περίεργα μηνύματα περί συγγένειας με πρόσωπα του εξωτερικού, τα οποία απεβίωσαν κι αφήνουν την περιουσία τους στους μακρινούς, άγνωστους συγγενείς τους.
Οικονομικών 
1228) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία η Ομοσπονδία Επαγγελματιών και Εμπόρων του Νομού Θεσσαλονίκης παραθέτει προτάσεις επί των θεμάτων της τρέχουσας φορολογικής πολιτικής που απασχολούν τα μέλη της. 
Εσωτερικών
1229) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται στη γραφειοκρατεία της πολεοδομίας της Πάτρας. 
Εσωτερικών
1230) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται σε άτομα με αναπηρία, τα οποία λόγω της έλλειψης υποδομών δεν μπορούν να μετακινηθούν, να εργαστούν ή να ψυχαγωγηθούν.
Επικρατείας,  στον Υφυπουργό στον Πρωθυπουργό
1231) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αφορά την κοινή αντίδραση των ενώσεων ιδιοκτητών για το «τυποκτόνο» άρθρο 152.
Εσωτερικών
1232) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται σε δύο νεαρούς που έκαναν χρήση ηρωίνης στην παιδική χαρά της Πλατείας Όλγας.
Πολιτισμού και Αθλητισμού, Εσωτερικών
1233) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας σύμφωνα με το οποίο ο φόβος των ανθρώπων της Παναχαϊκής επιβεβαιώθηκε, καθώς η νέα δημοτική αρχή της Πάτρας δηλώνει αναρμόδια για τη χρήση του Παμμπελοποννησιακού Σταδίου από τη Παναχαϊκή.
Οικονομικών 
1234) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία ο Δήμαρχος του «ΔΗΜΟΥ ΕΡΥΜΑΝΘΟΥ» παραθέτει τις προτάσεις του για θέματα φορολογικής πολιτικής επί των αγροτικών εκτάσεων που απασχολούν τους πολίτες του Δήμου του.
Επικρατείας, στον Υφυπουργό στον πρωθυπουργό
1235) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αφορά την ανακοίνωση του Συνδέσμου Ημερησίων Περιφερειακών Εφημερίδων για την προσπάθεια να καταργηθούν οι δημοσιεύσεις προκηρύξεων από τα έντυπα.
Υγείας, Οικονομικών,  Ανάπτυξης και Ανταγωνιστικότητας
1236) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται στο ζήτημα με το κτήριο του εργοστασίου στο Μενίδι για την κλασματοποίηση του πλάσματος, το οποίο παραμένει ανενεργό. 
Εθνικής Άμυνας
1237) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία η «Πανελλήνια Ομοσπονδία Ενώσεων Στρατιώτικών» αιτείται την επίλυση του θέματος που αφορά το κώλυμα της εκπροσώπησής της στη συνεδρίαση της Διαρκούς Επιτροπής Εθνικής Άμυνας και Εξωτερικών Υποθέσεων.
Παιδείας και Θρησκευμάτων
1238) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία η κ. Μπούρμπου Φωτεινή αιτείται την επίλυση θέματος που αφορά την αποκατάσταση κωλύματος στη μετεγγραφή του γιου της, στο οποίο η ίδια τεκμηριώνει ότι δεν ευθύνεται.
Επικρατείας, στον Υφυπουργό στον πρωθυπουργό
1239) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας καταγγέλλει τις αποφάσεις του ΕΣΡ και το καθεστώς νομιμότητας, σύμφωνα με το οποίο νομιμοποιούνται ραδιοφωνικοί σταθμοί μετά από δεκαπέντε χρόνια λειτουργίας.
Επικρατείας, Οικονομικών, Δικαιοσύνης, Διαφάνειας και Ανθρωπίνων Δικαιωμάτων 
1240) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας σύμφωνα με το οποίο μετά από ισχυρές πιέσεις των τραπεζών, οι διοικήσεις των συγκροτημάτων ΔΟΛ και «ΠΗΓΑΣΟΣ» υπέγραψαν το μνημόνιο της συγχώνευσης.
Επικρατείας, Οικονομικών 
1241) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας σύμφωνα με το οποίο η «FORTHNET» ζητάει ποσό εκατομμυρίων ευρώ από το «ΣΚΑΙ».
Δικαιοσύνης, Διαφάνειας και Ανθρωπίνων Δικαιωμάτων, Παιδείας και Θρησκευμάτων
1242) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας σύμφωνα με το οποίο ο Σύλλογος Γονέων και Κηδεμόνων του 1ου Γυμνασίου-Λυκείου Παραλίας, αιτούνταν, πριν από το επίμαχο ατύχημα του ποδοσφαιριστή κ. Κ. Κουλούρη, τη διαπλάτυνση του δρόμου στο επίμαχο σημείο.
Εσωτερικών, Δικαιοσύνης, Διαφάνειας και Ανθρωπίνων Δικαιωμάτων 
1243) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αφορά την περίπτωση δύο πεύκων στα Ψηλαλώνια, που οι ρίζες τους έχουν φουσκώσει και έχουν υπερυψώσει το οδόστρωμα.
Εθνικής Άμυνας, Δημόσιας Τάξης και Προστασίας του Πολίτη 
1244) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία  οι Πανελλήνιες Ομοσπονδίες Στρατιωτικών, Ελληνικής Αστυνομίας, Πυροσβεστικού Σώματος και Λιμενικού Σώματος αιτούνται την επίλυση του θέματος που αφορά την εξασφάλιση του απαραίτητου οικονομικού υπόβαθρου για την εύρυθμη λειτουργία των Σωμάτων που εκπροσωπούν.
Ανάπτυξης και Ανταγωνιστικότητας
1245) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία  η Πανελλήνια Ομοσπονδία Πρατηριούχων Εμπόρων Καυσίμων  παραθέτει τις προτάσεις της για την αναθεώρηση της κυβερνητικής πολιτικής, όσον αφορά στην εξίσωση του ειδικού φόρου κατανάλωσης στο πετρέλαιο θέρμανσης με αυτό του πετρελαίου κίνησης.
Ανάπτυξης και Ανταγωνιστικότητας, Οικονομικών 
1246) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία  η Εθνική Συνομοσπονδία Ελληνικού Εμπορίου επισημαίνει την ανάγκη  ρυθμίσεων στα επιχειρηματικά δάνεια και αλλαγών στην «εμπορική πίστη» της ελληνικής αγοράς.
Εσωτερικών,  Δικαιοσύνης, Διαφάνειας και Ανθρωπίνων Δικαιωμάτων 
1247) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αφορά τα κοινόχρηστα ποδήλατα που βρίσκονται στην αποθήκη του Δήμου Αιγιαλείας και παραμένει άγνωστο το μέλλον τους.
Εσωτερικών, Ανάπτυξης και Ανταγωνιστικότητας
1248) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας σύμφωνα με το οποίο η Κυβέρνηση της Νέας Δημοκρατίας έδωσε το πράσινο φως για τη δημιουργία κέντρων αποτέφρωσης νεκρών.
Οικονομικών, Επικρατείας
1249) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας σύμφωνα με το οποίο ο Πανελλήνιος Σύλλογος της Αρχής Προσωπικών Δεδομένων (ΕΛΣΤΑΤ) ζητά την απομάκρυνση του Προέδρου της κ. Α. Γεωργίου.
Επικρατείας, Οικονομικών 
1250) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται στην καχυποψία που έχουμε υιοθετήσει ως χώρα, ακόμα και αν δεν θα έχουμε την τρόικα στα πόδια μας τον Σεπτέμβριο. 
Ανάπτυξης και Ανταγωνιστικότητας
1251) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία ο Πανελλήνιος Σύλλογος Φωτοβολταϊκών Στέγης αιτείται την επίλυση θέματος που αφορά τη ρύθμιση σοβαρών εκτεταμένων οικονομικών εκκρεμοτήτων της ΔΕΗ με τους ιδιοκτήτες οικιακών φωτοβολταϊκών.
Εθνικής Άμυνας
1252) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία ο κος Ευστάθιος Παπαλεξανδρόπουλος καταγγέλλει τις παρατυπίες κατά τον διαγωνισμό για την εισαγωγή υποψηφίων στη Σχολή Δοκίμων Υπαξιωματικών του Λιμενικού Σώματος και της Ελληνικής Ακτοφυλακής.
Επικρατείας
1253) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία ο κ. Ι. Σταυρόπουλος παραθέτει τις προτάσεις του για άμεση προκήρυξη εκλογών, σύσταση κυβέρνησης ειδικού σκοπού μικρής διάρκειας, διενέργεια δημοψηφίσματος και τη λήψη πρωτοβουλιών για ριζοσπαστικές πολιτειακές και νομοθετικές αλλαγές.
Εθνικής Άμυνας
1254) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία ο Πανελλήνιος Σύλλογος Απόστρατων Εθελοντές Μακράς Διαρκείας αιτείται την κατάργηση εισφοράς 2%, η οποία επιβάρυνε τα μέλη του κατά τη διάρκεια της θητείας τους ως οπλίτες πενταετούς υποχρέωσης.
Εθνικής Άμυνας
1255) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία η Πανελλήνια Ομοσπονδία Ενώσεων Στρατιωτικών αιτείται την αποφυγή διαφοροποίησης από τους συναδέλφους τους στα συνταξιοδοτικά θέματα, εκείνων των στρατιωτικών που κατετάγησαν μεταξύ των ετών 1990-1992.
Παιδείας και Θρησκευμάτων
1256) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία ο κ. Ι. Κωνσταντόπουλος αιτείται την τροποποίηση τρωτών σημείων του πρόσφατα ψηφισθέντα νόμου που αφορά τις διαγραφές των φοιτητών. 
Παιδείας και Θρησκευμάτων
1257) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία ο κ. Π. Κουμάνταρος αιτείται την αποκατάσταση των καθηγητών που έχουν τεθεί σε διαθεσιμότητα, επισημαίνοντας τη διάσταση απόψεων μεταξύ των εκπροσώπων του αρμόδιου Υπουργείου.
Παιδείας και Θρησκευμάτων
1258) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία ο κ. Καρατσομπάνης Κωνσταντίνος αιτείται την ορθή και νόμιμη ρύθμιση της εκκρεμότητας των αδιόριστων εκπαιδευτικών του διαγωνισμού ΑΣΕΠ κατά το 2008.
Περιβάλλοντος, Ενέργειας και Κλιματικής Αλλαγής 
1259) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία το «Επιμελητήριο Περιβάλλοντος και Βιωσιμότητας» στρέφεται εναντίον των ρυθμίσεων της δασικής νομοθεσίας που εισάγει το επίκαιρο νομοσχέδιο για την περιβαλλοντική αναβάθμιση, την ιδιωτική πολεοδόμηση, τη βιώσιμη ανάπτυξη &amp; τη δασική νομοθεσία.
Εθνικής Άμυνας
1260) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία  ένας αριθμός ομοσπονδιών, ενώσεων, συλλόγων και φορέων των Ενόπλων Δυνάμεων και των Σωμάτων Ασφαλείας αιτείται την εφαρμογή εκ μέρους της πολιτείας της πρόσφατης απόφασης του Συμβουλίου της Επικρατείας που δικαίωσε τον κλάδο τους σε μισθολογικά θέματα και τη διατήρηση των δικαιωμάτων τους στα μετοχικά τους ταμεία. 
Περιβάλλοντος, Ενέργειας και Κλιματικής Αλλαγής, Οικονομικών 
1261) Ο Βουλευτής Κυκλάδων κ. ΝΙΚΟΛΑΟΣ ΣΥΡΜΑΛΕΝΙΟΣ κατέθεσε αναφορά με την οποία η Ομοσπονδία Ναξιακών Συλλόγων (ΟΝΑΣ) καταγγέλλει τη μεταφορά στο ΤΑΙΠΕΔ περιουσιακών στοιχείων του δημοσίου που βρίσκονται στον Δήμο Νάξου και στα νησιά των Μικρών Κυκλάδων. 
Ανάπτυξης και Ανταγωνιστικότητας, Περιβάλλοντος, Ενέργειας και Κλιματικής Αλλαγής, Υποδομών, Μεταφορών και Δικτύων
1262) Η Βουλευτής Κοζάνης κ. ΕΥΓΕΝΙΑ ΟΥΖΟΥΝΙΔΟΥ κατέθεσε αναφορά με την οποία το Σωματείο Εργατοϋπαλλήλων Μεταλλευτικών Επιχειρήσεων-Κατασκευών και Συναφών Επαγγελμάτων και Σύλλογοι του  Νομού Κοζάνης εκφράζουν τη διαμαρτυρία τους σχετικά με τα εργασιακά θέματα που αφορούν τις οκτάμηνες συμβάσεις εργασίας και τη μισθοδοσία των εργαζομένων στον ΑΗΣ Αγίου Δημητρίου.
Υποδομών, Μεταφορών και Δικτύων
1263) Ο Βουλευτής Λασιθίου κ. ΚΩΝΣΤΑΝΤΙΝΟΣ ΔΕΡΜΙΤΖΑΚΗΣ κατέθεσε αναφορά με την οποία ο Δήμαρχος Σητείας Κρήτης αιτείται την προμήθεια εξοπλισμού για τον Δημοτικό Αερολιμένα Σητείας, προκειμένου να καλυφθούν οι ανάγκες για την επόμενη τουριστική περίοδο. 
Οικονομικών 
1264) Ο Βουλευτής Ηρακλείου κ. ΕΛΕΥΘΕΡΙΟΣ ΑΥΓΕΝΑΚΗΣ κατέθεσε αναφορά με την οποία  ο κ. Στέλιος Καβαλαράκης  μέσω επιστολής του θίγει ορισμένα βασικά ζητήματα για τον ΕΝΦΙΑ, με εξέχον εκείνο του υπολογισμού της οικογενειακής κατάστασης για την επιβολή του. 
Υγείας
1265) Ο Βουλευτής Α΄ Πειραιώς κ. ΘΕΟΔΩΡΟΣ ΔΡΙΤΣΑΣ κατέθεσε αναφορά με την οποία ο Ιατρικός Σύλλογος Πειραιά εκφράζει τη διαμαρτυρία του στο κλείσιμο του Μαιευτικού-Γυναικολογικού τμήματος του Τζάνειου Νοσοκομείου.
Οικονομικών 
1266) Ο Βουλευτής Ηρακλείου κ. ΕΛΕΥΘΕΡΙΟΣ ΑΥΓΕΝΑΚΗΣ κατέθεσε αναφορά με την οποία οι Συμβολαιογραφικοί Σύλλογοι Εφετείων Θράκης, Θεσσαλονίκης, Κέρκυρας, Λάρισας, Ιωαννίνων, Πατρών και Κρήτης επισημαίνουν ενδεχόμενες τροποποιήσεις και αλλαγές επί του ενιαίου φόρου ιδιοκτησίας ακινήτων. 
Αγροτικής Ανάπτυξης και Τροφίμων
1267) Ο Βουλευτής Ηρακλείου κ. ΕΛΕΥΘΕΡΙΟΣ ΑΥΓΕΝΑΚΗΣ κατέθεσε αναφορά με την οποία η ΕΑΣ Ιεράπετρας παραθέτει προτάσεις σχετικά με την κατανομή των ενισχύσεων και για την προγραμματική περίοδο 2012-2015. 
Εργασίας, Κοινωνικής Ασφάλισης και Πρόνοιας
1268) Ο Βουλευτής Επικρατείας κ. ΔΗΜΗΤΡΙΟΣ ΤΣΟΥΚΑΛΑΣ κατέθεσε αναφορά με την οποία ο Εμπορικός Σύλλογος Ν. Ιωνίας Αττικής εκφράζει τη διαμαρτυρία του για τα συστημένα σημειώματα του ΚΕΑΟ που στάλθηκαν με αφορμή, το χρέος των ασφαλισμένων προς τον ΟΑΕΕ,  όπου ζητείται η άμεση διευθέτηση του για την αποφυγή κατάσχεσης κινητών και ακίνητων περιουσιακών στοιχείων.
Τουρισμού
1269) Ο Βουλευτής Κορινθίας κ. ΧΡΙΣΤΟΣ ΔΗΜΑΣ κατέθεσε αναφορά με την οποία η εταιρεία «Primaroli S.A..» αιτείται την ένταξη της κορινθιακής σταφίδας στην άυλη πολιτιστική κληρονομιά της UNESCO. 
Οικονομικών 
1270) Ο Βουλευτής Α΄ Αθηνών κ. ΝΙΚΗΤΑΣ ΚΑΚΛΑΜΑΝΗΣ κατέθεσε αναφορά με την οποία η Ανώτατη Συνομοσπονδία Πολυτέκνων Ελλάδος εκφράζει τη διαμαρτυρία της για τον ΕΝΦΙΑ, ο οποίος δεν λαμβάνει υπ’ όψιν του τη συνταγματικά κατοχυρωμένη ειδική φροντίδα για τους πολύτεκνους.
Οικονομικών 
1271) Η Βουλευτής Β΄ Θεσσαλονίκης κ. ΣΤΑΥΡΟΥΛΑ ΞΟΥΛΙΔΟΥ κατέθεσε αναφορά με την οποία  η Ανώτατη Συνομοσπονδία Πολυτέκνων Ελλάδος εκφράζει τη διαμαρτυρία της για τον ΕΝΦΙΑ, ο οποίος δεν λαμβάνει υπ’ όψιν του τη συνταγματικά κατοχυρωμένη ειδική φροντίδα για τους πολύτεκνους.
Οικονομικών 
1272) Ο Βουλευτής Κορινθίας κ. ΧΡΙΣΤΟΣ ΔΗΜΑΣ κατέθεσε αναφορά με την οποία το Δημοτικό Συμβούλιο του Δήμου Ξυλοκάστρου Ευρωστίνης διαμαρτύρεται για τον τρόπο επιβολής του ΕΝΦΙΑ.
Οικονομικών 
1273) Ο Βουλευτής Αχαΐας κ. ΝΙΚΟΛΑΟΣ ΤΣΟΥΚΑΛΗΣ κατέθεσε αναφορά με την οποία  η Μονάδα Φροντίδας Ηλικιωμένων του Κωνσταντοπούλειου Οίκου Ευγηρίας και Χρόνιων Παθήσεων «Ο Απόστολος Ανδρέας» του Νομού Αχαΐας εκφράζει την ανησυχία της για τη συνέχιση της λειτουργίας του ιδρύματος και την ενδεχόμενη υπερεκτίμηση της ακίνητης περιουσίας της, λόγω της επιβολής του ΕΝΦΙΑ.
Οικονομικών 
1274) Ο Βουλευτής Κορινθίας κ. ΧΡΙΣΤΟΣ ΔΗΜΑΣ κατέθεσε αναφορά με την οποία το κοινωφελές ίδρυμα «Σοφοκλής Γεώργιος» της Κορίνθου  αιτείται αναθεώρησης από τους καθ’ υλην αρμόδιους Υπουργούς και Βουλευτές των διατάξεων του ΕΝΦΙΑ επί της φορολόγησης των ακίνητων περιουσιών των κοινωφελών ιδρυμάτων.  
Ανάπτυξης και Ανταγωνιστικότητας
1275) Ο Βουλευτής Κορινθίας κ. ΧΡΙΣΤΟΣ ΔΗΜΑΣ κατέθεσε αναφορά με την οποία το Εργατοϋπαλληλικό Κέντρο Κορίνθου επισημαίνει τα οικονομικά προβλήματα που αντιμετωπίζει η εταιρεία «ΓΕΝΙΚΗ ΚΑΛΩΔΙΩΝ» της περιοχής και τις επιπτώσεις αυτών στους υπαλλήλους της και αιτείται τη διευθέτησή τους. 
Υγείας
1276) Ο Βουλευτής Αχαΐας κ. ΝΙΚΟΛΑΟΣ ΤΣΟΥΚΑΛΗΣ κατέθεσε αναφορά με την οποία ο Ιατρικός Σύλλογος Πατρών εκφράζει τον προβληματισμό και την ανησυχία του για τις συνθήκες ασφαλούς λειτουργίας των ιδιωτικών ιατρείων και εργαστηριακών μονάδων, προκειμένου να διασφαλισθεί η δημόσια υγεία.
Υγείας
1277) Η Βουλευτής Σερρών κ. ΦΩΤΕΙΝΗ ΑΡΑΜΠΑΤΖΗ κατέθεσε αναφορά με την οποία  ο Σύλλογος Γονέων και Κηδεμόνων Παιδιών με Αναπηρία του Νομού Σερρών εκφράζει τη διαμαρτυρία του σχετικά με την αναστολή λειτουργίας του Χειρουργικού Οδοντιατρείου Ατόμων με Αναπηρία του Γενικού Νοσοκομείου Σερρών, επισημαίνοντας το γεγονός ότι είναι το μοναδικό που εξυπηρετεί τον νομό.
Παιδείας και Θρησκευμάτων
1278) Ο Βουλευτής Νομού Αττικής κ. ΓΕΩΡΓΙΟΣ ΒΛΑΧΟΣ κατέθεσε αναφορά με την οποία το Διοικητικό Συμβούλιο του Συλλόγου Σχολικών Φυλάκων Ελλάδος  αιτείται τη λήψη όλων των απαραίτητων ενεργειών για την οριστικοποίηση της ισχύος του ευνοϊκού μέτρου των μετεγγραφών και στους σχολικούς φύλακες. 
Οικονομικών 
1279) Ο Βουλευτής Δωδεκανήσου κ. ΒΑΣΙΛΕΙΟΣ-ΝΙΚΟΛΑΟΣ ΥΨΗΛΑΝΤΗΣ κατέθεσε αναφορά με την οποία ο Δήμος Αστυπάλαιας του Νομού Δωδεκανήσου εκφράζει τη διαμαρτυρία του για την επιβολή του ΕΝΦΙΑ στα γεωτεμάχια που βρίσκονται εντός των ορίων των οικισμών του Δήμου Αστυπάλαιας.
Υποδομών, Μεταφορών και Δικτύων
1280) Ο Βουλευτής Λασιθίου κ. ΚΩΝΣΤΑΝΤΙΝΟΣ ΔΕΡΜΙΤΖΑΚΗΣ κατέθεσε αναφορά με την οποία ο Μορφωτικός Σύλλογος Κεντριού του Δήμου Ιεράπετρας αιτείται να επιτραπεί, έστω προσωρινά, ένας κυκλικός κόμβος και να τοποθετηθούν πινακίδες μείωσης της ταχύτητας των οχημάτων ή να βελτιωθεί η ορατότητα της διασταύρωσης στον επαρχιακό δρόμο Ιεράπετρας Αγίου Νικολάου μετά από την απαράδεκτη απαγόρευση της κυκλοφορίας του.
Εργασίας, Κοινωνικής Ασφάλισης και Πρόνοιας, Οικονομικών 
1281) Η Βουλευτής Μαγνησίας κ. ΜΑΡΙΝΑ ΧΡΥΣΟΒΕΛΩΝΗ κατέθεσε αναφορά με την οποία ο Σύνδεσμος Ιδιοκτητών Ταξί Βόλου και Ν. Ιωνίας «Άγιος Χριστόφορος» παραθέτει τις απόψεις του σχετικά με τον ΟΑΕΕ και την εφορία και αιτείται να ληφθούν υπ’ όψιν από τα καθ’ ύλην αρμόδια Υπουργεία. 
Οικονομικών 
1282) Ο Βουλευτής Ιωαννίνων κ. ΧΡΗΣΤΟΣ ΜΑΝΤΑΣ κατέθεσε αναφορά με την οποία το Δημοτικό Συμβούλιο Ζίτσας του Νομού Ιωαννίνων  αιτείται την πλήρη κατάργηση του ΕΝΦΙΑ και αιτείται τη μείωση των αντικειμενικών αξιών των ακινήτων που βρίσκονται στα όρια του δήμου με μείωση της τιμής ζώνης.
Ναυτιλίας και Αιγαίου
1283) Η Βουλευτής Μαγνησίας κ. ΜΑΡΙΝΑ ΧΡΥΣΟΒΕΛΩΝΗ κατέθεσε αναφορά με την οποία ο Σύλλογος Ερασιτεχνών Αλιέων Αγίου Ιωάννη Πηλίου «Ο ΑΙΓΕΑΣ» αιτείται τη συνέχιση της λειτουργίας του Λιμενικού Σταθμού Αγίου Ιωάννη Πηλίου.
 
Υγείας
1284) Η Βουλευτής Σερρών κ. ΑΦΡΟΔΙΤΗ ΣΤΑΜΠΟΥΛΗ κατέθεσε αναφορά με την οποία ο Σύλλογος Γονέων και Κηδεμόνων Παιδιών με Ειδικές Ανάγκες Νομού Σερρών εκφράζει τη διαμαρτυρία του για την αναστολή λειτουργίας του Χειρουργικού Οδοντιατρείου ΑΜΕΑ του Γενικού Νοσοκομείου Πατρών.
Υγείας
1285) Η Βουλευτής Μαγνησίας κ. ΜΑΡΙΝΑ ΧΡΥΣΟΒΕΛΩΝΗ κατέθεσε αναφορά με την οποία το Σωματείο Εργαζομένων ΕΚΑΒ Μαγνησίας αιτείται την παραχώρηση προς το ΕΚΑΒ Βόλου τουλάχιστον δύο εκ των τεσσάρων ασθενοφόρων που παρέλαβε πρόσφατα η Περιφέρεια Θεσσαλίας για τα κέντρα υγείας. 
Υγείας
1286) Οι Βουλευτές, Μαγνησίας κ. ΑΛΕΞΑΝΔΡΟΣ ΜΕΪΚΟΠΟΥΛΟΣ και Β΄ Αθηνών κ. ΔΗΜΗΤΡΙΟΣ ΣΤΡΑΤΟΥΛΗΣ κατέθεσαν αναφορά με την οποία ο Δήμαρχος Αλοννήσου αιτείται στελέχωσης του περιφερειακού ιατρείου της περιοχής με ιατρικό και νοσηλευτικό προσωπικό. 
Οικονομικών, Εργασίας, Κοινωνικής Ασφάλισης και Πρόνοιας
1287) Ο Βουλευτής Ηρακλείου κ. ΜΙΧΑΗΛ ΚΡΙΤΣΩΤΑΚΗΣ κατέθεσε αναφορά με την οποία ο Σύνδεσμος Ξενοδοχοϋπαλλήλων Νομού Ηρακλείου μετά από καταγραφή των προβλημάτων τους αιτείται τη θεσμοθέτηση της πληρωμής των αποδοχών του βασικού μισθού των εργαζομένων του σωματείου τους μέσω τραπέζης, προκειμένου να εξασφαλιστεί η πληρωμή των ασφαλιστικών εισφορών τους από τον εργοδότη.
Υποδομών, Μεταφορών και Δικτύων
1288) Οι Βουλευτές, Μαγνησίας κ. ΑΛΕΞΑΝΔΡΟΣ ΜΕΪΚΟΠΟΥΛΟΣ και Β΄ Αθηνών κ. ΔΗΜΗΤΡΙΟΣ ΣΤΡΑΤΟΥΛΗΣ κατέθεσαν αναφορά με την οποία ο Πέτρος Βαφίνης, Δήμαρχος Αλοννήσου αιτείται της αποκατάστασης των φθορών του οδοστρώματος στην κύρια οδική αρτηρία του εν λόγω δήμου που ενώνει το λιμάνι του Πατητηρίου με το Ακρωτήριο του Γέρακα και διατρέχει το νησί σε όλο το μήκος του. 
Υγείας
1289) Οι Βουλευτές, Α΄ Θεσσαλονίκης κ. ΘΕΟΔΟΣΙΟΣ ΚΩΝΣΤΑΝΤΙΝΙΔΗΣ, Β΄ Θεσσαλονίκης κ. ΕΛΕΝΗ ΓΕΡΑΣΙΜΙΔΟΥ και Λαρίσης κ. ΓΕΩΡΓΙΟΣ ΛΑΜΠΡΟΥΛΗΣ κατέθεσαν αναφορά με την οποία ο Πρόεδρος του Περιφερειακού Τμήματος Βορείου Ελλάδος της Ένωσης Ελλήνων Βιβλιοθηκονόμων Θεσσαλονίκης ΑΧΕΠΑ καταγγέλλει την πλήρη διάλυση της βιβλιοθήκης του νοσοκομείου και αιτείται την εξέταση του θέματος. 
Εργασίας, Κοινωνικής Ασφάλισης και Πρόνοιας
1290) Η Βουλευτής Σερρών κ. ΜΑΡΙΑ ΚΟΛΛΙΑ - ΤΣΑΡΟΥΧΑ κατέθεσε αναφορά με την οποία η Ομοσπονδία Συλλόγων Γονέων και Κηδεμόνων ΑΜΕΑ Μακεδονίας-Θράκης αιτείται τη συνέχιση της καταβολής του προνοιακού επιδόματος για τα άτομα με νοητική υστέρηση, με ποσοστό αναπηρίας 80% και δείκτη νοημοσύνης έως 30.
Ναυτιλίας και Αιγαίου
1291) Ο Βουλευτής Μαγνησίας κ. ΠΑΡΙΣΗΣ (ΠΑΡΙΣ) ΜΟΥΤΣΙΝΑΣ κατέθεσε αναφορά με την οποία ο Σύλλογος Ερασιτεχνών Αλιέων Αγίου Ιωάννη Νομού Πηλίου «Ο ΑΙΓΕΑΣ» αιτείται την συνέχιση της λειτουργίας του Λιμενικού Σταθμού του Αγίου Ιωάννη Πηλίου.
Εργασίας, Κοινωνικής Ασφάλισης και Πρόνοιας
1292) Ο Βουλευτής Κερκύρας κ. ΣΤΕΦΑΝΟΣ ΣΑΜΟΪΛΗΣ κατέθεσε αναφορά με την οποία  το Εργατοϋπαλληλικό Κέντρο Κέρκυρας  καταγγέλλει τις καθυστερήσεις πληρωμών των εργαζομένων της «Μ. Βραχλιώτης και ΣΙΑ Ε.Ε» που ανέλαβε τον καθαρισμό του Διεθνούς Αερολιμένα Κέρκυρας, και αιτείται τη διευθέτηση της κατάστασης. 
Πολιτισμού και Αθλητισμού, Εσωτερικών, Περιβάλλοντος, Ενέργειας και Κλιματικής Αλλαγής 
1293) Ο Βουλευτής Χανίων κ. ΚΥΡΙΑΚΟΣ ΒΙΡΒΙΔΑΚΗΣ κατέθεσε αναφορά με την οποία η Κεντρική Ένωση Δήμων Ελλάδος αιτείται την παράταση της αδειοδότησης των αθλητικών εγκαταστάσεων. 
Δημόσιας Τάξης και Προστασίας του Πολίτη, Εσωτερικών, Τουρισμού
1294) Ο Βουλευτής Ηρακλείου κ. ΕΛΕΥΘΕΡΙΟΣ ΑΥΓΕΝΑΚΗΣ κατέθεσε αναφορά με την οποία ο Πολιτιστικός Σύλλογος Μαλίων του Νομού Ηρακλείου Κρήτης αιτείται τη διευθέτηση της χορήγησης νέων αδειών λειτουργίας σε επιχειρήσεις ενοικίασης τετράτροχων οχημάτων στην εν λόγω ευρύτερη περιοχή.
Τουρισμού, Εργασίας, Κοινωνικής Ασφάλισης και Πρόνοιας
1295) Ο Βουλευτής Ηρακλείου κ. ΕΛΕΥΘΕΡΙΟΣ ΑΥΓΕΝΑΚΗΣ κατέθεσε αναφορά με την οποία η Ένωση Επιχειρηματιών Ενοικιαζόμενων Διαμερισμάτων και Δωματίων του Νομού Ηρακλείου Κρήτης «Η ΦΙΛΟΞΕΝΙΑ» αιτείται δικαιότερης μεταχείρισης για τους μικρούς επιχειρηματίες επί της επιβολής και καταβολής του ΕΝΦΙΑ. 
Οικονομικών 
1296) Ο Βουλευτής Ηρακλείου κ. ΕΛΕΥΘΕΡΙΟΣ ΑΥΓΕΝΑΚΗΣ κατέθεσε αναφορά με την οποία το Επιμελητήριο Ηρακλείου Κρήτης  αιτείται τυχόν εξέτασης και αναθεώρησης της νέας ρύθμισης της επιβολής ΦΠΑ για τους ελεύθερους επαγγελματίες και επιχειρηματίες με σκοπό τη λήψη ευνοϊκότερων μέτρων για τις μικρομεσαίες επιχειρήσεις. 
Οικονομικών 
1297) Ο Βουλευτής Ηρακλείου κ. ΕΛΕΥΘΕΡΙΟΣ ΑΥΓΕΝΑΚΗΣ κατέθεσε αναφορά με την οποία η Ένωση Φοροτεχνικών Ελευθέρων Επαγγελματιών Ηρακλείου Κρήτης αιτείται την κατάθεση τροπολογίας επί των εκπρόθεσμων χρεωστικών δηλώσεων που διεξήχθησαν μετά το κλείσιμο του «TAXISNET» στις 14-07-2014. 
Ναυτιλίας και Αιγαίου
1298) Ο Βουλευτής Δωδεκανήσου κ. ΔΗΜΗΤΡΙΟΣ ΓΑΚΗΣ κατέθεσε αναφορά με την οποία η «Συνεργασία Πολιτών Αστυπάλαιας» παραθέτει προτάσεις για την αποτελεσματικότερη ακτοπλοϊκή σύνδεση της Αστυπάλαιας με Κάλυμνο- Κω και αιτείται να ληφθούν υπ’ όψιν για τον διαγωνισμό γραμμής τοπικού ενδιαφέροντος που θα διεξαχθεί. 
Υγείας
1299) Ο Βουλευτής Ηλείας κ. ΓΕΩΡΓΙΟΣ ΚΟΝΤΟΓΙΑΝΝΗΣ κατέθεσε αναφορά με την οποία το Δ.Σ. της Ελληνικής Εταιρείας Ακτινοθεραπευτικής Ογκολογίας αιτείται να προβλεφθούν ως ελάχιστα επιτρεπόμενες συνταγογραφούμενες εξετάσεις για τον ακτινοθεραπευτή ογκολόγο και όσες και όποιες προβλέπονται για τον παθολόγο ογκολόγο. 
Β. ΑΠΑΝΤΗΣΕΙΣ ΥΠΟΥΡΓΩΝ ΣΕ ΕΡΩΤΗΣΕΙΣ ΒΟΥΛΕΥΤΩΝ
1. Στην με αριθμό 443/25-06-2014 ερώτηση των Βουλευτών κυρίων Λαμπρούλη και Γεωργίου Κωνσταντινίδη Θεοδοσίου δόθηκε με το υπ’ αριθμ. 56837/4-08-2014 έγγραφο από τον Υπουργό Υγείας η ακόλουθη απάντηση:
2.Στην με αριθμό 654/01-07-2014 ερώτηση της Βουλευτού κ. Μακρή Θεοδώρου Ελένης δόθηκε με το υπ’ αριθμ. 124564/ΙΗ /4-08-2014 έγγραφο από τον Υπουργό Παιδείας και Θρησκευμάτων η ακόλουθη απάντηση:
3.Στην με αριθμό 772/04-07-2014 ερώτηση των Βουλευτών κυρίων Αμανατίδη Ιωάννη, Κουράκη Αναστασίου(Τάσου), Βαμβακά Ευγενίας(Τζένης), Γεωργοπούλου-Σαλτάρη Ευσταθίας(Έφης), Δριτσέλη Παναγιώτας, Κανελλοπούλου Μαρίας, Καρά Γιουσούφ Αϊχάν, Κριτσωτάκη Μιχαήλ, Πάντζα Γεωργίου και Τριανταφύλλου Μαρίας δόθηκε με το υπ’ αριθμ. 124560/ΙΗ ΕΞ-4-8-2014 έγγραφο από τον Υπουργό Παιδείας και Θρησκευμάτων η ακόλουθη απάντηση:
4.Στην με αριθμό 842/07-07-2014 ερώτηση του Βουλευτή κ. Καράογλου Θεοδώρου δόθηκε με το υπ’ αριθμ. 124233/ΙΗ ΕΞ /4-8-2014 έγγραφο από τον Υπουργό Παιδείας και Θρησκευμάτων η ακόλουθη απάντηση:
5.Στην με αριθμό 1273/21-07-2014 ερώτηση της Βουλευτού κ. Χρυσοβελώνη Μαρίνας δόθηκε με το υπ’ αριθμ. 529/4-8-2014 έγγραφο από τον Υπουργό Δικαιοσύνης, Διαφάνειας και Ανθρωπίνων Δικαιωμάτων η ακόλουθη απάντηση:
6.Στην με αριθμό 1392/24-07-2014 ερώτηση του Βουλευτή κ. Αυγενάκη Ελευθερίου δόθηκε με το υπ’ αριθμ. Δ13/Β/Φ.5.25/13114 /4-8-2014 έγγραφο από τον Υπουργό Περιβάλλοντος, Ενέργειας και Κλιματικής Αλλαγής η ακόλουθη απάντηση:</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Κυρίες και κύριοι συνάδελφοι, εισερχόμεθα στη συζήτηση των
ΕΠΙΚΑΙΡΩΝ ΕΡΩΤΗΣΕΩΝ
Η δεύτερη με αριθμό 57/1-9-2014 επίκαιρη ερώτηση του Βουλευτή Εύβοιας του Συνασπισμού Ριζοσπαστικής Αριστεράς κ. Ευάγγελου Αποστόλου προς τον Υπουργό Αγροτικής Ανάπτυξης και Τροφίμων, σχετικά με τη διαχείριση των προβλημάτων διάθεσης της αγροτικής παραγωγής που πλήττεται από το ρωσικό εμπάργκο καθώς και η έκτη με αριθμό 61/1-9-2014 επίκαιρη ερώτηση του Βουλευτή Α΄ Θεσσαλονίκης του Κομμουνιστικού Κόμματος Ελλάδας κ. Θεοδοσίου Κωνσταντινίδη προς τους Υπουργούς Αγροτικής Ανάπτυξης και Τροφίμων και Ανάπτυξης και Ανταγωνιστικότητας, σχετικά με τη λήψη μέτρων αναπλήρωσης του εισοδήματος των ροδακινοπαραγωγών, οι οποίες αναφέρονται στο ίδιο θέμα, θα συζητηθούν ταυτόχρονα, χωρίς να επηρεάζονται τα δικαιώματα των ομιλητών ως προς τον χρόνο ομιλίας τους, με εφαρμογή της διάταξης της παραγράφου 4 του άρθρου 131 του Κανονισμού της Βουλής. Θα μιλήσουν, δηλαδή και οι δυο Βουλευτές στην πρωτολογία τους από δύο λεπτά, θα έχουν στη δευτερολογία τους από τρία λεπτά και αμέσως μετά, ο κύριος Υπουργός θα έχει έξι λεπτά για την πρωτομιλία του και έξι για τη δευτερολογία του.
Κύριε Αποστόλου, έχετε τον λόγο για δύο λεπτά.</ChairmanSpeech>
<Speech><Parlmember>ΕΥΑΓΓΕΛΟΣ ΑΠΟΣΤΟΛΟΥ</Parlmember>: Κύριε Υπουργέ, αποτελεί κοινή πεποίθηση ότι η διαχείριση που κάνατε στο εμπάργκο της Ρωσίας συνιστά χαρακτηριστικό παράδειγμα υποτέλειας και ανικανότητας, γιατί κυρίως θα έχει ένα βασικό, ένα ανεπίστρεπτο αποτέλεσμα, την έξοδο της αγροτικής μας παραγωγής από την καλύτερη και ιδιαίτερα πολλά υποσχόμενη ρωσική αγορά.
Ας δούμε τι κάνατε ιδιαίτερα για το ροδάκινο. Το πρόβλημα ξεκίνησε στις αρχές Ιουλίου και επιδεινωνόνταν συνεχώς, τόσο από πλευράς διάθεσης όσο και από πλευράς τιμών. Δεν σας απασχολούσε ως πρόβλημα μέχρι την επιβολή του εμπάργκο, αλλά και τότε η Κυβέρνηση κρύφτηκε. Ο κ. Σαμαράς των εντολών από την πρώτη μέρα, ο Υπουργός Αγροτικής Ανάπτυξης κ. Καρασμάνης μετά από δεκαπέντε μέρες εδέησε να συναντήσει αντιπροσωπεία των παραγωγικών τάξεων της περιοχής, ο Υφυπουργός Εξωτερικών είπε το αμίμητο «δεν μπορούσαμε να προβλέψουμε τα πράγματα» και βεβαίως ο Πρόεδρός σας, ο κ. Βενιζέλος, εμφανίστηκε, δίνοντας ψεύτικες ελπίδες για μικρότερες δυνατές επιπτώσεις, υιοθετώντας μάλιστα μια πρωτοφανή για τη διπλωματία μας λειτουργία, αυτήν της ικεσίας.
Αργότερα παρουσιάσατε τα μέτρα του Επιτρόπου κ. Τσόλος, τα οποία αύξησαν τα όρια για την πραγματοποίηση δωρεάν διανομών από το 5% που ίσχυε στο 10% για τις οργανώσεις παραγωγών στα 26,9 λεπτά, ενώ για τους μη οργανωμένους στα 13,45 λεπτά και το παρουσιάσατε ως μεγάλη επιτυχία, όταν ξέρετε ότι το 2011 σε αντίστοιχη περίπτωση με τον κανονισμό 585 -μάλιστα, είχατε απαντήσει σε ερώτηση του Προέδρου κ. Δριβελέγκα- η ενίσχυση αντιμετωπιζόταν και στους οργανωμένους και στους μη οργανωμένους κατά την ίδια περίπτωση.
Μάλιστα συνέβη και το αμίμητο, ότι στη σύσκεψη που υπήρξε εκείνες τις ημέρες, για να δούμε πώς θα περπατήσει αυτός ο κανονισμός, συνελήφθητε να απουσιάζετε και πήγατε την επομένη μέρα, ενώ ήδη είχε δημοσιοποιηθεί η απόφαση.
Βεβαίως, δεν είναι μόνο το θέμα της κατανομής των ενισχύσεων στους οργανωμένους και μη οργανωμένους, αλλά είναι και αυτό το περίφημο ποσό των κονδυλίων προώθησης στα 3 εκατομμύρια ευρώ. Μάλιστα, το έδωσαν με βάση όχι τη μείωση των εξαγωγών, αλλά κυρίως με βάση την ανάγκη εύρεσης αγορών. Ποια είναι αυτή η χώρα η οποία τουλάχιστον έχει το μεγάλο πρόβλημα στην προκειμένη περίπτωση; Ασφαλώς είναι η Ελλάδα, δεν είναι οι υπόλοιπες χώρες.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Επίσης, υπήρξε ένα τεράστιο πρόβλημα με τη δωρεάν διανομή.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Ολοκληρώστε.</ChairmanSpeech> 
<Speech><Parlmember>ΕΥΑΓΓΕΛΟΣ ΑΠΟΣΤΟΛΟΥ</Parlmember>: Το λέω αυτό γιατί ξεκινήσατε με καθυστέρηση μιας εβδομάδας. Μάλιστα, βάζοντας…</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Ολοκληρώστε.</ChairmanSpeech>
<Speech><Parlmember>ΕΥΑΓΓΕΛΟΣ ΑΠΟΣΤΟΛΟΥ</Parlmember>: Θα ολοκληρώσω, αλλά είναι πάρα πολύ σοβαρό ζήτημα. Καταλαβαίνετε εσείς που έχετε ασχοληθεί…</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Οι επίκαιρες ερωτήσεις ξέρετε από τον Κανονισμό ότι έχουν ήδη υποβληθεί. Η ερώτησή σας έχει υποβληθεί. Αυτό το νόημα έχει.</ChairmanSpeech>
<Speech><Parlmember>ΕΥΑΓΓΕΛΟΣ ΑΠΟΣΤΟΛΟΥ</Parlmember>: Αυτά που αναφέρω, δεν αναφέρονται στην επίκαιρη ερώτηση, διότι είναι περιληπτικό το κείμενο. Εσείς καταλαβαίνετε. Έχετε ασχοληθεί με τον αγροτικό χώρο, ιδιαίτερα για τη Μακεδονία. Είναι η ώρα να φέρουμε τα ζητήματα και στη Βουλή, τις αποφάσεις που πάρθησαν από πλευράς Κυβέρνησης.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Ξεπεράσαμε τα τριάμισι λεπτά. Πρέπει να εφαρμόσουμε και τον Κανονισμό.</ChairmanSpeech>
<Speech><Parlmember>ΕΥΑΓΓΕΛΟΣ ΑΠΟΣΤΟΛΟΥ</Parlmember>: Το πρόβλημα είναι, κύριε Υπουργέ, ότι δεν σταματά εδώ. Έχουν χαθεί δεκάδες εκατομμύρια. 
Εγώ σας λέω ότι με τη διαδρομή που ακολουθείτε, ενώ με το πρόγραμμα «E-COLI» είχαμε απορροφήσει 7,8 εκατομμύρια ευρώ, προς το παρόν ούτε 2 εκατομμύρια ευρώ δεν θα απορροφηθούν, παρά τα όσα λέγονται.
Το ζήτημα είναι όμως και τι θα γίνει και με τους υπόλοιπους που έχουν σχέση με τη συγκεκριμένη παραγωγή.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Ωραία. Ευχαριστούμε, κύριε Αποστόλου.</ChairmanSpeech>
<Speech><Parlmember>ΕΥΑΓΓΕΛΟΣ ΑΠΟΣΤΟΛΟΥ</Parlmember>: Δεν είναι μόνο αγρότες. Είναι και εξαγωγείς, είναι οι μεταφορείς και όλοι αυτοί.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Ευχαριστούμε. Έχετε τον χρόνο να τα πείτε στη δευτερολογία σας.</ChairmanSpeech>
<Speech><Parlmember>ΕΥΑΓΓΕΛΟΣ ΑΠΟΣΤΟΛΟΥ</Parlmember>: Ολοκληρώνω, κύριε Πρόεδρε.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Σας παρακαλώ!</ChairmanSpeech> 
<Speech><Parlmember>ΕΥΑΓΓΕΛΟΣ ΑΠΟΣΤΟΛΟΥ</Parlmember>: Δυστυχώς από πλευράς Κυβέρνησης ουδεμία μέριμνα έχει ληφθεί.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Κύριε Αποστόλου, σας παρακαλώ. Έχετε και τη δευτερολογία σας. Βεβαίως και το θέμα είναι ενδιαφέρον. Θα ακολουθήσει ο κ. Κωνσταντινίδης. Έχετε και τη δευτερολογία σας. 
Ορίστε, κύριε Κωνσταντινίδη, έχετε τον λόγο.</ChairmanSpeech>
<Speech><Parlmember>ΘΕΟΔΟΣΙΟΣ ΚΩΝΣΤΑΝΤΙΝΙΔΗΣ</Parlmember>: Ευχαριστώ, κύριε Πρόεδρε.
Κύριε Υπουργέ, ασφαλώς σας είναι γνωστή η τραγική οικονομική κατάσταση των φρουτοπαραγωγών και των ροδακινοπαραγωγών της χώρας μας, η οποία προκλήθηκε –πέραν από τις ζημιές και τους παγετούς που είχαμε την προηγούμενη περίοδο- και από τη διαδικασία του λεγόμενου ρωσικού εμπάργκο. 
Πρέπει να συμφωνήσουμε και να πούμε σε αυτήν την Αίθουσα ότι μέχρι τώρα οι αγρότες, για να φέρουν την παραγωγή τους σε αυτό το επίπεδο, έχουν ξοδέψει πολλά σε λιπάσματα, σε φυτοφάρμακα, στο κόστος της ενέργειας, στα συλλεκτικά, στη διατήρηση του προϊόντος, δηλαδή έβαλαν μέχρι τώρα βαθιά το χέρι στην τσέπη και είναι καταχρεωμένοι. Οι μικροποσότητες που πήραν οι εμποροβιομήχανοι πιέζοντας, λόγω του ρωσικού εμπάργκο, στην ουσία τιμολογήθηκαν πολύ κάτω από το κόστος παραγωγής.
Η προβλεπόμενη αποζημίωση για τα προϊόντα που πλήγηκαν από το εμπάργκο στις χώρες της Ευρωπαϊκής Ένωσης, δηλαδή στην Ισπανία, την Ιταλία, τη Γαλλία και την Ελλάδα, όπως ξέρουμε όλοι, είναι 30 εκατομμύρια ευρώ, όταν μόνο, σύμφωνα με τις δικές σας εκτιμήσεις, οι ροδακινοπαραγωγοί της χώρας μας έχουν πάνω από εξήντα χιλιάδες τόνους αδιάθετο προϊόν, που κοστολογούνται με αυτές τις χαμηλές τιμές περίπου στα 40 και πλέον εκατομμύρια ευρώ.
Κατά τη γνώμη μας, κύριε Υπουργέ, οφείλετε να υπερασπιστείτε την ντόπια παραγωγή. Οφείλετε να υπερασπιστείτε τα συμφέροντα των φρουτοπαραγωγών, να υπερασπιστείτε τα συμφέροντα και το εισόδημα των μικρών και μεσαίων αγροτών. Πώς θα μπορούσε ή πώς μπορεί να γίνει αυτό; Διαχωρίζοντας τη θέση σας από τα μέτρα της Ευρωπαϊκής Ένωσης απέναντι στη Ρωσία, παίρνοντας αποστάσεις από αυτήν τη διαδικασία.
Σας καλούμε, κύριε Υπουργέ, να πάρετε άμεσα μέτρα συγκέντρωσης της παραγωγής που μένει αδιάθετη, άμεσα μέτρα αναπλήρωσης του εισοδήματος των μικρομεσαίων αγροτών και από τον κρατικό προϋπολογισμό, όχι περιμένοντας μόνο επιδοτήσεις. Ο κόσμος της αγροτιάς, κυρίως της μικρομεσαίας αγροτιάς, έχει μεγάλη ανάγκη από στήριξη, για να μπορέσει να υπάρξει συνέχεια στην παραγωγή.
Να μας πείτε, κύριε Υπουργέ, τι προγραμματίζετε και τι σκέφτεστε να κάνετε για τις επόμενες παραγωγές που ακολουθούν, όπως για τα ακτινίδια, τα μήλα και εντάσσονται στη λογική του εμπάργκο. Νομίζω ότι έχει σημασία να τα ξέρει ο ελληνικός λαός και οι φρουτοπαραγωγοί αυτά.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Ευχαριστούμε τον κ. Κωνσταντινίδη. 
Τον λόγο έχει ο κύριος Υπουργός για έξι λεπτά.</ChairmanSpeech>
<Speech><Parlmember>ΠΑΡΙΣ ΚΟΥΚΟΥΛΟΠΟΥΛΟΣ</Parlmember> (Αναπληρωτής Υπουργός Αγροτικής Ανάπτυξης και Τροφίμων):  Ευχαριστώ, κύριε Πρόεδρε.
Κυρίες και κύριοι συνάδελφοι, όπως θα πω στη συνέχεια –γιατί άκουσα κάτι περί ανικανότητας, υποτέλειας και όλα τα υπόλοιπα, τα οποία προφανώς δεν ισχύουν-, η κρίση με το ρωσικό εμπάργκο και ιδιαίτερα η κρίση στις ελληνικές εξαγωγές νωπών οπωροκηπευτικών και ειδικότερα η κρίση με το ροδάκινο, που υπήρξε πριν από το ρωσικό εμπάργκο, πιστεύω ότι θα πρέπει να διδάσκεται συμπεριλαμβανομένη στα εγχειρίδια της πολιτικής ιστορίας στα πανεπιστήμια της χώρας, σχετικά με το πώς –μετά την κρίση- τα κόμματα του ελληνικού πολιτικού συστήματος κατάλαβαν την κρίση. Αυτό είναι το μεγάλο δίδαγμα από το ροδάκινο, όπως θα πω στη συνέχεια. 
Ας βάλουμε όμως τα πράγματα σε μια σειρά. Πρώτον, σε ,ότι αφορά το εμπάργκο και την κρίση της Ουκρανίας, θέλω να πω με μεγάλη καθαρότητα αυτό που επαναλαμβάνει διαρκώς η ηγεσία της Κυβέρνησης –ο Πρωθυπουργός και ο Αντιπρόεδρος και Υπουργός Εξωτερικών- ότι η Ελλάδα στην κρίση της Ουκρανίας σταθερά στηρίζει τη λύση της συνεννόησης, της αποφυγής μονομερών ενεργειών, της αναγνώρισης αυτονόητων ζητημάτων που ανάγονται στην ιστορία, στηρίζει τη σταθερότητα στην περιοχή και αυτήν την πολιτική προτείνει και στην Ευρωπαϊκή Ένωση. Αυτή είναι η μια πλευρά. 
Η άλλη πλευρά βέβαια –όχι η άλλη όψη του νομίσματος- και παράλληλα με αυτήν την πολιτική και την προσπάθεια είναι ότι υπάρχει και ένας καθαρός προσανατολισμός, πως στην Ευρωπαϊκή Ένωση δεν συμμετέχουμε αλά καρτ, όπως επιθυμεί η Αξιωματική Αντιπολίτευση και συγκεκριμένα ο ΣΥΡΙΖΑ. Δεν μιλάω για το Κομμουνιστικό Κόμμα, που έχει μια καθαρή θέση εδώ και χρόνια και λέει «έξω από την Ευρωπαϊκή Ένωση» -αυτή είναι μια άλλη στρατηγική-, αλλά η αντιφατικότητα της Αξιωματικής Αντιπολίτευσης, που ονειρεύεται μάλιστα να γίνει κυβέρνηση, είναι πρωτοφανής. Στην Ευρώπη δεν συμμετέχουμε αλά καρτ.
Ας έρθω, λοιπόν, στο πρόβλημα, γιατί μιλάμε για παραγωγούς, μιλάμε για εισόδημα, μιλάμε για την παραγωγή της χώρας. Και είναι ιδιαίτερα ευαίσθητο ζήτημα και έτσι υπεύθυνα και με ευαισθησία πρέπει όλοι να το προσεγγίζουμε. Υπάρχει πρόβλημα σήμερα στους παραγωγούς του ροδάκινου; Φυσικά και υπάρχει. Η Κυβέρνηση αδιαφόρησε; Όχι. Από τις 16 Ιουλίου υπέβαλε  ολοκληρωμένο φάκελο, που είχε σχέση με τις χαμηλές τιμές που έπαιρναν οι  παραγωγοί, μεμονωμένοι και ομάδες, ακριβώς γιατί υπήρχε υπερπαραγωγή και είχαν ήδη αρχίσει να εμφανίζονται σε δύο προνομιακές αγορές –της Ρωσίας κυρίως και δευτερευόντως της Ουκρανίας- προβλήματα, λόγω της κρίσης από τον χειμώνα.
 Ποια είναι η κεντρική πολιτική της χώρας σε σχέση με το ροδάκινο; Θα έρθω μετά στα άλλα προϊόντα, για τα οποία ο κ. Κωνσταντινίδης ρώτησε. Γιατί η κρίση στο ροδάκινο υπήρξε πριν από το εμπάργκο. «Η συμπαράσταση της πολιτείας», όπως είπε ο Αντιπρόεδρος και Υπουργός Εξωτερικών κ. Βενιζέλος, «στους παραγωγούς θα είναι πλήρης». Αυτή η φράση περικλείει και συμπεριλαμβάνει όλη την πολιτική της χώρας, της ελληνικής Κυβέρνησης σε ό,τι αφορά το ροδάκινο. Πώς μεταφράζεται αυτή; 
Πρώτον, αξιοποιούμε το ευρωπαϊκό πλαίσιο στο οποίο συμβάλαμε να δημιουργηθεί πρώτοι εμείς και καλύτεροι –αυτή είναι η αλήθεια, εμείς πρωτοβάλαμε το ζήτημα, κάναμε συνεργασία με την Ιταλία και την Ισπανία που είχαν ανάλογο πρόβλημα και πετύχαμε αποτελέσματα, τα οποία θα πω στη συνέχεια- και, δεύτερον, μέχρι και σήμερα που μιλάμε –αύριο έχει έκτακτο Συμβούλιο Υπουργών και φυσικά θα είμαστε εκεί- αγωνιζόμαστε να διευρύνουμε αυτό το πλαίσιο και έχουμε αποτελέσματα, κύριε Πρόεδρε, κυρίες και κύριοι συνάδελφοι.
Τι υπάρχει σήμερα για το ροδάκινο; Υπάρχει ένα ευρωπαϊκό πλαίσιο που είναι ξεχωριστό από τα άλλα προϊόντα, για τα οποία υπάρχει πλαίσιο από το εμπάργκο και μετά, από τις 18 Αυγούστου –για το ροδάκινο υπάρχει μια βδομάδα πριν πλαίσιο και είναι και ελληνική επιτυχία αυτό-, που περιλαμβάνει συγκεκριμένα μέτρα. 
Έχουμε αξιοποιήσει αυτό το πλαίσιο; Αυτό είναι το πρώτο ερώτημα. Η απάντηση είναι ναι. Αυτήν τη στιγμή –και το λέω απόλυτα υπεύθυνα στην Εθνική Αντιπροσωπεία και στους δύο συναδέλφους που ρωτούν- η αγορά έχει ομαλοποιηθεί σχεδόν πλήρως σε ό,τι αφορά το ροδάκινο, δηλαδή ό,τι ποσότητες υπάρχουν αδιάθετες, διατίθενται σε τιμές ιδιαίτερα ικανοποιητικές αυτήν τη στιγμή που γίνεται η συζήτησή μας στη Βουλή. 
Αυτό ήταν και το κεντρικό νόημα της παρέμβασης της Ευρωπαϊκής Επιτροπής. Από την πλευρά μας, με τη δωρεάν διανομή περίπου χιλίων τόνων ροδακίνων και με τη χυμοποίηση περίπου δύο χιλιάδων τόνων που θα διατεθούν στη συνέχεια δωρεάν στα σχολεία και σε άλλες ευπαθείς κοινωνικές ομάδες, έχουμε αξιοποιήσει το ευρωπαϊκό πλαίσιο στον πυρήνα του νοήματός του, που είναι η ομαλοποίηση της αγοράς. Δεν έχει πάει ούτε ένας τόνος ροδάκινου στη χωματερή! Μικρή ποσότητα αποσύρθηκε για δωρεάν διανομή και για χυμοποίηση. Έτσι, από την πλευρά μας είμαστε πλήρως ικανοποιημένοι. Δεν στεκόμαστε, όμως, εδώ και δεν σταθήκαμε εδώ από τις 16 Ιουλίου μέχρι σήμερα που μιλάμε. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Αναπληρωτή Υπουργού)
Μόνο τριάντα δεύτερα θέλω, κύριε Πρόεδρε, και ολοκληρώνω. Τα υπόλοιπα θα τα πω στη δευτερολογία μου.
Θέλω να πω στους συναδέλφους που ρωτούν ότι, πάντα σε σχέση με το ροδάκινο –μένω στο ροδάκινο και στους παραγωγούς του ροδάκινου-, πρώτον, ζητήσαμε να έχουν την ίδια αποζημίωση οι μεμονωμένοι παραγωγοί με τις ομάδες. Το πετύχαμε.
Ζητήσαμε να συμπεριληφθεί στα μέτρα της Ευρωπαϊκής Επιτροπής μέτρο προώθησης των εξαγωγών. Πετύχαμε ένα μηδαμινό ποσό τριών εκατομμυρίων και διαμαρτυρηθήκαμε γι’ αυτό. Χθες, η Ευρωπαϊκή Επιτροπή ανακοίνωσε πρόσθετο μέτρο προώθησης εξαγωγών σε εναλλακτικές αγορές τριάντα εκατομμύρια ευρώ. Πενήντα τοις εκατό επάνω θα είναι τα προγράμματα προώθησης των εξαγωγών το 2015 και ιδιαίτερα για το πρώτο εξάμηνο του 2015 θα είναι διπλάσια.
Ήδη κινητοποιείται όλος ο μηχανισμός του Υπουργείου Αγροτικής Ανάπτυξης σε συνεργασία με τις ομάδες παραγωγών όλων των νωπών οπωροκηπευτικών, για να μπορέσουμε να κατακτήσουμε, να κερδίσουμε καινούργιες αγορές.
Συνεχίζουμε, κύριε Πρόεδρε, γιατί ήδη προχθές στην τεχνική επιτροπή μπήκε για πρώτη φορά το ερώτημα εάν συντρέχουν λόγοι να υπάρξει αποζημίωση των παραγωγών ροδακίνων σε όλη την Ευρώπη. Αυτή είναι η πολιτική της Κυβέρνησης. Αγωνίζεται να διευρύνει το ευρωπαϊκό πλαίσιο και αγωνίζεται να εξαντλήσει τις θετικές του πλευρές μέσα στην Ελλάδα και μέχρι αυτήν τη στιγμή πραγματικά είμαστε ικανοποιημένοι απ’ όλες τις ενέργειές μας. Αυτή είναι η αλήθεια.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Ευχαριστούμε τον κ. Κουκουλόπουλο.
Τον λόγο έχει ο κ. Αποστόλου για τρία λεπτά.</ChairmanSpeech> 
<Speech><Parlmember>ΕΥΑΓΓΕΛΟΣ ΑΠΟΣΤΟΛΟΥ</Parlmember>: Κύριε Υπουργέ, από την τοποθέτησή σας φάνηκε ξεκάθαρα πως δεν μπορείτε ούτε καν να ψελλίσετε μια διαφορετική προσέγγιση στην Ευρωπαϊκή Ένωση. Εμείς θα δίνουμε τις μάχες μέσα στην Ευρωπαϊκή Ένωση καταθέτοντας τη διαφορετικότητά μας και, βεβαίως, ιδιαίτερα όταν πρόκειται να υπερασπιστούμε προβλήματα των οικονομικά ασθενέστερων κατοίκων αυτής της χώρας, θα τα τραβάμε όσο γίνεται περισσότερο. Εσείς, δυστυχώς, όπως σας είπα, δεν ψελλίσατε ούτε την ελάχιστη διαφοροποίηση!
Είπατε ότι τα μέτρα που περιλαμβάνει το πλαίσιο και εφαρμόζονται στη χώρα μας είναι αρκετά. Κοιτάξτε να δείτε. Ξεχάσατε να αναφέρετε ότι τέσσερις με τεσσερισήμισι τόνοι ροδάκινου που επέστρεφαν από Ρωσία ξεπουλήθηκαν. «Σκοτώθηκαν» οι τιμές, για να ξεπουληθούν. Άρα εκεί υπάρχει ένα τεράστιο πρόβλημα. 
Υπάρχει ένα τεράστιο πρόβλημα –και το ξεχάσατε- με τους μεμονωμένους παραγωγούς, οι οποίοι παίρνουν στην περίπτωση της δωρεάν διανομής το 50%, δηλαδή ουσιαστικά, από τον υπολογισμό που έχουμε κάνει εμείς, ούτε πέντε λεπτά δεν μένουν στους συγκεκριμένους παραγωγούς. Κοιτάξτε τώρα τι σχέση μπορεί να έχουν τα πέντε λεπτά με το κόστος παραγωγής. 
Όμως, το μεγάλο ζήτημα, κύριε Υπουργέ, είναι τι κάνουμε αύριο. Το ξέρετε ότι έρχεται το ακτινίδιο και το μήλο και μάλιστα θα υπάρχει, ειδικά από πλευράς Πολωνίας, μια τέτοια προσφορά και μια τιμή που θα δημιουργήσει ένα μεγάλο πρόβλημα.
Να μην αναφερθώ σε όλη την αγροτική παραγωγή που κατευθύνεται προς τη Ρωσία, όταν ξέρετε ότι το 36%-40% των εξαγωγών μας στη Ρωσία αντιπροσωπεύει αγροτικά προϊόντα.
Όπως σας είπα και πρηγουμένως, για εμάς το κύριο είναι ότι αυτήν την αγορά, που υπόσχεται προοπτικές όσο καμμία άλλη αγορά, τη χάνουμε. Εκεί είναι το μεγάλο πρόβλημα. 
Εκεί θέλαμε, πραγματικά, η ελληνική Κυβέρνηση να εκφράσει τη διαφοροποίησή της, να πιέσει την Ευρωπαϊκή Ένωση, για τον απλούστατο λόγο ότι -το βιώνουμε αυτές τις μέρες, το βλέπετε- βγαίνει ο Γερμανός εκπρόσωπος και λέει «ποιες αποζημιώσεις, ποια ζητήματα μας απασχολούν;». Υπάρχει ένα τέτοιο κλίμα στο οποίο εμείς δεν έχουμε αντιδράσει.
Όμως και όσον αφορά τις εξαγωγές και ιδιαίτερα το ότι αυξήθηκαν, ξεχάσατε, κύριε Υπουργέ, να πείτε ότι αυξήθηκαν σε σχέση με το ’12, που το ’12 ήταν η χειρότερη χρονιά από άποψη παραγωγής. Βεβαίως, αυτές οι εξαγωγές που αυξήθηκαν, σε τι τιμές πουλήθηκαν; Μιλάμε δηλαδή για μια μεγάλη απώλεια.
Θα καταθέσω για τα Πρακτικά τι ανακοινώνει ο Σύνδεσμος Εξαγωγών. Δεν μιλάει για αυξήσεις. Μάλιστα, στο τέλος καταλήγει ότι οι εξαγωγές μας ροδάκινων και νεκταρινιών σήμερα υπολείπονται κατά δεκαπέντε χιλιάδες τόνους και στο τέλος της εμπορικής περιόδου κατά τριάντα χιλιάδες τόνους. Από πού εσείς τα βγάλατε αυτά; Ακούσαμε ιδιαίτερα και τον κ. Μηταράκη να θριαμβολογεί ότι αυξήθηκαν οι εξαγωγές; Αυτά είναι τα στοιχεία.
(Στο σημείο αυτό ο Βουλευτής κ. Ευάγγελος Αποστόλου καταθέτει για τα Πρακτικά την προαναφερθείσα ανακοίνωση, η οποία βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
Καταλαβαίνετε ότι, αν η πίεση είναι αυτή η οποία κάτι έφερε το ελάχιστο για το ροδάκινο, το τι θα ακολουθήσει είναι ο μεγάλος ο δικός μας προβληματισμός.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Ευχαριστούμε τον κ. Αποστόλου.
Τον λόγο έχει ο κ. Κωνσταντινίδης για τρία λεπτά.</ChairmanSpeech>
<Speech><Parlmember>ΘΕΟΔΟΣΙΟΣ ΚΩΝΣΤΑΝΤΙΝΙΔΗΣ</Parlmember>: Κύριε Υπουργέ, ασφαλώς και αν ήμασταν έξω από Κοινή Αγροτική Πολιτική και έξω από την Ευρωπαϊκή Ένωση ο πρωτογενής τομέας της χώρας μας θα ήταν πολύ πιο ανεπτυγμένος και θα μπορούσε να καλύψει όχι μόνο τις εγχώριες ανάγκες, αλλά και να έχει εξαγωγικό προσανατολισμό με καλά και ποιοτικά προϊόντα, πράγμα το οποίο εμποδίζει η Κοινή Αγροτική Πολιτική και στο επίπεδο της παραγωγής και στο επίπεδο της εμπορίας, το εμποδίζει και η Ευρωπαϊκή Ένωση.
Το ζήτημα λοιπόν και το ζητούμενο είναι ο ελληνικός λαός να βγάλει συμπεράσματα από την ένταξή μας σε αυτούς τους ιμπεριαλιστικούς οργανισμούς, που δεσμεύουν την παραγωγή και με την εμπλοκή τους και την εμπλοκή της χώρας σε διενέξεις Ευρωπαϊκής Ένωσης, ΗΠΑ και Ρωσίας. Με αυτήν την ευρωκοινοτική πολιτική, λοιπόν, έχουμε αυτά τα αποτελέσματα.
Προσπαθούμε τώρα να βρούμε άκρη για το ποιος φταίει. Φταίει ο μονόπλευρος προσανατολισμός της χώρας και η πρόσδεσή της στους ιμπεριαλιστικούς οργανισμούς, κύριε Υπουργέ. Αυτή είναι η θέση του κόμματός μας.
Μιλήσατε για ομαλοποίηση της αγοράς του ροδάκινου. Θα μου επιτρέψετε να σας πω ότι τα δικά μας μηνύματα, που δεν προέρχονται από αρθρογραφία, είναι διαφορετικά. Την Τρίτη το απόγευμα η κομματική οργάνωση κεντρικής Μακεδονίας έκανε περιοδεία στα χωριά της Πέλλας και της Ημαθίας με τη Βουλευτή του κόμματός μας της Β΄ Θεσσαλονίκης κ. Γερασιμίδου. Οι ροδακινοπαραγωγοί βρίσκονται σε απόγνωση. Πώς, λοιπόν, μιλάτε για ομαλοποίηση της αγοράς, κύριε Υπουργέ;
Θα επανέλθω στα ερωτήματα, για να πάρουμε μια σαφή απάντηση από τη δευτερολογία σας:
Έχει σχεδιασμό η Κυβέρνηση να αναπληρώσει το εισόδημα των αγροτών και μέσω του κρατικού προϋπολογισμού ή θα περιμένουμε τα ψίχουλα της Ευρωπαϊκής Ένωσης, για τα οποία θα μαλώνουμε αν είναι τόσα ή διαφορετικά;
Έχετε τουλάχιστον –να σας θέσω ένα νέο ερώτημα- την πρόθεση να παγώσετε τις εισφορές στον ΕΛΓΑ των ανθρώπων που πλήγηκαν από αυτήν τη διαδικασία;
Τέλος, θα επαναφέρω το ερώτημα και νομίζω ότι θα μας απαντήσετε στη δευτερολογία σας: Τι σκοπεύετε να κάνετε, κύριε Υπουργέ, με τα προϊόντα που ακολουθούν και τα έχουμε αναφέρει;</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Έχετε τον λόγο, κύριε Υπουργέ.</ChairmanSpeech>
<Speech><Parlmember>ΠΑΡΙΣ ΚΟΥΚΟΥΛΟΠΟΥΛΟΣ</Parlmember> (Αναπληρωτής Υπουργός Αγροτικής Ανάπτυξης και Τροφίμων): Κύριε Πρόεδρε, θέλω να εκφράσω κατ’ αρχάς μια απορία. Έχουμε μια ερώτηση από δύο κόμματα της Αριστεράς, το Κομμουνιστικό Κόμμα και το Συνασπισμό Ριζοσπαστικής Αριστεράς.
Γίνεται μια ολόκληρη κουβέντα για παραγωγούς ροδάκινων και πραγματικά εκφράζω την απορία και την έκπληξή μου που δεν έχω ακούσει ακόμα από δύο αριστερά –κατά τα άλλα- κόμματα τη λέξη «ομάδες».
Ένα από τα βασικά συμπεράσματα της κρίσης με το ροδάκινο είναι πως οι οργανωμένοι παραγωγοί σε ομάδες και σε υγιείς συνεταιρισμούς αντιμετώπισαν μέχρι τώρα την κρίση με το συγκεκριμένο προϊόν με πολύ λιγότερες συνέπειες από τους μεμονωμένους παραγωγούς. Αυτό το μήνυμα δεν θέλουμε να το εκπέμψουμε όλοι μαζί από τη Βουλή; 
Δεύτερο ζήτημα – για να λέμε αλήθειες: Εμείς επιμένουμε στο ευρωπαϊκό πλαίσιο. Επιμένουμε γιατί είμαστε, όπως είπατε, ικέτες στην Ευρώπη; Όχι, βέβαια. Για τον Ευρωπαίο αγρότη, όποιο εγχειρίδιο και αν ανοίξετε σε οποιοδήποτε μέρος της γης, αγαπητέ κύριε Αποστόλου, που γελάτε, όποια εφημερίδα και αν ανοίξετε, θα διαβάσετε μια απλή αλήθεια: Ο Ευρωπαίος αγρότης είναι ο καλύτερα προστατευμένος αγρότης παγκοσμίως.
Ένα ερώτημα έχουμε στην Ελλάδα. Αυτό το πλαίσιο για την ευρωπαϊκή αγροτιά το αξιοποιεί η Ελλάδα; Όχι! Αυτή είναι η απάντηση. Γιατί έχει πολύ χαμηλό επίπεδο οργάνωσης. Δεν έχει ομάδες παραγωγών.</Speech> 
<Speech><Parlmember>ΘΕΟΔΟΣΙΟΣ ΚΩΝΣΤΑΝΤΙΝΙΔΗΣ</Parlmember>: Γιατί υπάρχει διαφορά! Ο Έλληνας αγρότης είναι μικρομεσαίος και ο Ευρωπαίος αγρότης έχει φάρμα.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Κύριε Κωνσταντινίδη, σας παρακαλώ μην διακόπτετε.</ChairmanSpeech>
<Speech><Parlmember>ΠΑΡΙΣ ΚΟΥΚΟΥΛΟΠΟΥΛΟΣ</Parlmember> (Αναπληρωτής Υπουργός Αγροτικής Ανάπτυξης και Τροφίμων) : Και έρχομαι στα άλλα προϊόντα, κύριε Κωνσταντινίδη, για να μην έχετε απορία. Και ευχαριστώ για το ερώτημα. Λησμονήσατε και οι δύο να μνημονεύσετε τη φράουλα.
Εμείς κάναμε μια ιεράρχηση στο Υπουργείο Αγροτικής Ανάπτυξης, επειδή έχω εγώ την ευθύνη, έχοντας την αρμοδιότητα παρακολούθησης φυτικής παραγωγής και του συντονισμού του προγράμματος του ροδάκινου. Έχουμε κάνει μια ιεράρχηση των επιπτώσεων του εμπάργκο με βάση την περίοδο συγκομιδής και διάθεσης και τον βαθμό ευπάθειας του κάθε προϊόντος.
Έτσι, τη Δευτέρα έχουμε συνάντηση, με ομάδες παραγωγών και με σοβαρούς εξαγωγείς, για τη φράουλα. Ακολουθεί το ακτινίδιο, το μήλο και έχουμε συνέχεια. Υπάρχει ιεράρχηση και πολύ συγκεκριμένη και συγκροτημένη δουλειά.
Θέλω να σας θυμίσω κάτι. Μιλάμε για προϊόντα, από το ακτινίδιο μέχρι το ροδάκινο, που έχουν κερδίσει τις αγορές με την αξία τους. Δεν είναι επιδοτούμενα προϊόντα αυτά για τα οποία μιλάτε. Είναι προϊόντα στα οποία αποτυπώνεται και εκφράζεται η εξωστρεφής, η δυναμική γεωργία.</Speech>
<Speech><Parlmember>ΕΥΑΓΓΕΛΟΣ ΑΠΟΣΤΟΛΟΥ</Parlmember>: Ένας λόγος παραπάνω.</Speech> 
<Speech><Parlmember>ΘΕΟΔΟΣΙΟΣ ΚΩΝΣΤΑΝΤΙΝΙΔΗΣ</Parlmember>: Εσείς θα απολογηθείτε για αυτό.</Speech>
<Speech><Parlmember>ΠΑΡΙΣ ΚΟΥΚΟΥΛΟΠΟΥΛΟΣ</Parlmember> (Αναπληρωτής Υπουργός Αγροτικής Ανάπτυξης και Τροφίμων) : Δεν μιλάμε για τη γεωργία των επιδοτήσεων και δεν έχει ανάγκη από τέτοιες θωπείες ο Έλληνας αγρότης, όπως αυτές που του επιφυλάσσετε με τη ρητορική σας.
Πήγατε, αγαπητέ συνάδελφε, ως υπεύθυνος αγροτικής πολιτικής του ΣΥΡΙΖΑ στην Ημαθία και είπατε στους παραγωγούς ότι πρέπει να ζητήσουν «πακέτο Χατζηγάκη». Αυτή είναι η ανάγνωση της κρίσης που κάνει ο ΣΥΡΙΖΑ;
Αφού λοιπόν θέλετε, να σας ενημερώσω εγώ πού βρίσκονται τα πράγματα σήμερα με το «πακέτο Χατζηγάκη». Σας επανέφερε στην τάξη συνεταιριστής και είπατε συγκεκριμένα: «Οι ποινές που ακούτε από τα ευρωπαϊκά δικαστήρια και την Ευρωπαϊκή Ένωση συμψηφίζονται στο τέλος με την αδυναμία που έχουμε ως χώρα δυστυχώς σήμερα να προωθήσουμε κονδύλια. Αυτό είναι το πρόβλημα. Έχετέ το υπ’ όψιν σας στην όλη λειτουργία.»
Έχετε ζητήσει πανηγυρικά «πακέτο Χατζηγάκη», ότι είναι η σωστή λύση για το ροδάκινο. Όμως το «πακέτο Χατζηγάκη» έχει κριθεί τελεσίδικα στην Ευρωπαϊκή Επιτροπή. Προσέξτε, επειδή υπάρχουν και ανακριβείς αναφορές: 480 εκατομμύρια ευρώ αυτήν τη στιγμή η ελληνική πολιτεία έχει κληθεί από το Ευρωπαϊκό Δικαστήριο αμετάκλητα και τελεσίδικα να τα ζητήσει εντόκως από τους αγρότες.</Speech>
<Speech><Parlmember>ΕΥΑΓΓΕΛΟΣ ΑΠΟΣΤΟΛΟΥ</Parlmember>: Κύριε Υπουργέ, τότε ως κυβέρνηση ΠΑΣΟΚ ζητούσατε τα διπλάσια.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Κύριε Αποστόλου, δεν έχετε τον λόγο.</ChairmanSpeech>
<Speech><Parlmember>ΕΥΑΓΓΕΛΟΣ ΑΠΟΣΤΟΛΟΥ</Parlmember>: Ζητούσατε τα διπλάσια.</Speech>
<Speech><Parlmember>ΠΑΡΙΣ ΚΟΥΚΟΥΛΟΠΟΥΛΟΣ</Parlmember> (Αναπληρωτής Υπουργός Αγροτικής Ανάπτυξης και Τροφίμων) : Δεν σας διέκοψα.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Κύριε Αποστόλου, δεν έχετε τον λόγο!</ChairmanSpeech>
<Speech><Parlmember>ΠΑΡΙΣ ΚΟΥΚΟΥΛΟΠΟΥΛΟΣ</Parlmember> (Αναπληρωτής Υπουργός Αγροτικής Ανάπτυξης και Τροφίμων): Είναι δυνατόν…</Speech>
<Speech><Parlmember>ΕΥΑΓΓΕΛΟΣ ΑΠΟΣΤΟΛΟΥ</Parlmember>: Στην κατάσταση που βρίσκονται οι αγρότες, θα διεκδικήσουν ό,τι μπορούν.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Δεν έχετε τον λόγο. Δεν καταγράφονται στα Πρακτικά. Δεν έχετε τον λόγο. Σας παρακαλώ!</ChairmanSpeech> 
<Speech><Parlmember>ΠΑΡΙΣ ΚΟΥΚΟΥΛΟΠΟΥΛΟΣ</Parlmember> (Αναπληρωτής Υπουργός Αγροτικής Ανάπτυξης και Τροφίμων) : Κύριε Πρόεδρε, σας είπα και στην αρχή: Αν υπάρχει ένα δίδαγμα από την κρίση στο ροδάκινο, αυτό ήταν καθαρό από την αρχή: Προβλήματα υπάρχουν, τα γνωρίζουμε, τα αντιμετωπίζουμε συντεταγμένα και συνεχίζουμε τον αγώνα να διευρύνουμε το πλαίσιο.
Δεν έχει πάει ούτε ένα ροδάκινο στη χωματερή. Η αγορά έχει ομαλοποιηθεί πλήρως. Τρεις χιλιάδες έχουν αποσυρθεί, δεν υπάρχουν αδιάθετες ποσότητες. Έχουμε λύσει τα προβλήματα; Όχι. Συνεχίζουμε. Το είπα από την αρχή, δεν θέλω να επαναλάβω τα ίδια.
Ξεκινώντας, όμως, είπα κάτι με το οποίο θέλω και να ολοκληρώσω. Η κρίση στο ροδάκινο θα πρέπει να διδάσκεται στα ελληνικά πανεπιστήμια για το πώς έχουμε διαβάσει εμείς οι πολιτικοί αντιπρόσωποι του λαού την κρίση που τόσο δύσκολα βίωσε ο Έλληνας.
Κύριε Πρόεδρε, το έχω ξαναπεί, θα το πω και σήμερα από το Βήμα της Βουλής. Δεν γνωρίζω πώς και σε ποιον βαθμό εμείς οι Βουλευτές του ΠΑΣΟΚ –επειδή είμαστε και στην ίδια Κοινοβουλευτική Ομάδα, αγαπητέ Πρόεδρε- σώσαμε τη χώρα. Θα το κρίνει η ιστορία. Γνωρίζω, όμως, πολύ καλά τι κατέστρεψε αυτήν τη χώρα και πως φορέας της καταστροφικής λογικής είναι η αντιμνημονιακή Αντιπολίτευση, με επικεφαλής τον ΣΥΡΙΖΑ.
Δεν είναι δυνατόν το έτος 2014 να προτείνουμε «πακέτο Χατζηγάκη» για την ελληνική αγροτιά. Αγαπητέ συνάδελφε, έχει καταλογιστεί στην Ελληνική Δημοκρατία. Πρέπει να το ζητήσουμε εντόκως από τους παραγωγούς και αν βέβαια αρνηθούμε να το πράξουμε αυτό, θα έλθει να καταλογιστεί σε όλους τους Έλληνες φορολογούμενους.
Λαμπρά! Αυτή είναι η ανάγνωση που κάνει ο ΣΥΡΙΖΑ στην κρίση. Τόσες πολλές ανακρίβειες και ψέματα σε μισή σελίδα σε αυτά που είπατε ως υπεύθυνες της αγροτικής πολιτικής. Είναι σαν αυτά που λέτε στους κτηνοτρόφους για την εξισωτική –για την οποία άρχισαν από χθες κανονικά οι πληρωμές- και έχετε μείνει με τη λυσσαλέα αντίδρασή σας στην οριστική ρύθμιση των βοσκοτόπων, όταν ξημερώματα εδώ στη Βουλή εσείς και η κ. Κωνσταντοπούλου λέγατε ότι καταπατάμε τα δάση, ενώ λύναμε το πρόβλημα των βοσκοτόπων.</Speech>
<Speech><Parlmember>ΕΥΑΓΓΕΛΟΣ ΑΠΟΣΤΟΛΟΥ</Parlmember>: …</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Κύριε Αποστόλου! Κύριε Αποστόλου! Μπορείτε να καταθέσετε ερώτηση. Τι είναι αυτά που κάνετε;</ChairmanSpeech>
<Speech><Parlmember>ΠΑΡIΣ ΚΟΥΚΟΥΛΟΠΟΥΛΟΣ</Parlmember> (Αναπληρωτής Υπουργός Αγροτικής Ανάπτυξης και Τροφίμων): Σταματήστε να αντιγράφετε, λοιπόν, όλες τις κακές πλευρές της Μεταπολίτευσης με τόσο παιδαριώδη τρόπο, γιατί οι πολίτες έχουν μνήμη και κρίση και όποιος σέβεται τις θυσίες του ελληνικού λαού συμπεριφέρεται ανάλογα.
Δεν σέβεστε τον ελληνικό λαό, γι’ αυτό μιλάτε για «πακέτα Χατζηγάκη». Αυτή είναι η μεγάλη αλήθεια, κύριε Πρόεδρε, για την κρίση με το ροδάκινο. Δεν υπάρχει καμμία άλλη οδός για την Ελλάδα, παρά μόνο η οδός της αλήθειας. 
Δεν είναι δυνατόν από εδώ μέσα, από τη Βουλή, να εκπέμπουμε ως υπεύθυνα πολιτικά κόμματα τέτοια μηνύματα. Δεν είναι δυνατόν να θωπεύουμε έτσι τα αφτιά των πολιτών και να τους οδηγούμε σε λάθος δρόμους. Δεν είναι δυνατόν να μην καλούμε τους παραγωγούς να κάνουν ομάδες παραγωγών. Δεν είναι δυνατόν να κινούμαστε διαρκώς μέσα στο ψεύδος.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Ολοκληρώστε, κύριε Υπουργέ.</ChairmanSpeech>
<Speech><Parlmember>ΠΑΡIΣ ΚΟΥΚΟΥΛΟΠΟΥΛΟΣ</Parlmember> (Αναπληρωτής Υπουργός Αγροτικής Ανάπτυξης και Τροφίμων): Ολοκληρώνω, κύριε Πρόεδρε, λέγοντας ότι η κρίση με το ροδάκινο, όπως είπα, να το θυμάστε καλά πως θα διδάσκεται στα εγχειρίδια της πολιτικής ιστορίας.</Speech>
<Speech><Parlmember>ΕΥΑΓΓΕΛΟΣ ΑΠΟΣΤΟΛΟΥ</Parlmember>: …</Speech>
<Speech><Parlmember>ΠΑΡIΣ ΚΟΥΚΟΥΛΟΠΟΥΛΟΣ</Parlmember> (Αναπληρωτής Υπουργός Αγροτικής Ανάπτυξης και Τροφίμων): Θα διδάσκεται και θα λέει ότι ο ΣΥΡΙΖΑ καλεί επίσημα την ελληνική κοινωνία να γυρίσουμε ακριβώς –με ονοματεπώνυμο, μάλιστα- στις πρακτικές που μας οδήγησαν στην κρίση. Αυτό προτείνει ο ΣΥΡΙΖΑ στον ελληνικό λαό. Να γυρίσουμε ξανά σε μια κρίση βαθύτερη, για να ζήσουν οι Έλληνες την άβυσσο, την οποία με τις θυσίες τους έχουν αποφύγει.
Ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Εμείς ευχαριστούμε.</ChairmanSpeech> 
<Speech><Parlmember>ΕΥΑΓΓΕΛΟΣ ΑΠΟΣΤΟΛΟΥ</Parlmember>: …</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Κύριε Αποστόλου!</ChairmanSpeech> 
<Speech><Parlmember>ΕΥΑΓΓΕΛΟΣ ΑΠΟΣΤΟΛΟΥ</Parlmember>: …</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Κύριε Αποστόλου!</ChairmanSpeech> 
<Speech><Parlmember>ΠΑΡIΣ ΚΟΥΚΟΥΛΟΠΟΥΛΟΣ</Parlmember> (Αναπληρωτής Υπουργός Αγροτικής Ανάπτυξης και Τροφίμων): Κύριε Πρόεδρε, θέλω να πω κάτι ακόμα για να ολοκληρώσω.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Έχει τελειώσει η συζήτηση. Έχετε ολοκληρώσει, κύριε Υπουργέ.</ChairmanSpeech>
<Speech><Parlmember>ΠΑΡIΣ ΚΟΥΚΟΥΛΟΠΟΥΛΟΣ</Parlmember> (Αναπληρωτής Υπουργός Αγροτικής Ανάπτυξης και Τροφίμων): Θέλω να παρακαλέσω να συμπεριλάβετε από την πλευρά του Προεδρείου της Βουλής μια δυνατότητα. Είναι απορία που την έχω διατυπώσει δημοσίως και δεν ειρωνευόμουν ούτε έκανα ρητορική αδεία κάποιο ευφυολόγημα. Πραγματικά, θα έπρεπε στον Κανονισμό της Βουλής, όταν η Αντιπολίτευση ζητάει «πακέτα Χατζηγάκη» για τα ροδάκινα να μπορεί η Κυβέρνηση να κάνει επίκαιρη ερώτηση στην Αντιπολίτευση και να ρωτάει τι ακριβώς εννοεί.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Κύριε Υπουργέ, όταν μπει θέμα Κανονισμού της Βουλής, τότε θα το εισηγηθείτε.</ChairmanSpeech> 
<Speech><Parlmember>ΕΥΑΓΓΕΛΟΣ ΑΠΟΣΤΟΛΟΥ</Parlmember>: …</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Κύριε Αποστόλου! Δεν έχετε τον λόγο και δεν καταγράφονται αυτά που λέτε.</ChairmanSpeech>
<Speech><Parlmember>ΠΑΡIΣ ΚΟΥΚΟΥΛΟΠΟΥΛΟΣ</Parlmember> (Αναπληρωτής Υπουργός Αγροτικής Ανάπτυξης και Τροφίμων): Ζητήσατε «πακέτο Χατζηγάκη»…</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Κύριε Υπουργέ! Σας παρακαλώ!</ChairmanSpeech>
<Speech><Parlmember>ΕΥΑΓΓΕΛΟΣ ΑΠΟΣΤΟΛΟΥ</Parlmember>: …</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Κύριε Αποστόλου, σας παρακαλώ!</ChairmanSpeech>
<Speech><Parlmember>ΕΥΑΓΓΕΛΟΣ ΑΠΟΣΤΟΛΟΥ</Parlmember>: …</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Εσείς τι παριστάνετε; Τι παριστάνετε τώρα;</ChairmanSpeech>
<Speech><Parlmember>ΕΥΑΓΓΕΛΟΣ ΑΠΟΣΤΟΛΟΥ</Parlmember>: ...</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Κύριε Αποστόλου, τι παριστάνετε; Μη χαμογελάτε! Ντροπή! Σας ανακαλώ στην τάξη συνέχεια! Αυτό που κάνετε δεν είναι καθόλου σωστό! Ορίστε μας! Πρωί-πρωί μάς εκνευρίζετε όλους με τη συμπεριφορά σας! 
Η πρώτη με αριθμό 58/1-9-2014 επίκαιρη ερώτηση του Γ’ Αντιπροέδρου της Βουλής και Βουλευτή Χανίων της Νέας Δημοκρατίας κ. Χρήστου Μαρκογιαννάκη, προς τους Υπουργούς Εσωτερικών και Δημόσιας Τάξης και Προστασίας του Πολίτη, σχετικά με τη διαμονή εκατόν σαράντα πέντε παράνομων οικονομικών μεταναστών στα Χανιά, δεν θα συζητηθεί λόγω κωλύματος του κυρίου Υπουργού και διαγράφεται.</ChairmanSpeech>
<Speech><Parlmember>ΧΡΗΣΤΟΣ ΜΑΡΚΟΓΙΑΝΝΑΚΗΣ</Parlmember> (Γ΄ Αντιπρόεδρος της Βουλής): Κύριε Πρόεδρε, θα ήθελα τον λόγο για ένα λεπτό.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Έχετε τον λόγο, κύριε συνάδελφε.</ChairmanSpeech>
<Speech><Parlmember>ΧΡΗΣΤΟΣ ΜΑΡΚΟΓΙΑΝΝΑΚΗΣ</Parlmember> (Γ΄ Αντιπρόεδρος της Βουλής): Κύριε Πρόεδρε, για εμένα είναι μία πολύ δυσάρεστη έκπληξη το γεγονός ότι δύο Υπουργοί, προς τους οποίους απευθύνω την επίκαιρη ερώτησή μου, κατά σύμπτωση και οι δύο κωλύονται.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Αν είναι σύμπτωση, όμως, είναι δικαιολογημένοι.</ChairmanSpeech> 
<Speech><Parlmember>ΧΡΗΣΤΟΣ ΜΑΡΚΟΓΙΑΝΝΑΚΗΣ</Parlmember> (Γ΄ Αντιπρόεδρος της Βουλής): Εγώ το δέχομαι, να είναι δικαιολογημένοι. Λέω, όμως, ότι είναι πολύ δυσάρεστη η έκπληξή μου και η σύμπτωση αυτή, διότι αναφέρομαι σε ένα τεράστιο πρόβλημα που υπάρχει στην εκλογική μου περιφέρεια. Τους έχω ενημερώσει κατ’ ιδίαν επανειλημμένως. Ο εξ αυτών Υπουργός Δημόσιας Τάξης ήρθε στα Χανιά και είδε το πρόβλημα και σήμερα η πολιτεία απουσιάζει από το να το συζητήσουμε.
Κύριε Πρόεδρε, το πρόβλημα είναι τόσο μεγάλο και τόσο έντονο, που μοιάζει σαν να μην μπορεί το κράτος να λειτουργήσει στην εκλογική μου περιφέρεια. 
Επί τέσσερις μήνες, αγαπητοί συνάδελφοι, εκατόν σαράντα πέντε οικονομικοί μετανάστες –ή πρόσφυγες από τη Συρία, όπως θέλετε πείτε το- έχουν φιλοξενηθεί μετά από προτροπή της πολιτείας από έναν ξενοδόχο. Προσέξτε: ταΐζονται, παραμένουν μέσα, τους υποδεικνύεται να ζητήσουν πολιτικό άσυλο για να κινηθούν οι παραπέρα διαδικασίες, αλλά δεν γίνεται τίποτε από αυτά. Παραμένουν στο ξενοδοχείο και δεν έχει δοθεί ούτε ένα ευρώ από κανέναν, γιατί έχει καταστραφεί το ξενοδοχείο από τις ζωγραφιές και τα άλλα που κάνουν τα παιδιά στους τοίχους. Δεν δίνει πλέον κανείς σημασία. Οι πάντες κωφεύουν. Το κράτος δεν υπάρχει, κύριε Πρόεδρε. Έχω αναφερθεί προσωπικά στους κυρίους Υπουργούς και οι πάντες περί άλλα τυρβάζουν.</Speech>
<Speech><Parlmember>ΑΠΟΣΤΟΛΟΣ ΑΛΕΞΟΠΟΥΛΟΣ</Parlmember>: Η τοπική κοινωνία…</Speech>
<Speech><Parlmember>ΧΡΗΣΤΟΣ ΜΑΡΚΟΓΙΑΝΝΑΚΗΣ</Parlmember> (Γ΄ Αντιπρόεδρος της Βουλής): Σας παρακαλώ, κύριε συνάδελφε. Δεν απευθύνομαι σε εσάς. Η τοπική κοινωνία μπορεί να θέλει ο καθένας χωριστά να πάρει από έναν στο σπίτι του. Όχι όμως να έχει απαλλοτριωθεί η περιουσία του άλλου, χωρίς να γίνεται το παραμικρό.
Κύριε Πρόεδρε, εγώ θα επανακαταθέσω σήμερα την επίκαιρη ερώτηση. Θα βάλω μέσα και τον Υπουργό Δικαιοσύνης, διότι έχουμε και ποινικό αδίκημα διαρκές και αυτόφωρο, δηλαδή κατάληψη σύμφωνα με το άρθρο 334 του Ποινικού Κώδικα. Επισημαίνεται και προς τον εισαγγελέα, αλλά ο εισαγγελέας δεν κάνει τίποτε. Θα επανέλθω, λοιπόν, και ελπίζω την άλλη φορά ένας εκ των τριών Υπουργών να έρθει να απαντήσει.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Κύριε συνάδελφε, σωστά το είπατε. Να επανακαταθέσετε την επίκαιρη ερώτηση. Αυτή είναι η διαδικασία. Απ’ ό,τι με έχουν πληροφορήσει, ο κύριος Υπουργός Δημόσιας Τάξης και Προστασίας του Πολίτη απουσιάζει στο εξωτερικό, ο δε κύριος Υπουργός Εσωτερικών δήλωσε αναρμοδιότητα. Αυτά προς ενημέρωσή σας.
Ευχαριστώ.</ChairmanSpeech>
<Speech><Parlmember>ΧΡΗΣΤΟΣ ΜΑΡΚΟΓΙΑΝΝΑΚΗΣ</Parlmember> (Γ΄ Αντιπρόεδρος της Βουλής): Κύριε Πρόεδρε,…</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Μην απευθύνεστε σε μένα. Εγώ ενημέρωση σας κάνω.</ChairmanSpeech> 
<Speech><Parlmember>ΧΡΗΣΤΟΣ ΜΑΡΚΟΓΙΑΝΝΑΚΗΣ</Parlmember> (Γ΄ Αντιπρόεδρος της Βουλής): Εγώ ξέρω ότι ο Υπουργός Δημόσιας Τάξης είναι στη Θεσσαλονίκη, ο κύριος Ντινόπουλος κωλύεται. Εν πάση περιπτώσει, δεν με ενδιαφέρει. Αυτό είναι ένα άλλο ζήτημα. Θα το δούμε. Εκείνο που ξέρω εγώ είναι ότι τέσσερις μήνες υπάρχει ένα πρόβλημα στην εκλογική μου περιφέρεια και το κράτος δεν μπορεί να το λύσει.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Ωραία. Επανακαταθέστε την επίκαιρη ερώτηση. Άλλωστε, τη διαδικασία την ξέρετε.
Κύριοι συνάδελφοι, η τρίτη με αριθμό 60/1-9-2014 επίκαιρη ερώτηση του Βουλευτή Σερρών του Λαϊκού Συνδέσμου–Χρυσή Αυγή κ. Αρτέμιου Ματθαιόπουλου προς τους Υπουργούς Οικονομικών και Ανάπτυξης και Ανταγωνιστικότητας, σχετικά με τη χρηματοδότηση και τον δανεισμό των επιχειρήσεων από τις ελληνικές τράπεζες, δεν θα συζητηθεί λόγω κωλύματος του κυρίου Υπουργού και διαγράφεται.
Θα συζητηθεί τώρα η τέταρτη με αριθμό 59/1-9-2014 επίκαιρη ερώτηση της Βουλευτού Β’ Θεσσαλονίκης των Ανεξάρτητων Ελλήνων κ. Σταυρούλας Ξουλίδου προς τον Υπουργό Παιδείας και Θρησκευμάτων, σχετικά με την έγκαιρη κάλυψη των κενών σε διδακτικό προσωπικό, εν όψει της νέας σχολικής χρονιάς.
Στην επίκαιρη ερώτηση της κυρίας συναδέλφου θα απαντήσει ο Υπουργός Παιδείας και Θρησκευμάτων κ. Ανδρέας Λοβέρδος.
Τον λόγο έχει η κ. Ξουλίδου για δύο λεπτά.</ChairmanSpeech>
<Speech><Parlmember>ΣΤΑΥΡΟΥΛΑ ΞΟΥΛΙΔΟΥ</Parlmember>: Ευχαριστώ, κύριε Πρόεδρε.
Κύριε Υπουργέ, η νέα σχολική χρονιά ξεκινάει σε λίγες μέρες, ωστόσο είναι ακόμα υπαρκτά τα προβλήματα σε όλες τις βαθμίδες της εκπαίδευσης. Έχει καταστεί πλέον πασιφανές ότι το ιερό αγαθό της δημόσιας παιδείας έχει καταρρεύσει εξαιτίας της οικονομικής κρίσης, η οποία δεν έχει απλώς υποβαθμίσει την ελληνική παιδεία, αλλά πολύ περισσότερο την έχει συνθλίψει. 
Είναι τραγική διαπίστωση ότι η εκπαίδευση δεν έχει ξεφύγει από τη φθίνουσα πορεία της ελληνικής οικονομίας, τη συρρίκνωση σε ανθρώπινο δυναμικό, αλλά και σε οικονομικούς και υλικοτεχνικούς πόρους. Αυτήν τη δραματική κατάσταση που επικρατεί στον χώρο του δημόσιου σχολείου έρχεται να δυσχεράνει ακόμα περισσότερο η αδυναμία του Υπουργείου Παιδείας να παράσχει εκπαιδευτικούς σε όλους τους Έλληνες μαθητές για τη διδασκαλία ακόμα και των βασικών μαθημάτων. Αυτό συμβαίνει γιατί, λόγω του παγώματος των διορισμών μονίμων εκπαιδευτικών, για άλλη μια χρονιά τα διδακτικά κενά στα σχολεία της χώρας θα καλυφθούν από αναπληρωτές. 
Έχετε δεσμευθεί, κύριε Υπουργέ, ότι μέχρι την έναρξη του σχολικού έτους όλοι οι εκπαιδευτικοί θα βρίσκονται στη θέση τους. Παρ’ όλα αυτά ακόμα και μετά την πρόσληψη δεκαεννιάμισι χιλιάδων αναπληρωτών εκπαιδευτικών, περίπου τρεις χιλιάδες κενά εκτιμάται ότι θα εξακολουθήσουν να υπάρχουν. 
Προκύπτει, λοιπόν, ξεκάθαρα ότι, παρά τις αρχικές διαβεβαιώσεις, η νέα σχολική χρονιά θα ξεκινήσει, δυστυχώς, καταγράφοντας για μια ακόμα φορά σημαντικότατες ελλείψεις και κενά σε διδακτικές ώρες και κυρίως σε βασικά μαθήματα.
Ερωτάσθε λοιπόν, κύριε Υπουργέ, με ποιον τρόπο προτίθεστε να καλύψετε εγκαίρως τα υπάρχοντα κενά σε διδακτικό προσωπικό, προκειμένου να εξασφαλιστεί η ομαλή έναρξη της σχολικής χρονιάς και η εύρυθμη συνέχισή της σε όλες τις σχολικές μονάδες της χώρας και με ποιες ειδικότητες εκπαιδευτικών.
Ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Κι εμείς ευχαριστούμε την κυρία συνάδελφο. 
Τον λόγο έχει τώρα ο κύριος Υπουργός για τρία λεπτά.</ChairmanSpeech>
<Speech><Parlmember>ΑΝΔΡΕΑΣ ΛΟΒΕΡΔΟΣ</Parlmember> (Υπουργός Παιδείας και Θρησκευμάτων): Ευχαριστώ, κύριε Πρόεδρε.
Κυρία συνάδελφε, μας δόθηκε η ευκαιρία και στη Θράκη να πούμε ορισμένα πράγματα για το θέμα αυτό, που είναι πάρα πολύ σοβαρό. Μου έχει δοθεί κι εμένα η ευκαιρία πάρα πολλές φορές στον δημόσιο διάλογο, αλλά και εντός Βουλής στον κοινοβουλευτικό διάλογο, να μιλήσω γι’ αυτό το μεγάλο πρόβλημα. Χθες, μάλιστα, στην Αίθουσα αυτή, με ευκαιρία μια τροπολογία που το Τμήμα απεδέχθη, έκανα και ανάλυση για το όλο πρόβλημα. 
Έχετε δίκιο σε έναν πάρα πολύ μεγάλο βαθμό. Όχι όμως όταν περίπου μετά βεβαιότητας λέτε ότι δεν θα πάμε καλά. Εκεί πιστεύω να σας διαψεύσουμε και νομίζω ότι κι εσείς το ελπίζετε αυτό.</Speech> 
<Speech><Parlmember>ΣΤΑΥΡΟΥΛΑ ΞΟΥΛΙΔΟΥ</Parlmember>: Το ελπίζω.</Speech>
<Speech><Parlmember>ΑΝΔΡΕΑΣ ΛΟΒΕΡΔΟΣ</Parlmember> (Υπουργός Παιδείας και Θρησκευμάτων): Έχετε ωστόσο πολύ μεγάλο δίκιο σε ό,τι αφορά τις δυνατότητες του εκπαιδευτικού μας συστήματος να καλύψει την πρωτοβάθμια και δευτεροβάθμια εκπαίδευση με τον θεσμό των αναπληρωτών. Εξαντλήσαμε τα όρια αυτά. Ίσως φέτος να είναι η τελευταία χρονιά που θα καταφέρουμε να απαντήσουμε στο πρόβλημα που λέγεται κενά -όπως σωστά το θέτετε- με τη μορφή του μέτρου της αναπλήρωσης. 
Οι συνταξιοδοτήσεις έχουμε παρατηρήσει ότι κατ’ έτος αυξάνονται. Δεν έχουμε σταθερό ρυθμό -κάτι που θα ήταν λογικό, γιατί οι συνταξιοδοτήσεις προκύπτουν από την ηλικία-, αλλά έχουμε αυξητική τάση, διότι πολλοί εκπαιδευτικοί προτιμούν να φύγουν. Φέτος, μάλιστα, είχαμε σχεδόν διπλασιασμό σε σχέση με πέρυσι. Αν αυτό λοιπόν συνεχιστεί -που δεν βλέπω τον λόγο να ανατραπεί-, τότε με τη διαδικασία της αναπλήρωσης δεν μπορούμε να βρούμε άκρη. 
Άλλωστε, η διαδικασία της αναπλήρωσης δεν είναι μια κανονική διαδικασία, είναι μια κατ’ εξαίρεση διαδικασία, που η κρίση τη μετέτρεψε σε κανονική. Υπάρχει η δέσμευση του 1 προς 10. Η δέσμευση αυτή δίνει τον Δεκέμβριο, όπως έχω ενημερωθεί, περίπου οκτακόσια με οκτακόσια πενήντα άτομα στο Υπουργείο Παιδείας για όλες τις ανάγκες –τριτοβάθμια, δευτεροβάθμια, πρωτοβάθμια εκπαίδευση, διοικητικές υπηρεσίες- ανά τη χώρα. Με αυτόν τον αριθμό υποθέτει κανείς ότι περίπου πεντακόσιες θέσεις θα αφορούν το εκπαιδευτικό προσωπικό. 
Δεν βγαίνει άκρη έτσι. Αρκεί να σας πω ότι οι διοριστέοι από τον διαγωνισμό του 2008-2009 είναι τετρακόσιοι σαράντα περίπου καθηγητές εκπαιδευτικοί. 
Άρα ζητάμε να βγούμε από το 1 προς 10 και τον Σεπτέμβριο θα έχουμε απάντηση. Διότι εδώ απαιτείται συνεργασία, όχι μόνο με το Υπουργείο Διοικητικής Μεταρρύθμισης, έχει στηρίξει αυτήν την κίνηση που κάνουμε, αλλά και με το Υπουργείο Οικονομικών, γιατί η ρύθμιση του 1 προς 10 είναι σε αιτιολογική έκθεση του Υπουργείου Οικονομικών κατ’ εφαρμογή και κατά προσαρμογή με το πρόγραμμα. 
Αν η Κυβέρνηση καταφέρει να πείσει κατ’ αρχάς όλα τα μέλη της και στη συνέχεια να είναι πειστική με την Ευρωπαϊκή Επιτροπή -εμείς γι’ αυτόν το λόγο καταρτίζουμε σχετική μελέτη τώρα, η οποία θα είναι έτοιμη σε λίγες ημέρες-, τότε θα βγούμε από το 1 προς 10 και θα κάνουμε μια προκήρυξη για τις βασικές ειδικότητες, που θα αφορά -αυτό θέλουμε- δέκα χιλιάδες εκπαιδευτικούς. 
Αυτό θα λύσει όλα τα προβλήματα…</Speech>
<Speech><Parlmember>ΑΠΟΣΤΟΛΟΣ ΑΛΕΞΟΠΟΥΛΟΣ</Parlmember>: Όχι όλα.</Speech> 
<Speech><Parlmember>ΑΝΔΡΕΑΣ ΛΟΒΕΡΔΟΣ</Parlmember> (Υπουργός Παιδείας και Θρησκευμάτων): …και τα προβλήματα των κενών, μα και τα προβλήματα που έχουν διάφορες μικρές, αλλά με πολύ έντονα, ιδιαίτερα θέματα δικά τους, ομάδες, που είναι οι επιτυχόντες του 2009, οι εκπαιδευτικοί που ανήκουν σε άλλες λίστες ή κατηγορίες, όπως τις λέμε, που έχουν και πολύ δίκαιο σε πάρα πολλές περιπτώσεις. Όλα αυτά θα λυθούν, γιατί όλοι αυτοί που περιμένουν θα προηγηθούν και ο διαγωνισμός του ΑΣΕΠ θα γίνει και θα αφορά πολλούς. 
Αυτή είναι η λύση. Αν δεν υπάρξει αυτό, δεν νομίζω ότι του χρόνου θα βγει πέρα η όλη διαδικασία. Φέτος, όμως, ελπίζουμε πως θα βγει. Επειδή η ερώτησή σας είναι πολύ συγκεκριμένη, επιφυλάσσομαι στη δευτερολογία μου να σας δώσω, αφού έδωσα το γενικό πλαίσιο, τις πληροφορίες που έχω κι εγώ αυτήν τη στιγμή για τα κενά. 
Ευχαριστώ.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Κι εμείς ευχαριστούμε. 
Τον λόγο έχει η κ. Ξουλίδου για τρία λεπτά.</ChairmanSpeech>
<Speech><Parlmember>ΣΤΑΥΡΟΥΛΑ ΞΟΥΛΙΔΟΥ</Parlmember>: Ευχαριστώ, κύριε Πρόεδρε. 
Έχουμε, λοιπόν, να παρατηρήσουμε, κύριε Υπουργέ, ότι σαν λύση ανάγκης δώσατε τις δεύτερες αναθέσεις μαθημάτων και τα τελευταία χρόνια αυτό έχει γίνει συστηματικά και βλέπουμε να μετατρέπεται σε μια πάγια πολιτική του Υπουργείου Παιδείας, για να καλυφθούν οργανικά κενά. Καταλαβαίνετε, λοιπόν, ότι αυτή η πολιτική, όπως πολύ σωστά επισημάνατε, υπονομεύει την εκπαιδευτική διδασκαλία. 
Το Υπουργείο, λοιπόν, καλεί εκπαιδευτικούς να διδάξουν μαθήματα που δεν ανήκουν στη δική τους ειδικότητα και ταυτόχρονα απαιτεί να είναι αποτελεσματικοί και μάλιστα να αξιολογηθούν γι’ αυτά. Μάλιστα, μόλις χθες ο Υφυπουργός κ. Δερμεντζόπουλος υπέγραψε τροποποιητική απόφαση για την ανάθεση του μαθήματος της Φυσικής στο γυμνάσιο, στο γενικό λύκειο και στα ΕΠΑΛ. 
Στην ουσία, δηλαδή θέλετε, έτσι όπως φαίνεται τουλάχιστον, ένα εκπαιδευτικό προσωπικό-«πασπαρτού», θα έλεγα. Όταν τα κενά που καλύπτονται φέτος από αναπληρωτές φτάνουν τις δεκαεννιάμισι χιλιάδες, τότε για ποια παιδεία μιλάμε; Όπως σωστά λέτε κι εσείς, δεν θα έχουμε λύση για το πρόβλημα του χρόνου, αν δεν γίνει κάτι σήμερα. 
Έχουμε, λοιπόν, ένα ανθρώπινο δυναμικό που καλύπτει πάγιες και βασικές ανάγκες και που πρέπει να είναι έτοιμο να στελεχώσει το εκπαιδευτικό σύστημα ανά την επικράτεια οποιαδήποτε στιγμή αποφασίσει το Υπουργείο. Διαφορετικά, έχει και κυρώσεις και αποκλεισμό από τους πίνακες. Επί σειρά ετών είναι σε καθεστώς ανασφάλειας και κάθε χρόνο είναι με την απειλή της απόλυσης. 
Σύμφωνα, λοιπόν, με όσα μάς ανακοινώσατε χθες στη Βουλή, όσον αφορά το «ξεκλείδωμα» των πινάκων και την προσμέτρηση προϋπηρεσίας, σε πολλούς απ’ αυτούς δεν θα αναγνωριστεί προϋπηρεσία για τα έτη 2010-2012. Εμείς δεν γνωρίζουμε ποιος είναι πραγματικά ο αριθμός των αναπληρωτών που πλήττονται. Εσείς, λοιπόν, που καταλήξατε σε αυτήν την απόφαση, θα θέλαμε να μας πείτε έναν αριθμό. 
Όπως και να έχει, οι εκπαιδευτικοί αυτοί στηρίζουν με πολλές προσωπικές θυσίες το δημόσιο εκπαιδευτικό σύστημα και έχουν δώσει πραγματικά τον εαυτό τους μέσα σε αίθουσες διδασκαλίας και η πολιτεία οφείλει, αν μη τι άλλο, να τους αναγνωρίσει κι όχι να αγνοήσει και να διαγράψει τις προϋπηρεσίες τους. 
Επίσης, οι δηλώσεις περί κατάργησης ειδικοτήτων αντιλαμβάνεστε ότι έχουν προκαλέσει μεγάλη αναστάτωση και δυσφορία και γι’ αυτό θα σας παρακαλούσα αν μπορείτε να ξεκαθαρίσετε και αυτό το ζήτημα, αν σχεδιάζετε δηλαδή κατάργηση ειδικοτήτων και ποιων. 
Τέλος, θα ήθελα να κάνω μια ειδική αναφορά στα σχολεία της ειδικής αγωγής, κύριε Υπουργέ, ένα κομμάτι της εκπαίδευσης που η πολιτεία το έχει παραμελήσει πάρα πολύ και υποθέτω ότι έχετε γίνει κι εσείς αποδέκτης πάρα πολλών προβληματισμών για την κατάρρευση αυτών των δομών. 
Διαβάσαμε, λοιπόν, τις τελευταίες ημέρες ότι τα κενά στα σχολεία της ειδικής αγωγής είναι περίπου δύο χιλιάδες εκατόν οκτώ. Θα σας παρακαλούσα να μας ενημερώσετε για το τι συμβαίνει και το τι μπορεί να γίνει, αν μπορεί να γίνει κάτι τώρα για την ειδική αγωγή, πριν έρθει ακόμη το νομοσχέδιο της ειδικής αγωγής, που καθυστερεί. Επειδή η 11η Σεπτεμβρίου είναι πάρα πολύ κοντά, θέλουμε τη διαβεβαίωση ότι όλα αυτά τα σχολεία θα ξεκινήσουν ομαλά τη λειτουργία τους. 
Ευχαριστώ.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Κι εμείς ευχαριστούμε. 
Τον λόγο έχει ο κύριος Υπουργός για τρία λεπτά.</ChairmanSpeech> 
<Speech><Parlmember>ΑΝΔΡΕΑΣ ΛΟΒΕΡΔΟΣ</Parlmember> (Υπουργός Παιδείας και Θρησκευμάτων): Πόσα κενά θα έχουμε, θα το ξέρουμε αύριο και θα το μάθετε αμέσως, κυρία συνάδελφε, με ανακοινώσεις δικές μας και με δηλώσεις, συνεντεύξεις που θα κάνουμε μέσα στο Σαββατοκύριακο. 
Η φιλοδοξία μας είναι τη Δευτέρα να έχει πάει το πρώτο κύμα των αναπληρωτών, γιατί αφού πάει ένας αναπληρωτής, μετά πρέπει και να τοποθετηθεί. Αυτή είναι μία διαδικασία με πολλά θέματα. Ακούστε ένα και θα εκπλαγείτε. Έκπληξη ένιωσα κι εγώ. Οι διευθυντές εκπαίδευσης πρέπει να τοποθετήσουν αυτούς τους ανθρώπους και να ενημερώσουν αυτομάτως και το σύστημα «ΕΡΓΑΝΗ», γιατί είναι με σχέση εργασίας ιδιωτικού δικαίου. Αν δεν το ενημερώσουν, γιατί το σύστημα έχει πέσει και δεν μπορούν να το ενημερώσουν, τους καταλογίζονται πρόστιμα. Υπάρχει εκπαιδευτικός διευθυντής με 5.000 ευρώ πρόστιμο. Αυτό το θέμα το λύνει σήμερα ο κ. Σπυρόπουλος, για να μην το αντιμετωπίσουμε πάλι. 
Εκπαιδευτικός δεν είστε;</Speech>
<Speech><Parlmember>ΣΤΑΥΡΟΥΛΑ ΞΟΥΛΙΔΟΥ</Parlmember>: Βεβαίως. Για χρόνια αναπληρώτρια. Έχω γυρίσει όλη την Ελλάδα.</Speech> 
<Speech><Parlmember>ΑΝΔΡΕΑΣ ΛΟΒΕΡΔΟΣ</Parlmember> (Υπουργός Παιδείας και Θρησκευμάτων): Άρα μιλάμε για θέμα που ξέρετε πολύ καλά. 
Επίσης, υπάρχει, όπως καλά ξέρετε, οργανωμένη δυστροπία. Η προβολή θεμάτων εγκυμοσύνης, προσχηματικών, απέναντι στα οποία, όμως, δεν μπορεί κανείς να αντιτάξει μία απάντηση, γιατί ποιος θα πάρει την ευθύνη μίας κύησης η οποία θα διακοπεί βίαια από δικό του λάθος; Όλα αυτά τα ξέρετε. Άρα θέλουμε τη Δευτέρα να είναι το πρώτο κύμα, ούτως ώστε να έχουμε περιθώριο μέχρι την Πέμπτη. 
Όλο το καλοκαίρι το δουλεύουμε αυτό. Αν είχαν γίνει μεταθέσεις από το Πάσχα, θα ήταν πολύ πιο απλή η συζήτηση που κάνουμε τώρα. Οι μεταθέσεις όμως άργησαν δύο μήνες. Εμείς έτσι τις παραλάβαμε. Έτσι, προσπαθούμε να τρέξουμε. 
Για την ειδική αγωγή, στη σύσκεψη που είχαμε την περασμένη Δευτέρα και με τον αρμόδιο διευθυντή, επειδή, όπως είπα και χθες, άλλες διαδικασίες ακολουθούσαν οι υπηρεσίες ειδικής αγωγής και άλλες οι κανονικής εκπαιδεύσεως, καταλήξαμε ότι τώρα είμαστε υποχρεωμένοι από τον νόμο -και σωστά- να έχουμε μία διαδικασία. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Υπουργού) 
Αυτό έγινε με συγκρούσεις ενδοϋπηρεσιακές, έλλειψη αλληλοανοχής. Τώρα, μας είπαν, λοιπόν, ότι λόγω αυτών των συγκρούσεων και των καθυστερήσεων το 11 είναι επισφαλές. Η απάντησή μας ήταν πάρα πολύ αυστηρή και όχι μόνο στα ελληνικά, αλλά και σε άλλη γλώσσα. Θεωρώ ότι τη Δευτέρα, ως προς αυτό, θα έχω ενημέρωση ότι και για την ειδική αγωγή οι φωνές πιάνουν τόπο και ενδεχομένως στις 11 του μηνός να είμαστε, όπως πρέπει να είμαστε. Ενδεχομένως, λέω. Δεν σας βεβαιώνω. Θέλω να είμαι σαφής και ειλικρινής. Θα το δούμε. Είναι και ένα στοίχημα στοιχειώδους ευρυθμίας για την ελληνική δημοκρατία το να ανοίγουν τα σχολεία της κανονικά. Κρίμα οπωσδήποτε, αλλά -κάθε χρόνο γίνεται ένας αγώνας δρόμου- μόνο το 2003 με τον Υφυπουργό κύριο Νίκο Γκεσούλη και το 2004, ως αποτέλεσμα των πολιτικών του Νίκου Γκεσούλη τα σχολεία άνοιξαν με τα βιβλία τους και τους καθηγητές τους.
Τώρα, για τις παράλληλες αναθέσεις, καλά λέτε ότι είναι ένα μέσο που έχουμε επιλέξει για να καλύψουμε κενά, όπως οι κατά τετρακόσιες περίπου λιγότερες αποσπάσεις. 
Όμως, γιατί το βλέπετε κακό και γιατί βλέπετε αρνητικά μία συζήτηση, που θα την ανοίξουμε, για τον εξορθολογισμό των ειδικοτήτων; Ξέρετε ότι στη δευτεροβάθμια εκπαίδευση έχουμε ακόμα περίπου εκατόν είκοσι ειδικότητες και ξέρετε ότι έχουμε και πάρα πολλές ειδικότητες στα δημοτικά.</Speech> 
<Speech><Parlmember>ΣΤΑΥΡΟΥΛΑ ΞΟΥΛΙΔΟΥ</Parlmember>: Δεν γίνεται οι ξενόγλωσσοι να διδάσκουν Ιστορία ως δεύτερη ανάθεση και όχι οι φιλόλογοι.</Speech>
<Speech><Parlmember>ΑΝΔΡΕΑΣ ΛΟΒΕΡΔΟΣ</Parlmember> (Υπουργός Παιδείας και Θρησκευμάτων): Είναι καλό αυτό;</Speech> 
<Speech><Parlmember>ΣΤΑΥΡΟΥΛΑ ΞΟΥΛΙΔΟΥ</Parlmember>: Όχι δεν είναι καλό.</Speech>
<Speech><Parlmember>ΑΝΔΡΕΑΣ ΛΟΒΕΡΔΟΣ</Parlmember> (Υπουργός Παιδείας και Θρησκευμάτων): Είναι καλό ένα παιδάκι του δημοτικού σχολείου να βλέπει -αντί για τον δάσκαλο που βλέπαμε εμείς- πέντε ανθρώπους διαφορετικούς; Παιδαγωγικά είναι καλό αυτό; Είναι καλό να διαμορφώνονται προγράμματα βάσει των ειδικοτήτων, δηλαδή για τους καθηγητές και όχι για τους μαθητές; Δεν είμαι έτοιμος όμως κι ούτε έχω κάτι συγκεκριμένο να σας πω. Απλώς διαφωνώ μαζί σας ότι εξ ορισμού είναι πρόβλημα ο εξορθολογισμός των ειδικοτήτων.</Speech> 
<Speech><Parlmember>ΣΤΑΥΡΟΥΛΑ ΞΟΥΛΙΔΟΥ</Parlmember>: Για την κατάργηση, κύριε Υπουργέ, να μου πείτε.</Speech> 
<Speech><Parlmember>ΑΝΔΡΕΑΣ ΛΟΒΕΡΔΟΣ</Parlmember> (Υπουργός Παιδείας και Θρησκευμάτων): Η κατάργηση, αν υπάρξει, για κάποια ειδικότητα θα προκύψει από διάλογο. Δεν θα το κάνω μόνος μου. Έχω αποδείξει μέχρι στιγμής ότι παρακολουθώ με υποδειγματικό τρόπο τις απόψεις που έχουν οι φορείς σε τοπικό, περιφερειακό και κεντρικό επίπεδο. Δηλαδή, δεν μπορεί να μην διατυπώσει η ΟΛΜΕ ή η ΔΟΕ γνώμη γι’ αυτό ή δεν μπορεί να μην το συζητήσει η Επιτροπή Μορφωτικών Υποθέσεων. Για τη δική μου κουλτούρα την πολιτική, αυτό είναι προϋπόθεση που, αν δεν συντρέχει, δεν κάνεις κάτι. 
Άρα δεν βλέπω με τον ίδιο τρόπο που εσείς βλέπετε, τις παράλληλες αναθέσεις. Θεωρώ ότι είναι καλές, εξ ορισμού καλές. Δεν δημιουργούν δυσκολία στα παιδιά και αν ανοίξει θέμα εξορθολογισμού των ειδικοτήτων, αυτό θα γίνει μετά από εξαντλητικό διάλογο, χωρίς αιφνιδιασμούς με τροπολογίες της τελευταίας στιγμής. Σας δίνω τον λόγο μου και θα το δείτε στην πράξη. Σε λίγο θα αρχίσει ο διάλογος για θέματα της παιδείας και θα έχετε την ευκαιρία να πείτε και τη γνώμη σας.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Ευχαριστούμε τον κύριο Υπουργό. 
Συνεχίζουμε με την πέμπτη υπ’ αριθμόν 56/1-9-2014 επίκαιρη ερώτηση της Βουλευτού Α΄ Πειραιώς της Δημοκρατικής Αριστεράς κ. Μαρίας Ρεπούση προς τον Υπουργό Παιδείας και Θρησκευμάτων, σχετικά με τις επιτροπές επιλογής και εξέλιξης των καθηγητών στα πανεπιστημιακά ιδρύματα της χώρας. 
Κυρία συνάδελφε, έχετε τον λόγο για δύο λεπτά.</ChairmanSpeech> 
<Speech><Parlmember>ΜΑΡΙΑ ΡΕΠΟΥΣΗ</Parlmember>: Ευχαριστώ, κύριε Πρόεδρε.
Η επίκαιρη ερώτησή μου αφορά τις επιτροπές κρίσης και εξέλιξης. Όπως ξέρουμε, κύριε Υπουργέ, οι διαδικασίες αυτές είναι πάρα πολύ σημαντικές και για την αξιοπιστία των ιδρυμάτων, αλλά και για την ποιότητα των σπουδών που παρέχονται στην τριτοβάθμια εκπαίδευση.
Επιτρέψτε μου, όμως, μία παρένθεση στην ενδιαφέρουσα συζήτηση που είχατε λίγο πριν. Το θέμα των παράλληλων αναθέσεων δεν είναι ανεξάρτητο με τα προγράμματα σπουδών των πανεπιστημιακών τμημάτων που ετοιμάζουν το διδακτικό προσωπικό. Δηλαδή, δεν μπορούμε να το δούμε ανεξάρτητα. 
Ο δάσκαλος, πράγματι, από το περιερχόμενο σπουδών που έχει για να γίνει δάσκαλος, έχει πιο ανοιχτή βεντάλια. Έχουμε, όμως, πανεπιστημιακά τμήματα που οδηγούν σε ειδικότητες, για το γυμνάσιο και το λύκειο, που είναι αρκετά στην αντίληψη της επιστημονικής πειθαρχίας. Άρα και τα παιδαγωγικά μαθήματα είναι λιγότερα και δεν υπάρχουν διαθεματικές προσεγγίσεις, που είναι συγκροτητικό στοιχείο των σπουδών στο πρωτοβάθμιο σχολείο. Δείτε το, λοιπόν, και σε σχέση με τα προγράμματα σπουδών του πανεπιστημίου.</Speech>  
<Speech><Parlmember>ΑΝΔΡΕΑΣ ΛΟΒΕΡΔΟΣ</Parlmember> (Υπουργός Παιδείας και Θρησκευμάτων): Σωστά.</Speech>
<Speech><Parlmember>ΜΑΡΙΑ ΡΕΠΟΥΣΗ</Parlmember>: Όσον αφορά το θέμα των κενών, ξαναδείτε τις αποσπάσεις. Όπως γνωρίζουμε, οι αποσπάσεις των καθηγητών που γίνονται εκτός αιθουσών διδασκαλίας –δεν λέω από σχολείο σε σχολείο- είναι πάρα πολλές. Επίσης μπορείτε να τις ξαναδείτε σε σχέση με τις ειδικότητες που σπανίζουν στα σχολεία. Τουλάχιστον, ας περιοριστούν στις ειδικότητες που τα σχολεία δεν έχουν να κάνουν μάθημα. Εννοώ τις αποσπάσεις στα Υπουργεία, στα κόμματα, στους Βουλευτές κ.ο.κ..</Speech>
<Speech><Parlmember>ΑΝΔΡΕΑΣ ΛΟΒΕΡΔΟΣ</Parlmember> (Υπουργός Παιδείας και Θρησκευμάτων): Να διακόψω γι’ αυτό, κύριε Πρόεδρε, αν μου επιτρέπετε; Είναι γόνιμη η συζήτηση.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Θα απαντήσετε μετά, κύριε Υπουργέ.</ChairmanSpeech> 
 <Speech><Parlmember>ΜΑΡΙΑ ΡΕΠΟΥΣΗ</Parlmember>: Οι επιτροπές επιλογής και εξέλιξης, όπως είπαμε, είναι πάρα πολύ σημαντικές. Με τον ν. 4009/2011 άλλαξε η διαδικασία για την κρίση και την εξέλιξη των καθηγητών στα ανώτατα εκπαιδευτικά ιδρύματα. Περάσαμε σε μία άλλη διαδικασία, που δεν την κρίνω τώρα. Το δικό μου ερώτημα αποσκοπεί στο να διορθωθούν κάποιες δυσλειτουργίες σε αυτές τις συνεδριάσεις.  
Από ένα καθεστώς με το οποίο αυτές οι διαδικασίες επιλογής των καθηγητών ήταν ανοικτές για τα μέλη της γενικής συνέλευσης του τμήματος για το οποίο προοριζόταν ο υπό κρίση καθηγητής -δεν είχαμε δικαίωμα συμμετοχής, αλλά είχαμε δικαίωμα παρακολούθησης της διαδικασίας-, περάσαμε σε κάποιες άλλες διαδικασίες, οι οποίες είναι αρκετά, εκ των πραγμάτων, κλειστές. Δεν λέω ότι είναι στο πνεύμα του νόμου να είναι κλειστές, αλλά είναι κλειστές, εκ των πραγμάτων. 
Το πρώτο ζήτημα είναι το εξής: Ο νόμος ορίζει επταμελείς επιτροπές. Τα μέλη αυτά προέρχονται από δύο μητρώα: εσωτερικών αξιολογητών και εξωτερικών αξιολογητών. Σε ό,τι αφορά τα μέλη των εξωτερικών αξιολογητών, υπάρχει ένας υποχρεωτικά από πανεπιστήμιο της αλλοδαπής. Στην πραγματικότητα τι γίνεται; Πολλές φορές αντί για επτά συνεδριάζουν τέσσερις, γιατί ο νόμος λέει ότι η πλειοψηφία μπορεί να βγάλει απόφαση.  
Το δεύτερο είναι ότι πολλές φορές αυτές οι διαδικασίες είναι αρκετά κλειστές. Μπορεί ο συνάδελφος να πάρει μετά τα πρακτικά, αλλά δεν μπορεί να παρακολουθήσει τον διάλογο που γίνεται για τα προσόντα ενός καθηγητή. Χωρίς, φυσικά, να μπορεί να παίρνει μέρος, πρέπει να μπορεί να παρακολουθήσει. 
Άρα το ερώτημά μου –και θα επανέλθω στη δευτερολογία- αφορά αυτά τα δύο προβλήματα. Πρώτον, να έχουμε συμπληρωμένα εκλεκτορικά σώματα, επιτροπές κρίσεις. Όπως ξέρετε η ΠΟΣΔΕΠ κάνει προτάσεις για αύξηση των μελών, διότι θεωρεί ότι οι επτά που γίνονται τέσσερις είναι πολύ λίγοι, κύριε Υπουργέ, για να κρίνουν έναν συνάδελφο στην εξέλιξή του στην επόμενη βαθμίδα. 
Το δεύτερο είναι ότι ακόμα κι όταν οι συνεδριάσεις γίνονται με ηλεκτρονικό τρόπο, θα πρέπει να γίνονται σε χώρο όπου θα μπορούν να παρακολουθήσουν τα άλλα μέλη της συνέλευσης. 
Ευχαριστώ.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Κύριε Υπουργέ, έχετε τον λόγο.</ChairmanSpeech> 
<Speech><Parlmember>ΑΝΔΡΕΑΣ ΛΟΒΕΡΔΟΣ</Parlmember> (Υπουργός Παιδείας και Θρησκευμάτων): Κατ’ αρχάς, κύριε Πρόεδρε, μπορείτε να μη μου βάλετε χρόνο; Θέλω να πω κάτι σε εσάς.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Ορίστε, κύριε Υπουργέ.</ChairmanSpeech>
<Speech><Parlmember>ΑΝΔΡΕΑΣ ΛΟΒΕΡΔΟΣ</Parlmember> (Υπουργός Παιδείας και Θρησκευμάτων): Να μη μετράει, όμως, ο χρόνος μου.
Έχω εφαρμόσει επί τρεις μήνες αυτό που είχαμε πει την πρώτη φορά που ήρθε το Υπουργείο στη Βουλή –έχοντας δει τι γινόταν και τα προηγούμενα δύο χρόνια-, ότι θα είμαστε σε κάθε επίκαιρη ερώτηση εδώ και θα ζωντανέψουμε την Επιτροπή Μορφωτικών Υποθέσεων. Το κάναμε και έτσι θα συνεχίσουμε.
Είχα, όμως, πει, κύριε Πρόεδρε, ότι δεν μπορούμε να αντιμετωπίσουμε το πρόβλημα των γραπτών ερωτήσεων. Καμμιά φορά αναρωτιέμαι -επειδή και εγώ είμαι πάρα πολλά χρόνια Βουλευτής και κάνω κι εγώ γραπτές ερωτήσεις, αλλά με φειδώ- αν υπάρχει κανένας πρωταθλητισμός γραπτών ερωτήσεων. Δεν μπορούμε να τις απαντήσουμε, κύριε Πρόεδρε. Πολλές φορές έρχονται απαντήσεις υπηρεσιακές χωρίς πολιτικό έλεγχο και δημιουργούν πολιτικά ζητήματα, γιατί η υπηρεσία ερμηνεύει τον νόμο και τον ερμηνεύει όπως τον κατάλαβε. Ο νόμος πάντα είναι υπό ερμηνεία.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Το είχα αντιμετωπίσει και εγώ ιδιαίτερα στο Υπουργείο Γεωργίας.</ChairmanSpeech>
<Speech><Parlmember>ΑΝΔΡΕΑΣ ΛΟΒΕΡΔΟΣ</Parlmember> (Υπουργός Παιδείας και Θρησκευμάτων): Έτσι δεν είναι; Κάντε κάτι.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Αυτό, βεβαίως, είναι μία σύσταση προς τους συναδέλφους. Δεν γίνεται διαφορετικά.</ChairmanSpeech>
<Speech><Parlmember>ΑΝΔΡΕΑΣ ΛΟΒΕΡΔΟΣ</Parlmember> (Υπουργός Παιδείας και Θρησκευμάτων): Δεν υπάρχει καμμία περίπτωση με συστάσεις να γίνει τίποτα. Αυτό είναι μια πρακτική πολλών ετών. Το αποτέλεσμα είναι η διοίκηση να μην απαντάει, κάτι το οποίο πολλές φορές το προτιμώ, γιατί δεν απαντάς και αποφεύγεις την κοτσάνα. Αλλιώς, θα πρέπει να δεχθείτε ότι οι απαντήσεις είναι υπηρεσιακές και να μην τις λαμβάνετε πολιτικά υπ’ όψιν σας.
Είναι, όμως, αυτό κοινοβουλευτική πρακτική; Κάτι πρέπει να γίνει με τον Κανονισμό. Απευθύνομαι στον κ. Μεϊμαράκη και σε όλα τα μέλη του Προεδρείου, γιατί πραγματικά ορισμένες φορές κοιτάω τις απαντήσεις και στεναχωριέμαι. Λέω, δεν είναι δικά μας κείμενα αυτά. Είναι σκληρά, ξερά και δεν απαντάνε και στο ερώτημα που θέτει ο Βουλευτής.
Όταν, όμως, το ερώτημα είναι για να σου φέρω μια βιβλιοθήκη ως συνοδευτικό υλικό τεκμηρίωσης, δεν υπάρχει περίπτωση να γίνει αυτό. Όταν τα ερωτήματα είναι πολυσχιδή και δεν μπορεί να τα αντιμετωπίσει μια υπηρεσία, δεν βγαίνει πέρα. 
Απευθύνομαι στο Τμήμα όχι για να πω να μην κάνετε ερωτήσεις. Δεν είναι η απειρία μου τόση ώστε να έλεγα κάτι τέτοιο. Λέω, όμως, ότι θα πρέπει το Προεδρείο να το δει υπεύθυνα, γιατί ενώ θέλουμε να είμαστε απέναντι στη Βουλή όπως πρέπει να είμαστε, κατά τον Κανονισμό της Βουλής και την πολιτική δεοντολογία –και είμαστε σε όλα τα θέματα ως Υπουργείο Παιδείας-, δεν μπορούμε να είμαστε ως προς τις γραπτές ερωτήσεις.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Κύριε Υπουργέ, γενικά το θέμα και των επικαίρων ερωτήσεων και των γραπτών ερωτήσεων θέλει αναμόρφωση. Εν πάση περιπτώσει, πρέπει να το δούμε, διότι και οι τρεις, τέσσερις φορές την εβδομάδα που γίνεται ο κοινοβουλευτικός έλεγχος, υποχρεώνουν τους Υπουργούς να ασχολούνται συνέχεια με τον κοινοβουλευτικό έλεγχο.</ChairmanSpeech>
<Speech><Parlmember>ΑΝΔΡΕΑΣ ΛΟΒΕΡΔΟΣ</Parlmember> (Υπουργός Παιδείας και Θρησκευμάτων): Όποιος δεν μπορεί να το καταφέρει, να μη γίνει Υπουργός.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Αυτό που έχω διαπιστώσει και εγώ τόσα χρόνια εδώ στη Βουλή είναι ότι πράγματι θέλει μια γενικότερη συζήτηση η αντιμετώπιση των επικαίρων και των γραπτών ερωτήσεων.
Ας προχωρήσουμε, όμως, τώρα, κύριε Υπουργέ, στην απάντηση της επίκαιρης ερώτησης που έκανε η κυρία συνάδελφος.</ChairmanSpeech>
<Speech><Parlmember>ΑΝΔΡΕΑΣ ΛΟΒΕΡΔΟΣ</Parlmember> (Υπουργός Παιδείας και Θρησκευμάτων): Σε ό,τι αφορά τις αποσπάσεις, κυρία συνάδελφε, φέτος είπα ότι θα είναι κατά πολύ λιγότερες. Και είναι. Οι αποσπάσεις, όμως, ως πρόβλημα δεν δημιουργούνται από τις λιγότερες, πολύ λιγότερες, λίγες, ελάχιστες αποσπάσεις που γίνονται για κόμματα ή για Βουλευτές.
Υπάρχουν ολόκληροι φορείς που λειτουργούν λόγω των αποσπάσεων. Σας δίνω παραδείγματα: Το Κέντρο Ελληνικής Γλώσσας, το Ινστιτούτο Εκπαιδευτικής Πολιτικής, η Εθνική Βιβλιοθήκη. Εάν δεν γίνουν οι τριάντα, τριάντα δύο αποσπάσεις, θα έχουμε το κτήριο στο Φαληρικό Δέλτα χωρίς εργαζομένους. Δηλαδή, συντηρείται ένα ολόκληρο σύστημα.
Για τις βιβλιοθήκες καμμιά φορά γίνονται παραπάνω. Τις περιορίσαμε, όμως, στο μέτρο του δυνατού. Ο κύριος κορμός προκύπτει από την ανάγκη να καλυφθούν κενά σε τέτοιους ευαίσθητους για τη γενικότερη εκπαιδευτική λειτουργία τομείς. 
Επίσης, στα πανεπιστήμια. Ξέρετε πάρα πολύ καλά ότι το βοηθητικό εκπαιδευτικό προσωπικό που θα δοθεί φέτος για πανεπιστήμια και ΤΕΙ είναι μόνο εκατόν εβδομήντα ένα άτομα. Μόνο τα ΤΕΙ πέρυσι είχαν ζητήσει και είχαν πάρει χίλια τριάντα έξι άτομα. Αντιλαμβάνεστε πού βρισκόμαστε. 
Συνεπώς το θέμα των αποσπάσεων δεν είναι ζήτημα λαϊκισμού, γιατί σε βάρος του πολιτικού συστήματος πάει να στραφεί ο πολιτικός διάλογος, ότι η Βουλή δημιουργεί το πρόβλημα. Αυτά είναι μπούρδες, κυρία συνάδελφε. Τα έζησα. Μπούρδες πραγματικά! Οι εκπαιδευτικοί μας βοηθούν να λειτουργήσει όλο, το συνολικό σύστημα –όπως θα λέγαμε- εκπαίδευσης, παιδείας.
Εκεί δημιουργείται το πρόβλημα. Έχουμε τη δυνατότητα να κάνουμε προσλήψεις εκεί; Θα πάνε οι εκπαιδευτικοί στα σχολεία τους. Θα αφήσεις, όμως, το Κέντρο Ελληνικής Γλώσσας χωρίς αποσπάσεις; Εγώ δεν μπορώ να το κάνω. Θα αφήσεις το Ινστιτούτο Εκπαιδευτικής Πολιτικής; Μετά, πώς θα δουλέψουν για να δούμε τα αναλυτικά προγράμματα;
Πάμε τώρα στο ερώτημά σας. Είναι πάρα πολύ σοβαρό. Κατ’ αρχάς, αποδέχομαι όλο το συλλογισμό όπως τον γράφετε.
Δεύτερον, υπάρχει ένα πολιτικό πρόβλημα, κυρία Ρεπούση, να μην αλλάξουμε τον ν.4009, όπως τροποποιήθηκε από τον κ. Αρβανιτόπουλο, ούτε το νέο λύκειο, παρ’ ότι έτσι όπως διαμορφώθηκε το αναλυτικό του πρόγραμμα, κατά τη γνώμη μου -γιατί είμαι και εγώ εκπαιδευτικός- έχει προβλήματα. Το μόνο που θα κάνουμε εδώ είναι η αναβάθμιση της Πληροφορικής, την οποία θα προσθέσουμε για αυτούς που δίνουν τις σχετικές εξετάσεις ως εξεταζόμενο μάθημα. Θα το κάνουμε τώρα, για να προλάβουμε την επόμενη εξεταστική περίοδο.
Δεν πρόκειται να πειράξουμε τους νόμους για τα πανεπιστήμια και για το νέο λύκειο, γιατί δεν θέλουμε να επαναλάβουμε την πρακτική ότι κάθε Υπουργός αλλάζει αυτά που έκανε ο προηγούμενος. 
Ωστόσο, εδώ έχουν προκύψει δυο λειτουργικά θέματα. Ένα θέμα που σχετίζεται με τη διαφάνεια, όπως θέτετε, και ένα θέμα που σχετίζεται με τη λειτουργία των εκλεκτορικών σωμάτων. Και ως προς τα δυο η γραμμή πλεύσης είναι θετική. Δεν έχουμε, όμως, ακούσει τα πανεπιστήμια και τα ΤΕΙ. Τη Δευτέρα το μεσημέρι έχουμε την εβδομαδιαία καθιερωμένη συνάντηση με τους προέδρους των ΤΕΙ και τους πρυτάνεις και θα το θέσω το θέμα, δεσμεύομαι. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Υπουργού)
Ωστόσο, θέλω να πω ότι πρέπει να δούμε, και εσείς και εμείς, τι γίνεται με τη διεύρυνση της δημοσιότητας στα μέλη του εκλεκτορικού σώματος, που έχει δυο πολύ μεγάλα επιχειρήματα υπέρ της. Πρώτον, αυτό που θέτετε, τη διαφάνεια και δεύτερον, την ακριβή ενημέρωση. Γιατί τα πρακτικά δεν είναι τα πρακτικά της συζήτησης ακριβώς όπως διεξάγεται. Ξέρετε τι εννοώ και ξέρω τι εννοείτε. Διαμορφώνονται, όχι αλλοιώνονται, δεν λέω αυτό, αλλά λέω ότι παραλείπονται μέρη τα οποία είναι πολύ ζωντανά για τη συζήτηση, που δεν σχετίζονται αμέσως με το υπό κρίση ζήτημα και με τον υπό κρίση συνάδελφο. Δεν θεωρώ τα πρακτικά…
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Υπουργού)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Έχετε και τη δευτερολογία σας, κύριε Υπουργέ.</ChairmanSpeech>
<Speech><Parlmember>ΑΝΔΡΕΑΣ ΛΟΒΕΡΔΟΣ</Parlmember> (Υπουργός Παιδείας και Θρησκευμάτων): Τελειώνω αμέσως.
Δεν θεωρώ, λοιπόν, ότι δίνει την απάντηση στο ερώτημά σας η ύπαρξη των πρακτικών. 
Ωστόσο, παρ’ ότι και τα δυο αυτά επιχειρήματα υπέρ του μέτρου που λέτε είναι σωστά, είναι άραγε νόμιμο; Ξέρετε ότι στα πανεπιστήμια η κακία περισσεύει. Όπου υπάρχουν πολλά γράμματα, υπάρχουν και χαλκοπράσινα χρώματα προσώπου. Το έχω ζήσει στη ζωή μου, μου το έχουν μεταφέρει και οι παλαιότεροι. Η κακία αυτή σε ένα 80% των περιπτώσεων μεταφέρεται στα δικαστήρια, αιτήσεις ακυρώσεως κ.λπ., μία φασαρία για το τίποτα. Θα δώσουμε λόγο προσβολών; Είναι μια δημοσιότητα εκτός των ορίων του νόμου; Θέτουν θέμα εγκυρότητας της διαδικασίας; Υπάρχει ανάγκη αλλαγής του νόμου; Είναι θέματα προς συζήτηση.
Για το άλλο θέμα που είπατε, για τα εκλεκτορικά σώματα, θα αναφερθώ στη δευτερολογία μου.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Κυρία Ρεπούση, έχετε τον λόγο για τρία λεπτά, για να δευτερολογήσετε.</ChairmanSpeech>
<Speech><Parlmember>ΜΑΡΙΑ ΡΕΠΟΥΣΗ</Parlmember>: Σας άκουσα με προσοχή. Καταλαβαίνω τους προβληματισμούς. Ωστόσο, πιστεύω ότι δεν είναι απάντηση σε αυτήν τη δικομανία και στην τάση των προσφυγών και των αγωγών το να κρατιούνται κλειστές αυτές οι διαδικασίες και επαναλαμβάνω από ποιους, κύριε Υπουργέ, από τα μέλη της γενικής συνέλευσης του τμήματος…</Speech>
<Speech><Parlmember>ΑΝΔΡΕΑΣ ΛΟΒΕΡΔΟΣ</Parlmember> (Υπουργός Παιδείας και Θρησκευμάτων): Που επικυρώνουν και την απόφαση.</Speech>
<Speech><Parlmember>ΜΑΡΙΑ ΡΕΠΟΥΣΗ</Parlmember>: ...στο οποίο θα διδάξει ο συγκεκριμένος καθηγητής. 
Δείτε το εξής: Περάσαμε από ένα καθεστώς διαφάνειας -γιατί όλες αυτές οι συνελεύσεις και οι κρίσεις ήταν ανοικτές για όλα τα μέλη της γενικής συνέλευσης του τμήματος και για τους εκπροσώπους των φοιτητών, άρα είχαμε μια διαδικασία που μπορούσες να παρακολουθήσεις τα επιχειρήματα για την κρίση ενός καθηγητή- σε μια διαδικασία που καμμία φορά, όταν γίνεται με ηλεκτρονικό τρόπο, δεν παίρνεις είδηση πού γίνεται.
Κατ’ αρχάς, πρέπει να διασφαλίσετε τον νόμο που λέει ότι η ηλεκτρονική διαδικασία για την κρίση του καθηγητή πρέπει να γίνεται από μέσα, από το πανεπιστήμιο. Όλα τα πανεπιστήμια πια έχουν αίθουσες τηλεδιασκέψεων. Άρα καταλαβαίνω το εξ αποστάσεως, γιατί είναι πολύ σημαντικό, μειώνει τα έξοδα, αφήνει τη δυνατότητα να συμμετέχουν από διάφορα πανεπιστήμια, αλλά έχουμε αίθουσα τηλεδιασκέψεων και πρέπει ο καθηγητής να είναι εκεί, το μέλος της επιτροπής κρίσης, όπου θα μπορεί και το μέλος της γενικής συνέλευσης…</Speech>
<Speech><Parlmember>ΑΝΔΡΕΑΣ ΛΟΒΕΡΔΟΣ</Parlmember> (Υπουργός Παιδείας και Θρησκευμάτων): Καλό δεν είναι αυτό;</Speech>
<Speech><Parlmember>ΜΑΡΙΑ ΡΕΠΟΥΣΗ</Parlmember>: Είναι καλό, αλλά δεν γίνεται.</Speech>
<Speech><Parlmember>ΑΝΔΡΕΑΣ ΛΟΒΕΡΔΟΣ</Parlmember> (Υπουργός Παιδείας και Θρησκευμάτων): Α, δεν γίνεται.</Speech>
<Speech><Parlmember>ΜΑΡΙΑ ΡΕΠΟΥΣΗ</Parlmember>: Δεν γίνεται. Ο νόμος «υποχρεωτικά» και δεν γίνεται. Έχουμε μέσω Skype από τα σπίτια. Υπάρχει μία πρακτική που πρέπει να την μαζέψετε. Δεν είναι αλλαγή του ν.4009/2011. Είναι διόρθωση μιας δυσλειτουργίας. 
Το άλλο ζήτημα είναι επίσης σημαντικό. Αφήστε την αύξηση των μελών της επιτροπής κρίσης που προτείνει η ΠΟΣΔΕΠ από επτά σε έντεκα, όπως λένε κάποιοι ή σε δεκατρία, όπως λένε κάποιοι άλλοι. Ας μείνουμε κατ’ αρχάς στα επτά. Συνεδριάζουν τα επτά μέλη; Δείτε τα πρακτικά της εκλογής. Έχουμε πάρα πολλές εκλογές με τέσσερα και πέντε μέλη. Γιατί δεν ενεργοποιείτε, λοιπόν, τη διάταξη που λέει για τη συμπλήρωση της επιτροπής κρίσης; Τι εννοώ συγκεκριμένα:</Speech> 
<Speech><Parlmember>ΑΝΔΡΕΑΣ ΛΟΒΕΡΔΟΣ</Parlmember> (Υπουργός Παιδείας και Θησκευμάτων): Δεν συμπληρώνεται από τους αναπληρωτές;</Speech> 
<Speech><Parlmember>ΜΑΡΙΑ ΡΕΠΟΥΣΗ</Parlmember>: Όχι, διότι πολλές φορές ειδοποιείται τελευταία στιγμή ο πρόεδρος της επιτροπής κρίσης και γενικά…</Speech>
<Speech><Parlmember>ΑΝΔΡΕΑΣ ΛΟΒΕΡΔΟΣ</Parlmember> (Υπουργός Παιδείας και Θρησκευμάτων): Και δεν προλαβαίνει.</Speech>
<Speech><Parlmember>ΜΑΡΙΑ ΡΕΠΟΥΣΗ</Parlmember>: Στον νόμο υπήρχε η δυνατότητα μίας συμπληρωματικής διάταξης για να μπαίνουν τα αναπληρωματικά μέλη και δεν έχει ενεργοποιηθεί, με αποτέλεσμα να έχουμε διαδικασίες με πολύ λιγότερα μέλη. Αυτό δεν είναι αλλαγή στο πνεύμα του νόμου. Είναι διόρθωση. Έχουμε πια δύο χρόνια λειτουργίας και με τις τροποποιήσεις που έγιναν από τον κ. Αρβανιτόπουλο. Δείτε στα πρακτικά πόσα μέλη υπογράφουν πολλές φορές και ελάτε να διορθώσετε τα κακώς κείμενα.
Θα πω και μία κουβέντα για τις αποσπάσεις. Ξέρω την κατάσταση. Υπάρχουν πάρα πολλοί φορείς και οι αποσπασμένοι εκπαιδευτικοί κάνουν πολύ σημαντικό έργο. Θα μπορούσαν, όμως, να είναι από τις ειδικότητες που πλεονάζουν για να μην έχουμε και την τοποθέτηση αυτών των εκπαιδευτικών σε δύο, σε τρία, σε πέντε σχολεία και άρα να διευκολύνουμε και τα κενά των σχολείων. Αυτό είπα, για να μην υπάρξει παρερμηνεία. 
Ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Τον λόγο έχει ο κύριος Υπουργός για τρία λεπτά.</ChairmanSpeech> 
<Speech><Parlmember>ΑΝΔΡΕΑΣ ΛΟΒΕΡΔΟΣ</Parlmember> (Υπουργός Παιδείας και Θρησκευμάτων): Αλλάζουμε το θέμα. Σωστά λέτε, «από τις ειδικότητες που πλεονάζουν». Μας ζητάνε αποσπάσεις προσώπων, κυρία Ρεπούση. Δεν θέλουν έναν οποιονδήποτε. Θέλουν αυτόν που είναι εκεί πέντε χρόνια. Και μετά λένε «μου αλλάζεις το προσωπικό. Πώς θα δουλέψω;» Υπάρχει μία γκρίνια και πολλές φορές έχουν δίκιο. Τέλος πάντων.
Τώρα, πάμε στο θέμα μας. Η τριμελής επιτροπή των πρυτάνεων είναι καινούργια. Ο Γάτσιος από την ΑΣΟΕΕ, το Οικονομικό Πανεπιστήμιο Αθηνών, και οι δύο Πρυτάνεις της Κρήτης, του Πολυτεχνείου και του Πανεπιστημίου, ο Στεφάνου και ο Διγαλάκης. Από τα ΤΕΙ είναι ο κ. Χρυσουλάκης που είναι από την ΑΣΠΑΙΤΕ και δύο άλλοι συνάδελφοι. Θα τους τα θέσω τα θέματα. 
Το δεύτερο θέμα με το εκλεκτορικό σώμα μου έχει γίνει γνωστό με την υποβολή πρότασης από την Σχολή Καλών Τεχνών, τον κ. Χαρβαλιά, τον απελθόντα Πρύτανη, να αυξήσουμε τα μέλη του εκλεκτορικού σώματος. Και εσείς είπατε ότι άλλοι λένε να αυξηθούν σε έντεκα κ.λπ..
Για το ότι η αναπλήρωση έχει αυτά τα προβλήματα στην καθημερινή λειτουργία, έχετε δίκιο. Έχω κι εγώ την ίδια ενημέρωση. Η εικόνα που έχω εγώ –μπορεί να κάνω λάθος- είναι ότι οι τηλεδιασκέψεις χρησιμοποιούνται ως πρακτική. Εσείς λέτε πως ενώ υπάρχουν οι δομές, δεν χρησιμοποιούνται.</Speech>
<Speech><Parlmember>ΜΑΡΙΑ ΡΕΠΟΥΣΗ</Parlmember>: Χρησιμοποιείται, ως πρακτική, αλλά όχι από την αίθουσα του πανεπιστημίου, την ειδική αίθουσα για την τηλεδιάσκεψη.</Speech> 
<Speech><Parlmember>ΑΝΔΡΕΑΣ ΛΟΒΕΡΔΟΣ</Parlmember> (Υπουργός Παιδείας και Θρησκευμάτων): Αυτό βάζει θέμα διαφάνειας λέτε;</Speech>
<Speech><Parlmember>ΑΠΟΣΤΟΛΟΣ ΑΛΕΞΟΠΟΥΛΟΣ</Parlmember>: Ε, βέβαια. Αν είμαι στο δωμάτιό μου και επικοινωνώ με την επιτροπή, κανείς δεν ξέρει τι λέω.</Speech> 
<Speech><Parlmember>ΑΝΔΡΕΑΣ ΛΟΒΕΡΔΟΣ</Parlmember> (Υπουργός Παιδείας και Θρησκευμάτων): Ναι, καλά. Το βασικό πρόβλημα είναι να συνεδριάζουν τα σώματα με απαρτία και να μην αναβάλλονται οι διαδικασίες. Έχω ζήσει το ελληνικό πανεπιστήμιο πάρα πολλά χρόνια. Ξέρω το κόστος για κάθε υποψήφιο ή για κάθε εξελισσόμενο μέλος ΔΕΠ από τις καθυστερήσεις της γραφειοκρατίας. Η μη αναβολή είναι το πρωτεύον, κυρία συνάδελφε, και όλα τα υπόλοιπα είναι δευτερεύοντα. Πράγματι, όμως, απαρτία τεσσάρων, εκ των οποίων οι δύο είναι εξ αποστάσεως, δημιουργεί εικόνα προβληματική. 
Άρα δεσμεύομαι το απόγευμα της Δευτέρας, που θα έχει κλείσει αυτή η συζήτηση με τους πρυτάνεις και με τους προέδρους, να σας ενημερώσω -και εσάς και την Επιτροπή Μορφωτικών Υποθέσεων στη συνεδρίαση που θα έχουμε στις επόμενες μέρες, γιατί κατατίθεται το σχέδιο νόμου  για τις θρησκευτικές κοινότητες- για τη φορά των αποφάσεων. Όπου είναι ζήτημα πρακτικής, ας το λύσουμε με εγκυκλίους. Όπου είναι ζήτημα νομοθετικής παρέμβασης, για ένα τέτοιο δευτερεύον θέμα και όχι βασικό του ν.4009, να το κάνουμε. 
Πάντως, κυρίες και κύριοι Βουλευτές, απευθυνόμενος στη Βουλή, θέλω να πω ότι έχει δίκιο η συνάδελφος. Κατά την εφαρμογή του ν. 4009 και ως προς τη λειτουργία των εκλεκτορικών σωμάτων για την ανάδειξη μελών υπάρχει πρόβλημα -λειτουργικό πρόβλημα, όχι ουσιαστικό- με τόσο έντονη διάσταση όμως, που θέτει και ένα πρόβλημα σωστής εφαρμογής ή και ανάγκης αλλαγής των σχετικών ρυθμίσεων. Εδώ είμαστε και θα το δούμε.
Ευχαριστώ πολύ.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Κι εμείς ευχαριστούμε.
Κυρίες και κύριοι συνάδελφοι, ολοκληρώθηκε η συζήτηση των επίκαιρων ερωτήσεων.</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Κυρίες και κύριοι συνάδελφοι, εισερχόμαστε στην ημερήσια διάταξη της
ΝΟΜΟΘΕΤΙΚΗΣ ΕΡΓΑΣΙΑΣ
Μόνη συζήτηση επί της αρχής, των άρθρων και του συνόλου του σχεδίου νόμου του Υπουργείου Εθνικής Άμυνας: «Ρύθμιση θεμάτων Υπουργείου Εθνικής Άμυνας». 
Η Διάσκεψη των Προέδρων αποφάσισε, στη συνεδρίασή της στις 28-8-2014, τη συζήτηση του νομοσχεδίου σε μία συνεδρίαση.
Κύριε Υπουργέ, έχετε ζητήσει τον λόγο για να κάνετε κάποια προσθήκη;</ChairmanSpeech>
<Speech><Parlmember>ΙΩΑΝΝΗΣ ΛΑΜΠΡΟΠΟΥΛΟΣ</Parlmember> (Υφυπουργός Εθνικής Άμυνας): Μάλιστα, κύριε Πρόεδρε, ευχαριστώ πολύ.
Επί του κατατεθέντος σχεδίου νόμου του Υπουργείου Εθνικής Άμυνας θέλω να καταθέσω κάποιες νομοτεχνικές βελτιώσεις. 
Διαβάζω, λοιπόν, τα εξής: «α) Το προοίμιο του άρθρου 1 αντικαθίσταται από «η παρ. 16 του ν. 2292/1995 (Α΄ 35) τροποποιείται …» ως εξής: «Η παράγραφος 13 του άρθρου 11 του ν. 2292/1995 τροποποιείται».
β) Στο άρθρο 3 παράγραφος 1 εδάφιο γ΄, η φράση «τις Κοινοτικές Οδηγίες» αντικαθίσταται από τη φράση «Το Δίκαιο της Ευρωπαϊκής Ένωσης».
γ) Στο άρθρο 3 παράγραφος 1 εδάφιο δ΄, η φράση «προτεραιοποίηση των αναγκών τους» αντικαθίσταται από τη φράση «ιεράρχηση των αναγκών τους».
δ) Στο άρθρο 3 παράγραφος 2 εδάφιο α΄, η φράση «συμβάσεις που θεωρούνται ληγμένες» αντικαθίσταται από τη φράση «συμβάσεις η ισχύς των οποίων έχει λήξει».
ε) Στο άρθρο 3 παράγραφος 2 εδάφιο β’, η φράση «μία σύμβαση ως λήξασα» αντικαθίσταται από τη φράση «μία σύμβαση ως τέτοια, η ισχύς της οποίας έχει λήξει».
Το καταθέτω για τα Πρακτικά.
(Στο σημείο αυτό ο Υφυπουργός Εθνικής Άμυνας κ. Ιωάννης Λαμπρόπουλος καταθέτει για τα Πρακτικά τις προαναφερθείσες νομοτεχνικές βελτιώσεις, οι οποίες έχουν ως εξής:
(να μπει η σελ.73)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Να διανεμηθούν στους κυρίους συναδέλφους.
Έχετε ζητήσει τον λόγο, κύριε Δρίτσα;</ChairmanSpeech>
<Speech><Parlmember>ΙΩΑΝΝΗΣ ΛΑΜΠΡΟΠΟΥΛΟΣ</Parlmember> (Υφυπουργός Εθνικής Άμυνας): Δεν έχω τελειώσει, κύριε Πρόεδρε.</Speech>
<Speech><Parlmember>ΘΕΟΔΩΡΟΣ ΔΡΙΤΣΑΣ</Parlmember>: Κύριε Υπουργέ, δεν παίρνω τον λόγο, απλώς …</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Αν επιτρέπει ο κύριος Υπουργός.</ChairmanSpeech>
<Speech><Parlmember>ΙΩΑΝΝΗΣ ΛΑΜΠΡΟΠΟΥΛΟΣ</Parlmember> (Υφυπουργός Εθνικής Άμυνας): Να τελειώσω πρώτα.</Speech> 
<Speech><Parlmember>ΘΕΟΔΩΡΟΣ ΔΡΙΤΣΑΣ</Parlmember>: Δεν παίρνω τον λόγο. Θέλω να σας ζητήσω να εξηγήσετε -θα τις μελετήσουμε, βέβαια- τι είδους αλλαγές κάνετε στο άρθρο 1.</Speech> 
<Speech><Parlmember>ΙΩΑΝΝΗΣ ΛΑΜΠΡΟΠΟΥΛΟΣ</Parlmember> (Υφυπουργός Εθνικής Άμυνας): Θα τις διαβάσετε.</Speech>
<Speech><Parlmember>ΘΕΟΔΩΡΟΣ ΔΡΙΤΣΑΣ</Parlmember>: Ναι, αλλά μέχρι να τις διαβάσουμε, ο εισηγητής μας θα έχει μιλήσει.</Speech> 
<Speech><Parlmember>ΙΩΑΝΝΗΣ ΛΑΜΠΡΟΠΟΥΛΟΣ</Parlmember> (Υφυπουργός Εθνικής Άμυνας): Νομοτεχνικές βελτιώσεις είναι.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Συνεχίστε, κύριε Υπουργέ.</ChairmanSpeech>
<Speech><Parlmember>ΙΩΑΝΝΗΣ ΛΑΜΠΡΟΠΟΥΛΟΣ</Parlmember> (Υφυπουργός Εθνικής Άμυνας): Θέλω, επίσης, κύριε Πρόεδρε, να κάνω γνωστή στη Βουλή και τους συναδέλφους την τροπολογία που έχει ήδη υπογράψει ο Υπουργός Εθνικής Άμυνας και βρίσκεται τώρα στο Υπουργείο Δικαιοσύνης για υπογραφή. Ο Υπουργός Δικαιοσύνης λείπει βέβαια στο εξωτερικό. 
Λόγω του ότι υπήρχε πρόβλημα από τον Κανονισμό, η τροπολογία που θα διαβάσω και θα κατατεθεί στα Πρακτικά, θα συζητηθεί την ερχόμενη εβδομάδα σε άλλο νομοσχέδιο. Έχει σχέση με θέματα που ετέθησαν εδώ στην προηγούμενη συζήτηση και διευκολύνει πάρα πολύ τη σημερινή συζήτηση και την ψήφιση.
Διαβάζω, λοιπόν:
α. Η Γενική Διεύθυνση Αμυντικών Εξοπλισμών και Επενδύσεων (ΓΔΑΕΕ), καταθέτει στην Ειδική Διαρκή Επιτροπή Εξοπλιστικών Προγραμμάτων και Συμβάσεων της Βουλής, δύο φορές κάθε ημερολογιακό έτος, ήτοι την 30-06 και την 31-12, αναλυτική απολογιστική κατάσταση για την πορεία υλοποίησης των συμβάσεων αντισταθμιστικών ωφελημάτων, περιλαμβάνουσα το σύνολο των σχετικών εγγράφων και σε κάθε περίπτωση τις συμβάσεις και τις τροποποιήσεις τους, τα αιτήματα τροποποιήσεων και τις αποφάσεις των αρμοδίων οργάνων και επιτροπών της ΓΔΑΕΕ, μεταξύ των οποίων και τις αποφάσεις χορήγησης πιστώσεων και επιβολής ποινικών ρητρών, διασφαλιζομένων των όρων εχεμύθειας και απορρήτου.
β.  Με απόφαση του Υπουργού Εθνικής Άμυνας, που εκδίδεται κατόπιν εισήγησης της Ειδικής Διαρκούς Επιτροπής Εξοπλιστικών Προγραμμάτων και Συμβάσεων της Βουλής, επιβάλλεται στα υπαίτια φυσικά ή νομικά πρόσωπα, ειδική ποινική ρήτρα διαφθοράς ισόποση κατ’ ανώτατο ότι με το τεσσαρακοσταπλάσιο της αξίας των παρανόμων πληρωμών, χορηγήσεων ή ανταλλαγμάτων, που έχουν δοθεί σε στελέχη του Υπουργείου Εθνικής Άμυνας για τη σύναψη συμβάσεων προμήθειας υλικού ή υπηρεσιών με το Υπουργείο Εθνικής Άμυνας, επί ζημία του δημοσίου συμφέροντος. Η εισήγηση της Διαρκούς Επιτροπής υποβάλλεται εντός έξι μηνών από τη γνωστοποίηση σε αυτή της αμετάκλητης καταδικαστικής απόφασης για τα υπαίτια πρόσωπα. Το Υπουργείο Δικαιοσύνης, Διαφάνειας και Ανθρωπίνων Δικαιωμάτων ενημερώνει τρεις φορές σε κάθε ημερολογιακό έτος, ήτοι την 1-01, την 31-3 και την 30-09, τη Διαρκή Επιτροπή για κάθε σχετική αμετάκλητη καταδικαστική απόφαση.
γ. Το σύνολο των συμβάσεων που συνάπτονται για την υλοποίηση νέων προγραμμάτων αποστέλλεται για προσυμβατικό έλεγχο νομιμότητας στο Ελεγκτικό Συνέδριο.
Ευχαριστώ, κύριε Πρόεδρε. Το καταθέτω στα Πρακτικά.
(Στο σημείο αυτό ο Υφυπουργός Εθνικής Άμυνας κ. Ιωάννης Λαμπρόπουλος καταθέτει το προαναφερθέν έγγραφο το οποίο έχει ως εξής: 
(να μπει η σελ.78-79)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Ευχαριστούμε.
Θέλετε τον λόγο, κύριε Δρίτσα; Διαδικαστικό θα είναι βέβαια.</ChairmanSpeech>
<Speech><Parlmember>ΘΕΟΔΩΡΟΣ ΔΡΙΤΣΑΣ</Parlmember>: Επί της διαδικασίας, κύριε Πρόεδρε. Ευχαριστώ πολύ.
Να σχολιάσω βέβαια ότι είναι πάρα πολύ θετική η δήλωση του κυρίου Υφυπουργού ως προς το πρώτο τμήμα της, την υποχρέωση δηλαδή της Γενικής Διεύθυνσης Εξοπλιστικών Προγραμμάτων και Συμβάσεων να ενημερώνει -και το Υπουργείο δηλαδή- την Επιτροπή Εξοπλιστικών Προγραμμάτων της Βουλής. Αυτό προβλέπεται από τη νομοθεσία και δεν γίνεται. Είναι καλό ότι επικυρώνεται και με αυτήν την πρόταση που θα νομοθετηθεί και θα ενισχυθεί.
Ως προς το δεύτερο σκέλος της, σχετικά με τη ρήτρα διαφθοράς και όλα όσα ανέφερε ο κύριος Υπουργός, χαιρόμαστε ιδιαίτερα γιατί αυτή είναι μία πιεστική δική μας πρόταση. Περιλαμβάνεται στις τροπολογίες της σημερινής συζήτησης που στο σημερινό νομοσχέδιο έχουμε καταθέσει. Και επιτέλους, γίνεται δεκτή μία στοιχειώδης…</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Το διαδικαστικό θέμα, κύριε Δρίτσα, δεν μου είπατε.</ChairmanSpeech>
<Speech><Parlmember>ΘΕΟΔΩΡΟΣ ΔΡΙΤΣΑΣ</Parlmember>: Προέκυψε ένα σοβαρό θέμα, κύριε Πρόεδρε. Μπαίνω αμέσως στο διαδικαστικό. Δεν πρόκειται να καθυστερήσω. 
Κύριε Πρόεδρε, υπάρχει -και θέτω στην κρίση σας και στην κρίση του Σώματος, αλλά νομίζω ότι δεν κάνουμε λάθος- ένα ζήτημα νομιμοποίησης της σημερινής διαδικασίας, αναφορικά με την εκπροσώπηση της Κυβέρνησης από Υφυπουργό και όχι από Υπουργό. Δεν είναι προσωπικό το θέμα. 
Το αντιλαμβάνεστε ότι ο κ. Λαμπρόπουλος χαίρει απολύτου εκτιμήσεως και εμπιστοσύνης, και προσωπικής και από το ΣΥΡΙΖΑ. Δεν υπάρχει στο πρόσωπό του το παραμικρό ψεγάδι. Η αξιοπιστία του, η εγκυρότητά του και η εντιμότητά του είναι γνωστές. Δεν τίθεται θέμα προσωπικό.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Μπορώ ένα λεπτό, κύριε Δρίτσα, να σας διακόψω;</ChairmanSpeech>
<Speech><Parlmember>ΘΕΟΔΩΡΟΣ ΔΡΙΤΣΑΣ</Parlmember>: Να μην ολοκληρώσω;</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Ολοκληρώστε.</ChairmanSpeech>
<Speech><Parlmember>ΘΕΟΔΩΡΟΣ ΔΡΙΤΣΑΣ</Parlmember>: Υπάρχει όμως το γεγονός ότι προβλέπεται από το π.δ. 6/2005 ότι οι Υφυπουργοί δεν αποτελούν μέλη του Υπουργικού Συμβουλίου. 
Προβλέπεται, επίσης, από το ίδιο προεδρικό διάταγμα ότι οι Υπουργοί έχουν τις ακόλουθες αρμοδιότητες α΄, β΄, γ΄: «Ασκούν, σύμφωνα με το Σύνταγμα και τον Κανονισμό της Βουλής, τη νομοθετική πρωτοβουλία σε θέματα αρμοδιότητάς τους» και ότι «αν δεν ορίζεται διαφορετικά, η νομοθετική πρωτοβουλία και άλλες κοινοβουλευτικές αρμοδιότητες, καθώς και η κανονιστική εξουσία, όσον αφορά τις μεταβιβαζόμενες αρμοδιότητες, παραμένουν στον Υπουργό». Υπάρχει, τέλος, η απόφαση του Υπουργού, του κ. Αβραμόπουλου, που είναι η υπ’ αριθμόν 248∕2014, με την οποία αναθέτει αρμοδιότητες στον Υφυπουργό Εθνικής Άμυνας, τον κ. Ιωάννη Λαμπρόπουλο, στις οποίες στην παράγραφο 2 αναφέρει: «Στις παραπάνω αρμοδιότητες του Υφυπουργού περιλαμβάνονται οι κοινοβουλευτικές, εκτός από τη νομοθετική πρωτοβουλία».
Ναι, μεν, το νομοσχέδιο σήμερα το εισαγάγει η Κυβέρνηση διά του Υπουργού, του κ. Αβραμόπουλου, αλλά εκτός από το ίδιο το νομοσχέδιο, που μπορεί να αλλάξει -όπως και ήδη έκανε αλλαγές, νομοτεχνικές βελτιώσεις ο κύριος Υφυπουργός- υπάρχουν οι τροπολογίες, τις οποίες η Κυβέρνηση οφείλει ή να αποδεχθεί ή να απορρίψει. Τίθεται θέμα ποιος έχει την αρμοδιότητα επί του προκειμένου να αποδεχθεί ή να απορρίψει.
Όλα αυτά είναι συνολικά ζητήματα σοβαρά. Δεν είναι τυπολατρεία, γιατί το άρθρο 3 ιδιαίτερα αυτού του νομοσχεδίου είναι ένα πολύ σοβαρό άρθρο, που γεννά πολλά ζητήματα. Εμείς έχουμε ήδη πάρει πρωτοβουλίες. Είναι γνωστές. Έχουμε καταθέσει και μία ερώτηση εν όψει της σημερινής συζήτησης. 
Ενημερώνω και εσάς και το Τμήμα, κύριε Υπουργέ, ότι σήμερα το πρωί δεχθήκαμε ως απάντηση έναν ογκωδέστατο φάκελο με έγγραφα. Δεν πήραμε, όμως, απάντηση για τη σημερινή συζήτηση. Η ερώτησή μας έχει θέσει δέκα ερωτήματα. Δεν προλαβαίνουμε να τα μελετήσουμε. Συνεργάτες τώρα τα μελετούν κι εγώ θα ανέβω μετά σε λίγο να τα μελετήσω. 
Επειδή και το άρθρο 3 θέτει και ζητήματα που, ενδεχομένως, να γεννήσουν και θέματα ζημίας εις βάρος του δημοσίου και ρυθμίσεων που η Βουλή πρέπει να τα έχει πάρει όλα αυτά υπ’ όψιν της, νομίζω ότι και επί της ουσίας και επί του τύπου όλα αυτά συγκλίνουν στο ότι η διαδικασία σήμερα δεν έχει την απαιτούμενη νομιμοποίηση και άρα πρέπει να την αναβάλλουμε.
Ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Κύριε Υπουργέ, έχετε τον λόγο.</ChairmanSpeech>
<Speech><Parlmember>ΙΩΑΝΝΗΣ ΛΑΜΠΡΟΠΟΥΛΟΣ</Parlmember> (Υφυπουργός Εθνικής Άμυνας): Όπως είναι γνωστό ο κύριος Υπουργός βρίσκεται στη Σύνοδο του ΝΑΤΟ και η Αναπληρωτής Υπουργός επίσης βρίσκεται εκτός.
Επίσης, θέλω να πω, εκτός από την υπογραφή, ακόμα και οι τροπολογίες και αυτά που είπα και προανέφερα και που κατέθεσα φέρουν την υπογραφή του κυρίου Υπουργού. Δεν τίθεται θέμα νομιμοποίησης. 
Εδώ θα συζητήσουμε ένα νομοσχέδιο, ένα άρθρο και κάποιες τροπολογίες που «καίνε», που ενδιαφέρουν, που βιάζεται ο Στρατός, οι Ένοπλες Δυνάμεις να περάσουν αυτές τις τροπολογίες για να εισπράξουν κάποια ωφελήματα και για να ξεκαθαρίσουμε επιτέλους μία κατάσταση. Ας μη σταματήσουμε στα διαδικαστικά. 
Εγώ έχω κάνει θητεία τριάμισι χρόνια εδώ μέσα. Είχα φέρει επίσης αρκετούς νόμους και είχα εισηγηθεί και είχα ψηφίσει και με τη σύμφωνη γνώμη ορισμένων συναδέλφων. Αυτό το τιμώ, το θυμάμαι και το αναγνωρίζω.
Ας προχωρήσουμε στη συζήτηση. Δεν νομίζω ότι υπάρχει κανένα πρόβλημα, ουσιαστικό ή τυπικό.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Η κ. Κανέλλη έχει τον λόγο.</ChairmanSpeech>
<Speech><Parlmember>ΛΙΑΝΑ ΚΑΝΕΛΛΗ</Parlmember>: Καθαρά για διαδικαστικούς λόγους, δεν το φαντάστηκα ότι θα πρέπει να συμμετάσχω σε μία διαδικασία, η οποία δεν είναι νομιμοποιημένη.
Κύριοι συνάδελφοι, τι είναι αυτά που λέτε; Αν δεν είναι νομιμοποιημένη η διαδικασία, να αποχωρήσετε και να αποχωρήσουμε και όλοι. Σε μη νομιμοποιημένη διαδικασία είμαι μέσα στο Κοινοβούλιο; Όποιος πιστεύει ότι δεν είναι νομιμοποιημένη η διαδικασία αποχωρεί. Δεν μας καθιστά όλους συνενόχους. Δεν το φαντάστηκα. Δεκατέσσερα χρόνια έχω εδώ μέσα. Γηράσκω αεί διδασκόμενη. Αυτό είναι αλήθεια. Μπορεί να πρέπει να το μάθω και αυτό.
Επειδή δεν θέλω να παίξω με τις εντυπώσεις ούτε να περάσω στην ουσία, σας παρακαλώ πάρα πολύ. Υπάρχει μία πληθώρα τροπολογιών και μόλις τώρα ομολογήσατε ότι η βιασύνη είναι για τις τροπολογίες. Άρα το νομοσχέδιο είναι από μόνο του όχημα για να περάσουν μία σειρά από τροπολογίες. Για ποιον λόγο δεν τις βάλατε μέσα στο νομοσχέδιο ως ουσιαστικές παρεμβάσεις νομοθετικές αυτό είναι δικό σας θέμα. Εγώ έχω διαφωνίες πολιτικές, δεν έχω διαφωνίες διαδικαστικές. Αν τις είχα, δεν θα ήμουν εδώ.
Επομένως, σας παρακαλώ πάρα πολύ, διαρκούσης της διαδικασίας, όπως δώσατε αυτές τις τροποποιήσεις και επειδή όλες φέρουν τη σφραγίδα «εκπρόθεσμη», να μας δώσετε και έναν κατάλογο -για να μπορούμε να συμμετάσχουμε σε μία διαδικασία αποτελεσματικά- ποιες κάνετε δεκτές και ποιες σκοπεύετε να συζητήσετε.
Για να μην χαθούμε στον κυκεώνα μιας συζήτησης απολύτως ατελέσφορης. Διότι και από τον κατάλογο θα καταλάβουμε τι πρέπει να περάσει και τι όχι.
Ευχαριστώ, κύριε Πρόεδρε.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Πιστεύω στην πορεία ο κύριος Υπουργός να ικανοποιήσει το αίτημα.
Τον λόγο έχει ο κ. Ψυχάρης, εννοείται επί της διαδικασίας.</ChairmanSpeech>
<Speech><Parlmember>ΑΝΔΡΕΑΣ ΨΥΧΑΡΗΣ</Parlmember>: Ναι, ναι επί της διαδικασίας. Ευχαριστώ πολύ.
Με όλον τον σεβασμό προς τον κ. Δρίτσα και παρ’ ότι είμαι νέος Βουλευτής, σε αυτά τα δύο χρόνια έχουμε δει πολλές φορές η Κυβέρνηση να εκπροσωπείται από Υφυπουργό είτε σε νομοσχέδια είτε σε επίκαιρες ερωτήσεις που ανήκουν στην αρμοδιότητα Υπουργού. Δεν έχετε θέσει ποτέ τέτοιο θέμα. Το να θέτετε θέμα για το συγκεκριμένο νομοσχέδιο θεωρώ πως είναι λάθος. Το έχετε αποδεχθεί και εθιμικά, αλλά και ουσιαστικά και το Προεδρείο δεν έχει θέσει ποτέ τέτοιο θέμα.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Κύριε Ψυχάρη, εσείς ποιο θέμα θέτετε; Δεν θα απαντήσετε εσείς τώρα.</ChairmanSpeech>
<Speech><Parlmember>ΑΝΔΡΕΑΣ ΨΥΧΑΡΗΣ</Parlmember>: Κύριε Πρόεδρε, με συγχωρείτε. Εκ μέρους της Νέας Δημοκρατίας. Η Κυβέρνηση είναι δικομματική, έχει άλλη φωνή, και άλλη  φωνή η Νέα Δημοκρατία. 
Εκ μέρους της Νέας Δημοκρατίας λέω ότι εθιμικά επικρατεί αυτό και δεν έχετε θέσει ποτέ τέτοιου είδους θέμα. Θεωρώ πως είναι λάθος.
Ευχαριστώ πολύ.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Τον λόγο έχει η κ. Αικατερινάρη. Πιστεύω επί της διαδικασίας.</ChairmanSpeech>
<Speech><Parlmember>ΑΣΗΜΙΝΑ ΞΗΡΟΤΥΡΗ-ΑΙΚΑΤΕΡΙΝΑΡΗ</Parlmember>: Βεβαίως επί της διαδικασίας.
Κύριε Πρόεδρε, είναι γεγονός ότι αυτό το νομοθέτημα το κύριο θέμα το οποίο θέτει είναι το άρθρο 3, δηλαδή οι ρυθμίσεις για τα αντισταθμιστικά ωφελήματα. Γενικότερα βέβαια είναι και το θέμα των προμηθειών στις Ένοπλες Δυνάμεις και ιδιαίτερα τα αντισταθμιστικά ωφελήματα. Ήμουν στην επιτροπή τότε και για τα TOR M1 και τα TPQ 37. Συνεχίζει αυτή η διαδικασία να αποτελεί ένα μεγάλο σκάνδαλο.
Επομένως οι παρεμβάσεις για την εξυγίανση αυτού του θέματος ή και την κατάργηση –εγώ πιστεύω- των αντισταθμιστικών ωφελημάτων για να μπορέσουν να είναι διαυγείς αυτές οι συμβάσεις για τις Ένοπλες Δυνάμεις είναι ένα πάρα πολύ σοβαρό θέμα. Επομένως πρέπει να είναι εδώ και ο Υπουργός και η Αναπληρώτρια Υπουργός. Δεν το καταλαβαίνω. Διαφορετικά ας το αναβάλουμε το θέμα. Τη στιγμή δε που υπάρχουν και τόσες τροπολογίες και που ο ΣΥΡΙΖΑ θέτει ένα ζήτημα αν μπορεί ο Υφυπουργός –που και εγώ τον εκτιμώ απεριόριστα και το ξέρει καλά και από προηγούμενη θητεία- να ασκεί νομοθετική αρμοδιότητα. Πώς θα αποδεχθεί τις τροπολογίες; Εντάξει, ο Υπουργός είναι στο ΝΑΤΟ. Η Αναπληρώτρια Υπουργός που είναι; Χθες την είδα στις εκδηλώσεις του ΠΑΣΟΚ. Επομένως, πρέπει να έχουμε μία σαφή απάντηση.
Κύριε Λαμπρόπουλε, δεν θέλω να πάρετε όλο το βάρος του άρθρου 3. Το άρθρο 3 είναι πάρα πολύ σημαντικό για τις προμήθειες των Ενόπλων Δυνάμεων και τα αντισταθμιστικά ωφελήματα.
Ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Λοιπόν, πριν μπούμε στη συζήτηση και δώσω τον λόγο στην κ. Ιακωβίδου, σας γνωστοποιώ ότι με επιστολή προς τον Πρόεδρο της Βουλής για το νομοσχέδιο: «Ρύθμιση θεμάτων Υπουργείου Εθνικής Άμυνας» του Υπουργείου Άμυνας ορίζεται ειδικός αγορητής του ΠΑΣΟΚ ο Βουλευτής κ. Πύρρος Δήμας.
Επίσης, από την Κοινοβουλευτική Ομάδα των Ανεξάρτητων Ελλήνων ορίζεται ως ειδικός αγορητής ο Βουλευτής κ. Γαβριήλ Αβραμίδης και ως Κοινοβουλευτική Εκπρόσωπος η Βουλευτής κ. Σταυρούλα Ξουλίδου.
Εκ μέρους της Χρυσής Αυγής ο Γραμματέας της Κοινοβουλευτικής Ομάδας κ. Πολύβιος Ζησιμόπουλος γνωστοποιεί ότι ορίζεται ειδικός αγορητής ο Βουλευτής Εύβοιας κ. Νικόλαος Μίχος και Κοινοβουλευτικός Εκπρόσωπος ο Βουλευτής Σερρών κ. Αρτέμιος Ματθαιόπουλος.
Ο Πρόεδρος της Δημοκρατικής Αριστεράς κ. Φώτιος Κουβέλης ορίζει ειδική αγορήτρια τη Βουλευτή Β΄ Πειραιώς κ. Μαρία Γιαννακάκη και Κοινοβουλευτική Εκπρόσωπο τη Βουλευτή Α΄ Θεσσαλονίκης κ. Ασημίνα Ξηροτύρη-Αικατερινάρη.
Το Κομμουνιστικό Κόμμα Ελλάδας ορίζει ειδική αγορήτρια τη Βουλευτή κ. Λιάνα Κανέλλη και οι Ανεξάρτητοι Δημοκρατικοί Βουλευτές ορίζουν ειδικό αγορητή τον Βουλευτή Αχαΐας κ. Γεώργιο Νταβρή και Κοινοβουλευτικό Εκπρόσωπο τον Βουλευτή Β΄ Αθηνών κ. Βασίλειο Καπερνάρο.</ChairmanSpeech> 
<Speech><Parlmember>ΘΕΟΔΩΡΟΣ ΔΡΙΤΣΑΣ</Parlmember>: Θα ήθελα να κάνω μία ένσταση, κύριε Πρόεδρε.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Σας παρακαλώ, κύριε Δρίτσα.</ChairmanSpeech>
<Speech><Parlmember>ΘΕΟΔΩΡΟΣ ΔΡΙΤΣΑΣ</Parlmember>: Θα αποφανθεί το Προεδρείο; Θα τεκμηριώσει μία απόφαση; Η κ. Κανέλλη μάς συνιστά να αποχωρήσουμε, εμείς δεν θα αποχωρήσουμε, αλλά θέλουμε μία απάντηση.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Θα σας απαντήσω εγώ. Ξέρετε καλά, τόσα χρόνια κοινοβουλευτικής παρουσίας, ότι η Κυβέρνηση εκπροσωπείται στη Βουλή και από τον Υφυπουργό.</ChairmanSpeech>
<Speech><Parlmember>ΘΕΟΔΩΡΟΣ ΔΡΙΤΣΑΣ</Parlmember>: Ποτέ! Ποτέ! Μόνο για λίγα λεπτά. Δεν έχει ξαναγίνει ποτέ, απουσία Υπουργού, να συζητηθεί και να ψηφιστεί νομοσχέδιο.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Ακούστε με λίγο. Θέλετε να σας φέρω τα Πρακτικά όταν ήμουν Υφυπουργός, που έφερνα όλα τα νομοσχέδια του Υπουργείου Γεωργίας και συμμετείχατε στη συζήτηση; 
Στο μόνο που έχετε δίκιο είναι ότι δεν μπορεί ο Υφυπουργός να κάνει τροποποιήσεις ή αποσύρσεις άρθρων.</ChairmanSpeech>
<Speech><Parlmember>ΘΕΟΔΩΡΟΣ ΔΡΙΤΣΑΣ</Parlmember>: Και να αποδεχτεί ή να απορρίπτει τροπολογίες. Αυτό τι σημαίνει, κύριε Πρόεδρε;</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Αυτό θα φανεί στη συζήτηση και όταν θα μπει το θέμα αυτό, θα το κάνετε. Δεν είναι η πρώτη φορά που η Κυβέρνηση εκπροσωπείται από τον Υφυπουργό.</ChairmanSpeech>
<Speech><Parlmember>ΘΕΟΔΩΡΟΣ ΔΡΙΤΣΑΣ</Parlmember>: Δηλαδή η απάντησή σας είναι ότι είναι νόμιμη η διαδικασία και ότι μπορεί οι αποφάσεις να είναι νόμιμες.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Ναι, είναι νόμιμη η διαδικασία και καλώς είναι ο Υφυπουργός και μπορούμε να τη συνεχίσουμε. Είναι ξεκάθαρη η απάντηση.</ChairmanSpeech>
<Speech><Parlmember>ΘΕΟΔΩΡΟΣ ΔΡΙΤΣΑΣ</Parlmember>: Εμείς διαφωνούμε.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Ωραία, καταγράφηκε η διαφωνία σας.</ChairmanSpeech>
<Speech><Parlmember>ΑΘΑΝΑΣΙΟΣ ΜΠΟΥΡΑΣ</Parlmember>: Κύριε Πρόεδρε, θα ήθελα τον λόγο.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Σας παρακαλώ, κύριε Μπούρα, δεν υπάρχει θέμα. Ας μην ξανανοίξουμε τον κύκλο.</ChairmanSpeech>
<Speech><Parlmember>ΑΘΑΝΑΣΙΟΣ ΜΠΟΥΡΑΣ</Parlmember>: Θέλω να δώσω μία απάντηση στον κ. Δρίτσα, να διαβάσει το άρθρο 45 του Κώδικα Νομοθεσίας για την Κυβέρνηση και τα Κυβερνητικά Όργανα.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Παρακαλώ, έχει κλείσει το θέμα. 
Κυρία Ιακωβίδου, έχετε τον λόγο για δεκαπέντε λεπτά. 
ΠΑΝΑΓΙΩΤΑ (ΤΑΝΙΑ) ΙΑΚΩΒΙΔΟΥ: Κύριε Πρόεδρε, αγαπητοί συνάδελφοι, με το συζητούμενο σχέδιο νόμου θεσπίζονται διατάξεις που επιλύουν διάφορα ζητήματα, τα οποία έχουν ιδιαίτερη σημασία για τη λειτουργία των Ενόπλων Δυνάμεων. Οι εξοπλισμοί και οι αμυντικές προμήθειες μεγάλης έκτασης είναι απαραίτητες, ειδικά για μία χώρα που βρίσκεται σε κρίσιμη γεωστρατηγική θέση και αντιμετωπίζει απειλές. Η Ελλάδα εμπίπτει σε αυτήν την περίπτωση και διαχρονικά η χώρα αναγκάζεται να εξοπλίζεται. 
Ο τρόπος που γίνονταν οι συμβάσεις προμήθειας αμυντικού υλικού, περιελάμβανε και τα λεγόμενα αντισταθμιστικά ωφελήματα. Ο θεσμός των αντισταθμιστικών ωφελημάτων θεσπίστηκε τη δεκαετία του 1980 στην Ελλάδα, σε μίμηση ενός αμερικανικού μοντέλου που είχε διαδοθεί ευρέως και στην Ευρώπη. Στη θεωρία, τώρα, τα αντισταθμιστικά ωφελήματα θα επέστρεφαν σταδιακά στην εθνική οικονομία σημαντικό τμήμα του κόστους προμήθειας από το εξωτερικό των αμυντικών εξοπλισμών, εξασφαλίζοντας ουσιαστικά τη μεταφορά τεχνογνωσίας, τεχνολογίας και κεφαλαίων για την ανάπτυξη της αμυντικής μας βιομηχανίας αλλά και διασφαλίζοντας θέσεις απασχόλησης. 
Οι παραγωγικές προοπτικές, που διανοίγονταν ήδη από τη δεκαετία του 1980, εν όψει της αγοράς του αιώνα και πολλών άλλων εξοπλιστικών δαπανών που ακολούθησαν, δημιουργούσαν την ελπίδα ότι θα διασφαλιζόταν παράλληλα η αμυντική ικανότητα της χώρας και το αξιόμαχο των Ενόπλων Δυνάμεων αλλά και η ανάπτυξη της εθνικής μας οικονομίας, που ήταν και το μέγα ζητούμενο. 
Η πολιτεία, όμως, δεν θέσπισε σαφείς διατάξεις για τη διαχείριση των αντισταθμιστικών ωφελημάτων. Η σχετική παράγραφος 10 του άρθρου 30 του π.δ. 284/1989 ήταν ασαφής και την περίοδο 1995-1996 εκδόθηκε υπουργική απόφαση και δόθηκαν έτσι κατευθυντήριες οδηγίες, που καθόριζαν το πλαίσιο των απαιτήσεων του Υπουργείου Εθνικής Άμυνας στον τομέα των αντισταθμιστικών ωφελημάτων. Οι βασικές επιδιώξεις ήταν η ενίσχυση της αμυντικής βιομηχανίας και η ανάπτυξη επιχειρηματικών δραστηριοτήτων στην Ελλάδα, που αναβαθμίζουν την τεχνολογική και παραγωγική υποδομή της χώρας, ενισχύουν τις Ένοπλες Δυνάμεις μέσω της παροχής υλικού και υπηρεσιών και μειώνουν το κόστος των αμυντικών υλικών με την έμμεση επιστροφή μέρους ή και του συνόλου των σχετικών δαπανών. 
Η απόφαση αυτή στο παρελθόν δεν ήταν πλήρως δεσμευτική και έτσι δεν κατάφερε πραγματικά να διασώσει την κατάσταση. Το όλο σύστημα των αντισταθμιστικών ωφελημάτων δεν λειτούργησε σωστά και γι’ αυτό μεγάλα ποσά δεν έφτασαν τελικώς στην πραγματική οικονομία της χώρας. 
To 2008 εκδόθηκε νέα υπουργική απόφαση, που καταργούσε την προηγούμενη, όπως και τις κατευθυντήριες οδηγίες του 1996. Αργότερα, με τη διάταξη του άρθρου 87 του ν. 3883/2010 επιχειρήθηκε μια ρύθμιση των μεγάλων συμβάσεων αντισταθμιστικών ωφελημάτων, που τότε ήταν πραγματικά σε εκκρεμότητα. 
Από την πλευρά της η Ευρωπαϊκή Ένωση κατήργησε τελικώς τα αντισταθμιστικά ωφελήματα με την οδηγία 81/2009, λόγω εναντίωσης στο δίκαιο και η οδηγία ενσωματώθηκε στην εθνική νομοθεσία με το ν. 3178/2011. 
Αμέσως μετά προέκυψε εκ νέου ανάγκη επικαιροποίησης του όλου ρυθμιστικού πλαισίου, αλλά και καθορισμού των όρων χαρακτηρισμού μιας σύμβασης ως λήξασας αλλά και αποσαφήνισης των ευθυνών για όσους έβλαψαν πραγματικά το δημόσιο συμφέρον. Οι προμηθευτές συνήθως κάλυπταν το μεγαλύτερο μέρος της υποχρέωσής τους σε αντισταθμιστικά ωφελήματα με την παροχή μεταχειρισμένων οπλικών συστημάτων ή υπερτιμολογούμενων υπηρεσιών για εκπαίδευση αλλά και μηχανογράφηση. 
Εξάλλου, παρουσιάστηκαν αξιοσημείωτες βραδύτητες στην εκτέλεση των αντισταθμιστικών ωφελημάτων, διότι οι προμηθευτές δεν υπέβαλλαν σε πολλές περιπτώσεις όλα τα αναγκαία παραστατικά, ενώ η επιλογή των προγραμμάτων γινόταν πολλές φορές με προχειρότητα και εκτελούνταν με βραδύτητα. 
Συχνά οι προμηθευτές υπέβαλλαν αιτήματα για τροποποίηση των σχετικών συμβάσεων, η επεξεργασία των οποίων και οι σχετικές απαντήσεις καθυστερούσαν επί μακρόν, με συνέπεια βεβαίως οι προτάσεις αυτές να καθίστανται ανεπίκαιρες και άνευ αντικειμένου, λόγω της ιδιαιτερότητας της ραγδαίας τεχνολογικής εξέλιξης στον τομέα της αμυντικής βιομηχανίας. 
Δυστυχώς η αμυντική βιομηχανία της χώρας δεν ενισχύθηκε όπως έπρεπε, με αποτέλεσμα να οδηγηθεί σε μια κατάσταση δυσμένειας, σε αντίθεση με την τουρκική αμυντική βιομηχανία, η οποία, χάρη στην καλή διαχείριση –η αλήθεια είναι-  και στον μακροπρόθεσμο προγραμματισμό ευημερεί, σε απίστευτο βαθμό.
Σε κομψή γλώσσα μπορεί να πει κανείς ότι η αιτιολογική έκθεση αναφέρεται στη χρήση των αντισταθμιστικών ωφελημάτων ως κάλυμμα και μέσο για τη διευκόλυνση και επιδίωξη παραβατικών συμπεριφορών και συναλλαγών. 
Η αλήθεια, την οποία διαρκώς αποκάλυπτε ο τύπος στο παρελθόν, είναι ότι τα αντισταθμιστικά ωφελήματα υπήρξαν –και αυτό οφείλουμε να το παραδεχθούμε- εκτροφεία σκανδάλων που επιβάρυναν τελικά το κόστος των προμηθειών των Ενόπλων Δυνάμεων κατά 3 έως 7% και δεν εξασφάλισαν τις απαραίτητες βιομηχανικές παραγωγικές επιστροφές, ούτε βεβαίως και το ποθητό και αυτονόητο συναλλαγματικό όφελος, το οποίο είχε τόσο πολύ ανάγκη η χώρα μας. 
Πέραν αυτών, η κάθε ξένη εταιρεία υπέγραφε με την ελληνική κυβέρνηση και κατέθετε το ισόποσο του 10% της αξίας του προγράμματος σε μία εγγυητική επιστολή καλής εκτέλεσης. Μετά, όμως, τη λήξη του προγράμματος και εφόσον αυτό δεν είχε ολοκληρωθεί, η εγγυητική πρέπει να καταπέσει υπέρ του δημοσίου. 
Αυτό όμως –και αυτή είναι η ουσία- δεν μπορεί να γίνει χωρίς να ψηφιστεί διάταξη για τις ληγμένες συμβάσεις αντισταθμιστικών ωφελημάτων, δεδομένου ότι το Νομικό Συμβούλιο του Κράτους, με γνωμοδότηση του 2008 που αφορούσε τις περιπτώσεις αδυναμίας τροποποιήσεων συμβάσεων αντισταθμιστικών ωφελημάτων που θεωρούνται ως λήξασες, παρέλειψε να διευκρινίσει πότε μια σύμβαση αντισταθμιστικών ωφελημάτων θεωρείται λήξασα, ούτε βεβαίως και τη διαδικασία αλλά και τις ενδεικτικές παραμέτρους για το σχετικό χαρακτηρισμό μιας σύμβασης αντισταθμιστικών ωφελημάτων ως λήξασας. 
Στο μεταξύ, αρκετές δεκάδες συμβάσεις αντισταθμιστικών ωφελημάτων παραμένουν επί μακρόν σε εκκρεμότητα για διαφόρους λόγους. Και εάν βρεθεί νομική διέξοδος, όπως αυτή που συζητάμε σήμερα, γιατί αυτή πραγματικά είναι η ουσία του νομοσχεδίου, δεκάδες εκατομμύρια ευρώ θα εισρεύσουν στα κρατικά ταμεία και εκατοντάδες βεβαίως στην εθνική οικονομία της χώρας .
Σήμερα, η πολιτική ηγεσία του Υπουργείου Εθνικής Άμυνας μετά από μία επίπονη, εξαντλητική και άκρως αποτελεσματική προσπάθεια επίλυσης όλων των χρονιζόντων προβλημάτων στους τομείς των αμυντικών εξοπλισμών, όπως επίσης και των αντισταθμιστικών ωφελημάτων, κατέληξε στη συζητούμενη κατάλληλη και άκρως πρόσφορη νομική λύση, η οποία θα επιτρέψει επί της ουσίας την αξιοποίηση των μεγάλων χρηματικών κονδυλίων που εκκρεμούν επί πολλά χρόνια, όσον αφορά τις συμβάσεις αντισταθμιστικών ωφελημάτων, χωρίς σκάνδαλα, χωρίς αδικίες με απόλυτη διαφάνεια και πλήρη προστασία του δημοσίου συμφέροντος, γιατί αυτό είναι το ζητούμενο. 
Με αυτόν τον τρόπο, αξιότιμοι κυρίες και κύριοι συνάδελφοι, διαμορφώνονται οι προϋποθέσεις για την ανάπτυξη των εγχώριων συμπαραγωγών στους εξοπλισμούς των Ενόπλων Δυνάμεων που θα καλύπτουν τη συντήρηση, αλλά και την υποστήριξη του υπάρχοντος αμυντικού υλικού, το οποίο θεωρείται υψηλής αποτρεπτικής αξίας και εγγυάται την αμυντική θωράκιση της χώρας μας. 
Διευθετούνται επί της ουσίας πολλές παλιές εκκρεμότητες και διαμορφώνονται απολύτως οι νομικοί όροι για την αποτελεσματική και άκρως εθνωφελή αξιοποίηση αχρησιμοποίητων πόρων και δυνατοτήτων που θα καλύψουν πολλές ανάγκες της εθνικής άμυνας της χώρας και θα δραστηριοποιήσουν σε μεγάλη κλίμακα τη χειμαζόμενη αμυντική βιομηχανία και θα της επιτρέψουν να αυξήσει ουσιαστικά την εμβέλειά της σε συνάρτηση με τις εξελίξεις σε όλη την ευρωπαϊκή αμυντική βιομηχανία. 
Το σχέδιο νόμου επιλύει, όμως και άλλα προβλήματα. Σήμερα υπάρχει νομική ασάφεια σχετικά με τις αρμοδιότητες του Αρχηγού του Γενικού Επιτελείου Εθνικής Άμυνας σε διοικητικό, επιχειρησιακό και πειθαρχικό επίπεδο σε αντιπαραβολή με τις σχετικές αρμοδιότητες των Αρχηγών των Γενικών Επιτελείων. 
Το σχέδιο νόμου ξεκαθαρίζει και θεμελιώνει πλήρως τις αρμοδιότητες του Αρχηγού ΓΕΕΘΑ επί των κλάδων των Ενόπλων Δυνάμεων, παρέχοντας σε αυτόν τη διοικητική και κυρίως επιχειρησιακή πρωτοκαθεδρία. 
Επίσης, το σχέδιο νόμου επιλύει και ένα πρόβλημα που παρουσιάστηκε όντως στη στρατιωτική δικαιοσύνη από την εφαρμογή του Κώδικα Δικαστικού Σώματος Ενόπλων Δυνάμεων, όπως σήμερα ισχύει, με πολλές κενές οργανικές θέσεις, αλλά και άλλες δυσλειτουργίες που αποτελούσαν πραγματικά εμπόδια για την επιχειρησιακή ανέλιξη των νεότερων στελεχών. 
Με την προτεινόμενη ρύθμιση διευκολύνεται η λειτουργία του Δικαστικού Σώματος των Ενόπλων Δυνάμεων και διαμορφώνεται ένα σταθερότερο πλαίσιο εξέλιξης στους βαθμούς της στρατιωτικής δικαιοσύνης και είναι κάτι, βεβαίως, που ζητούν και οι ίδιοι, είναι κάτι, βεβαίως, που επεξεργαστήκαμε και κατά τη διάρκεια των εργασιών της αρμόδιας επιτροπής γιατί υπήρξε από την πλευρά τους, από την Ένωση των Δικαστικών των Ενόπλων Δυνάμεων ένα έγγραφο, μία κοινοποίηση, μία επιστολή. Το θέλουν και οι ίδιοι. 
Διαμορφώνεται, λοιπόν, ένα σταθερότερο πλαίσιο εξέλιξης στους βαθμούς της στρατιωτικής δικαιοσύνης με ισότητα όρων αλλά και ευκολότερες προϋποθέσεις υπηρεσιακής ανέλιξης, σχετικά με την προϋπηρεσία σε κατώτερο βαθμό. 
Τα προβλήματα που επιλύονται πραγματικά είναι σημαντικά και γι’ αυτό, βεβαίως, αυτό το σχέδιο νόμου έρχεται για να βάλει τις σωστές βάσεις σε πολλά θέματα τα οποία παρέμεναν σε εκκρεμότητα εδώ και πολύ καιρό. 
Με το άρθρο 1 του συζητούμενου σχεδίου νόμου κατ’ ουσίαν επιχειρείται η άρση της ασάφειας σχετικά με τις αρμοδιότητες του Αρχηγού του Γενικού Επιτελείου Εθνικής Άμυνας, που προκύπτει από την αδιευκρίνιστη χρήση του όρου «πλήρης διοίκηση» στην παράγραφο 15 του άρθρου 71 του ν. 3883/2010. Συγκεκριμένα με την παράγραφο 15 ανατέθηκε στον Αρχηγό ΓΕΕΘΑ η άσκηση της πλήρους διοίκησης όλων των κλάδων, αλλά στις παραγράφους 16 και 17 του ιδίου άρθρου 7 ορίστηκε ότι οι Αρχηγοί των Γενικών Επιτελείων ασκούν τη διοικητική διοίκηση των κλάδων και εντάσσονται στην αλυσίδα της επιχειρησιακής διοίκησης, σύμφωνα με τις οδηγίες και τις διαταγές του Αρχηγού του Γενικού Επιτελείου Εθνικής Άμυνας. 
Είναι προφανές, λοιπόν, ότι οι παράγραφοι 15, 16 και 17 του άρθρου 71 του ν. 3883/2010 περιέχουν αντιφάσεις εν δυνάμει. Δεν είναι δυνατόν από τη μία πλευρά ο Αρχηγός ΓΕΕΘΑ να ασκεί πλήρη διοίκηση σε όλους τους κλάδους των Ενόπλων Δυνάμεων και από την άλλη, η διοικητική διοίκηση των κλάδων να ασκείται αποκλειστικά από τους Αρχηγούς των Γενικών Επιτελείων, αλλά υπό τις οδηγίες και διαταγές αυτού. 
Ο όρος «πλήρης διοίκηση» δεν διασαφηνιζόταν στο ν. 3883/2010. Όμως, από το σκοπό της διάταξης, που ήταν η παροχή εξουσιών στον Αρχηγό ΓΕΕΘΑ επί των κλάδων των Ενόπλων Δυνάμεων, προκύπτει ότι θεμελιώνεται η διοικητική και κυρίως η επιχειρησιακή πρωτοκαθεδρία του Αρχηγού ΓΕΕΘΑ και αυτή δεν μπορεί να νοηθεί πραγματικά σε κανένα στράτευμα, χωρίς πειθαρχική αλλά και ελεγκτική αρμοδιότητα και εξουσία, δεδομένου ότι ο πυρήνας του Στρατού είναι η ιεραρχική διάταξη των στελεχών. Όταν ο Αρχηγός εκδίδει διαταγές και παρέχει οδηγίες πρέπει πραγματικά και επί της ουσίας να έχει τη δυνατότητα να παρακολουθεί την εκτέλεση, την εφαρμογή, αλλά βεβαίως, να μπορεί να επιβάλλει και πειθαρχικές κυρώσεις. 
Παρά ταύτα, σήμερα η πειθαρχική δικαιοδοσία του Αρχηγού ΓΕΕΘΑ περιορίζεται στο στρατιωτικό προσωπικό του δικού του επιτελείου και των υπαγομένων σε αυτό μονάδων, όπως καθορίστηκε από την παράγραφο 16 του άρθρου 11 του ν. 2292/1995 πριν τη θέση σε ισχύ του ν. 3883/2010. 
Όμως, στο άρθρο 11 του ν. 2292/1995 προβλέπεται ότι ο Αρχηγός ΓΕΕΘΑ πέραν της διοικητικής και πειθαρχικής του δικαιοδοσίας στο προσωπικό του επιτελείου του και των οργανικών μονάδων του για τον πειθαρχικό έλεγχο στους κλάδους των Ενόπλων Δυνάμεων πρέπει να απευθύνεται στον Υπουργό Εθνικής Άμυνας και να προκαλεί την επέμβασή του. 
Άρα –γιατί νομίζω ότι μόνο ένα παράδειγμα μπορεί επί της ουσίας να μας βοηθήσει να καταλάβουμε τι ακριβώς συνέβαινε μέχρι τώρα- αν ο Αρχηγός ΓΕΕΘΑ σε μία διακλαδική άσκηση αποφασίσει να ελέγξει πειθαρχικά ένα οποιοδήποτε στέλεχος, θα πρέπει είτε να το ζητήσει από τον Αρχηγό του εν λόγω κλάδου –αν συμφωνεί- είτε να απευθυνθεί στον Υπουργό. Εξαιτίας, όμως, αυτού το κύρος του πλήττεται. Και αυτή η κατάσταση σίγουρα δεν είναι πρόσφορη για την ιδανική λειτουργία των Ενόπλων Δυνάμεων. 
Υφίσταται ανάγκη τροποποίησης της υφιστάμενης νομοθεσίας, ώστε να ενδυναμωθεί επί της ουσίας η διοικητική και επιχειρησιακή πρωτοκαθεδρία του Αρχηγού ΓΕΕΘΑ και η προβλεπόμενη πλήρης διοίκηση στον ν. 3883/2010 να μην μπορεί να αμφισβητηθεί από κανέναν.
Η συζητούμενη διάταξη του άρθρου 1 κάνει ακριβώς αυτό. Διασαφηνίζει, αλλά και αίρει την υπάρχουσα ασάφεια σχετικά με το εύρος της πρωτοκαθεδρίας του Αρχηγού ΓΕΕΘΑ και επαναπροσδιορίζει τη διοικητική και πειθαρχική δικαιοδοσία του, τροποποιώντας το ν. 2292/1995 και ορίζοντας ότι εκτός από διοικητική δικαιοδοσία Αρχηγού κλάδου για όλο το προσωπικό του επιτελείου του και των οργανικών μονάδων του ΓΕΕΘΑ, έχει και πειθαρχική δικαιοδοσία για όλο το στρατιωτικό και πολιτικό προσωπικό των Ενόπλων Δυνάμεων, το εύρος της οποίας καθορίζεται από τον Κανονισμό Πειθαρχίας.
Θεωρώ ότι η ενίσχυση του κύρους του Αρχηγού ΓΕΕΘΑ και της διοικητικής και πειθαρχικής του εξουσίας σε όλο το στράτευμα ενισχύει ακόμη περισσότερο την αποδεδειγμένη ικανότητα και αποτελεσματικότητα δράσης των Ενόπλων Δυνάμεων της χώρας μας. 
Επιπλέον, η ενίσχυση του κύρους αλλά και των αρμοδιοτήτων του Αρχηγού ΓΕΕΘΑ δίνει ένα αξιοσημείωτο μήνυμα προς πάσα κατεύθυνση ότι οι ελληνικές Ένοπλες Δυνάμεις δύνανται να αντιμετωπίσουν άμεσα, χωρίς την παραμικρή καθυστέρηση, κάθε εχθρική ενέργεια. 
Με το άρθρο 2 του συζητούμενου σχεδίου νόμου τροποποιείται η διάταξη της παραγράφου 3 του άρθρου 46 του Κώδικα Δικαστικού Σώματος των Ενόπλων Δυνάμεων, όπως σήμερα ισχύει, η εφαρμογή της οποίας στη διάρκεια του χρόνου παρουσίασε κάποιες δυσλειτουργίες και κενά. Με αυτόν τον τρόπο διευκολύνεται η λειτουργία του δικαστικού σώματος των Ενόπλων Δυνάμεων και διαμορφώνεται ένα σταθερότερο πλαίσιο εξέλιξης στους βαθμούς της στρατιωτικής δικαιοσύνης, με ισότητα όρων και ευκολότερων προϋποθέσεων υπηρεσιακής ανέλιξης σχετικά με την προϋπηρεσία σε κατώτερο βαθμό. Χωρίς την προτεινόμενη νομοθετική τροποποίηση οι νεοεισερχόμενοι θα δυσκολεύονταν πραγματικά υπερβολικά στην υπηρεσιακή τους εξέλιξη και αυτό θα ήταν σίγουρα αντικίνητρο στην υπηρεσιακή τους απόδοση. 
Με τη νέα διάταξη οι κατώτεροι στο βαθμό δικαστικοί των Ενόπλων Δυνάμεων έχουν κίνητρα πραγματικά διαρκούς βελτίωσης και αυξημένης προσφοράς έργου που αυτό νομίζω ότι είναι και το ζητούμενο, να υπάρχουν κίνητρα. Έτσι με οκτώ χρόνια υπηρεσίας στρατιωτικού δικαστή β΄ ή γ΄ ή με τέσσερα χρόνια ως β΄ θα επέρχεται η προαγωγή στο βαθμό του στρατιωτικού δικαστή α΄, με αποτέλεσμα την κάλυψη των κενών οργανικών θέσεων και τη βελτίωση της λειτουργίας της στρατιωτικής δικαιοσύνης. 
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού)
Λίγο χρόνο ακόμη, κύριε Πρόεδρε.
Με το άρθρο 3 του συζητούμενου σχεδίου νόμου διευθετούνται πολλές παλιές εκκρεμότητες και διαμορφώνονται οι νομικοί όροι για την αποτελεσματική και εθνωφελή αξιοποίηση αχρησιμοποίητων πόρων και δυνατοτήτων από συμβάσεις αντισταθμιστικών ωφελημάτων, που θα καλύψουν πολλές ανάγκες της Εθνικής Άμυνας και θα δραστηριοποιήσουν σε μεγάλη κλίμακα τη χειμαζόμενη αμυντική βιομηχανία της χώρας. 
Στην παράγραφο 1 του άρθρου 3 ορίζεται με σαφήνεια ο σκοπός των συμβάσεων αντισταθμιστικών ωφελημάτων, που είναι μόνο η εξυπηρέτηση των αναγκών της Εθνικής Άμυνας με την υλοποίηση προγραμμάτων που την ωφελούν, σύμφωνα πάντα με τις προτεραιότητες των γενικών επιτελείων, εφόσον τις εγκρίνει ο αρμόδιος Υπουργός. Τίθενται κριτήρια για την έγκριση των προτεινόμενων, που είναι πρώτον η διασφάλιση της εφοδιαστικής επάρκειας των Ενόπλων Δυνάμεων, δεύτερον η προτεραιοποίηση των αναγκών τους και τρίτον η εξοικονόμηση πόρων, αλλά και η ανάδειξη -που αυτό είναι και το μέγα ζητούμενο- του ρόλου των ελληνικών μικρομεσαίων επιχειρήσεων στο πλαίσιο της ευρωπαϊκής αμυντικής βιομηχανίας.
Στην παράγραφο 2 ορίζεται το κριτήριο για να θεωρηθεί μία σύμβαση αντισταθμιστικών ωφελημάτων ως λήξασα, το οποίο βεβαίως είναι η αδυναμία του προμηθευτή και αντισυμβαλλόμενου να εκπληρώσει επί της ουσίας τις υποχρεώσεις του εντός των συμβατικών χρονοδιαγραμμάτων με βάση την αιτιολογημένη απόφαση της Γενικής Διεύθυνσης Αμυντικών Εξοπλισμών. Από τον συμβατικό χρόνο αφαιρείται όλο το χρονικό διάστημα από την κατάθεση της αίτησης τροποποίησης έως την απάντηση και όσο διαρκεί η πιστοποίηση της εκπλήρωσης των συμβατικών υποχρεώσεων, εκτός εάν πρόκειται για προσχηματική κωλυσιεργία. 
Στην παράγραφο 3 ορίζεται ότι δεν επιτρέπεται η υποβολή νέων αιτημάτων τροποποίησης των υφιστάμενων συμβάσεων, πλην περιπτώσεων ανωτέρας βίας, και καθορίζεται καταληκτική ημερομηνία το τέλος του 2016 για την υλοποίηση των εκκρεμών συμβάσεων, η οποία είναι εύλογη προθεσμία κατά την κοινή πείρα.
Στην παράγραφο 4 ορίζεται η σύντομη προθεσμία του ενός μήνα για τους ενδιαφερόμενους να ζητήσουν να υπαχθούν στις ρυθμίσεις του άρθρου 3 και ενός ακόμη μήνα στη Γενική Διεύθυνση Αμυντικών Εξοπλισμών να εισηγηθεί για την έγκριση ή την απόρριψή του.
Στην παράγραφο 5 ορίζεται ότι η εφαρμογή της προωθούμενης ρύθμισης δεν εξαλείφει το αξιόποινο ενεργειών, ούτε απαλλάσσει τυχόν υπαιτίους που με πράξεις ή παραλείψεις ζημίωσαν το δημόσιο. 
Η Κυβέρνηση δεν προχωρά στην εκκαθάριση των εκκρεμοτήτων που αφορούν τις συμβάσεις αντισταθμιστικών ωφελημάτων κατά τρόπο που να επιτρέπει την απαλλαγή, που επίσης είναι το μέγα ζητούμενο.
Και εκεί πραγματικά θα περίμενα ειδικά από πλευράς της Αξιωματικής Αντιπολίτευσης, η οποία έχει αναπτύξει τα επιχειρήματά της και κατά τη διάρκεια της συζήτησης στην επιτροπή, μία ρητορεία προς την κατεύθυνση ότι ναι, επιτέλους δεν θα πρέπει να αφήνουμε κανένα παράθυρο, ούτως ώστε να πηγαίνουμε σε απαλλαγές από κυρώσεις αλλά και ποινικές συνέπειες των υπευθύνων.
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού)</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Ολοκληρώστε, κυρία συνάδελφε.
ΠΑΝΑΓΙΩΤΑ (ΤΑΝΙΑ) ΙΑΚΩΒΙΔΟΥ: Ολοκληρώνω, κύριε Πρόεδρε.
Αντιθέτως, οι παράνομες συμπεριφορές του παρελθόντος πρέπει να τιμωρηθούν και καμμία ανοχή δεν πρέπει να υπάρξει, αλλά ο έλεγχος και η τιμωρία των παραβατών του νόμου δεν συνεπάγεται και την αέναη αναζήτηση υποτιθέμενων υπαιτίων.
Στην παράγραφο 6, επίσης, ορίζεται ότι οι διατάξεις του παρόντος, ως ειδικές, υπερισχύουν όλων των αντιθέτων νομοθετικών ρυθμίσεων. Ειδικά για την παράγραφο 7 του άρθρου 3, όλοι μας εδώ μέσα θεωρώ ότι οφείλουμε να συγχαρούμε δημοσίως την κίνηση που έγινε από πλευράς του Υπουργείου Εθνικής Άμυνας, γιατί με τη διάταξη αυτή αντιμετωπίζεται το τεράστιο πρόβλημα που προέκυπτε από τη μη ορθή εκτέλεση των συμβάσεων αμυντικού εξοπλισμού από τους ξένους προμηθευτές, οι οποίοι προσέφευγαν σε ξένα δικαστήρια, αλλά και στη διεθνή διαιτησία, με επώδυνα πραγματικά αποτελέσματα για το δημόσιο συμφέρον.
Στην παράγραφο, λοιπόν, αυτή -που, κατά την άποψή μου, είναι κομβικής σημασίας- δεν επιτρέπεται πλέον η συνομολόγηση ρήτρας διαιτησίας για τις συμβάσεις προμήθειας κύριου αμυντικού υλικού και υπηρεσιών και αντισταθμιστικών ωφελημάτων και έτσι μόνο τα ελληνικά δικαστήρια είναι αρμόδια για να εφαρμόσουν το εφαρμοστέο δίκαιο, το ελληνικό.</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Ευχαριστούμε, κυρία συνάδελφε.
ΠΑΝΑΓΙΩΤΑ (ΤΑΝΙΑ) ΙΑΚΩΒΙΔΟΥ: Χωρίς αμφιβολία, κύριε Πρόεδρε, το σχέδιο νόμου προάγει τη λειτουργία των Ενόπλων Δυνάμεων και επιλύει τις παλιές εμπλοκές στις συμβάσεις αντισταθμιστικών ωφελημάτων. Η Νέα Δημοκρατία αποδέχεται το σχέδιο νόμου και καλεί την Αντιπολίτευση να το αποδεχθεί, διότι οι Ένοπλες Δυνάμεις πρέπει να μένουν εκτός πολιτικών αντιπαραθέσεων.
Σας ευχαριστώ πολύ.
(Χειροκροτήματα από την πτέρυγα της Νέας Δημοκρατίας)</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Και εμείς σας ευχαριστούμε.
Τον λόγο έχει ο εισηγητής του ΣΥΡΙΖΑ κ. Βασίλειος Χατζηλάμπρου.
Έχετε δεκαπέντε λεπτά, κύριε συνάδελφε, με τη γνωστή ανοχή, αν τη χρειαστείτε.</ChairmanSpeech>
<Speech><Parlmember>ΒΑΣΙΛΕΙΟΣ ΧΑΤΖΗΛΑΜΠΡΟΥ</Parlmember>: Κυρίες και κύριοι συνάδελφοι, θα περίμενε κάποιος ένα νομοθέτημα του Υπουργείου Άμυνας μέσα στο καλοκαίρι, μεσούσης μιας μεγάλης κρίσης και κρίσης αξιοπιστίας του Υπουργείου απέναντι στα στελέχη των Ενόπλων Δυνάμεων, ενός Υπουργείου που δεν υλοποιεί αποφάσεις δικαστηρίων που θα έπρεπε, αυτή η νομοθετική πρωτοβουλία κάτι να είχε να πει και γι’ αυτό, κάτι να είχε να πει για τα κύρια προβλήματα που έχουν οι Ένοπλες Δυνάμεις αυτήν τη στιγμή. Αντ’ αυτού τι έχουμε; Τρία άρθρα. Το ένα είναι τα πειθαρχικά δικαιώματα του Α/ΓΕΕΘΑ, η εξέλιξη των στρατιωτικών δικαστών και τα ΑΩ.
Τι ήταν κρίσιμο αυτό το καλοκαίρι; Αυτό ήταν; Γιατί με αυτό τον εσπευσμένο τρόπο κ.λπ.; Μάλιστα, στη συνεδρίαση της Βουλής αποδέχεστε μέρος της τροπολογίας του ΣΥΡΙΖΑ, που θα φέρετε και εσείς ως τροπολογία κάποια άλλη στιγμή, ακυρώνοντας την εισηγήτριά σας, η οποία τη ρύθμιση που έχετε φέρει βρίσκει την τελειότερη που θα μπορούσε να γίνει. Και πρόκειται σε δέκα μέρες να ψηφίσουμε την τροπολογία που θα φέρετε εσείς με πρωτοβουλία του ΣΥΡΙΖΑ. Από το κείμενο του ΣΥΡΙΖΑ που έχει κατατεθεί εδώ είναι όλα αυτά τα οποία είπατε. Έχουν και πολύ μεγάλες διαφορές αυτά που αποδεχθήκατε ήδη από τη ρύθμιση.
Η ρύθμιση δεν βάζει σαν προϋπόθεση τον προσυμβατικό έλεγχο του Ελεγκτικού Συνεδρίου. Το φέρνει στην τροπολογία. Άρα δεν είχαμε τον πιο καλό νόμο. Η ρύθμιση δεν βάζει ρήτρα διαφθοράς, που στην περίπτωση που κάτι γίνει θα πληρώνει σαράντα φορές πιο πάνω. Δεν το βάζει η ρύθμιση, που τη βρίσκετε τέλεια. Θα το φέρει η τροπολογία του ΣΥΡΙΖΑ που την πήρε το Υπουργείο και την έφερε.
Τους έδωσε μία δυνατότητα ο Κοινοβουλευτικός μας Εκπρόσωπος να πάει κάποια άλλη στιγμή. Αφού είναι η τροπολογία μέσα στη μέση, πηγαίνετέ το κάποια άλλη στιγμή το νομοσχέδιο να μπορέσει να γίνει μια επεξεργασία. Ακόμα τα στοιχεία που μας έχετε δώσει δείχνουν ότι υπάρχει μεγάλο οικονομικό έλλειμμα όσον αφορά στην πορεία σε αυτή την τετραετία ορισμένων από τις συμβάσεις, που δείχνει να έχουν πιστωθεί παράταιρα, δηλαδή, να έχει τελειώσει έξι και δέκα χρόνια μια σύμβαση και να ξαναπιστώνεται. Εκεί έχετε την εκτίμηση ότι θα πάρουμε πολλά. Η εισηγήτριά σας το έκανε και βεβαιότητα κιόλας, ότι είναι τα λεφτά που λείπουν από τον προϋπολογισμό και θα πάνε και στην αμυντική βιομηχανία.
Θα καταθέσουμε ξανά εδώ στοιχεία. Όμως, το θέμα δεν είναι τα στοιχεία, όταν μιλάμε για τη Βουλή. Το θέμα είναι τι θα αντιμετωπιστεί και με ποιον τρόπο, καλοκαίρι και με ρύθμιση σε στενό χώρο. Τι θα αντιμετωπιστεί; Θα αντιμετωπιστεί ένα πρόβλημα, το οποίο το έχετε χρωματίσει εσείς οι ίδιοι σε κάθε σας πρωτοβουλία ως «γόρδιο δεσμό», «φορέα διαφθοράς». Αντί να είναι αναπτυξιακό στοιχείο της ελληνικής βιομηχανίας, μετατράπηκε σε μηχανισμό ξεπλύματος βρώμικου χρήματος. 
Οι δικοί σας εισηγητές κατά καιρούς τα έχουν εισηγηθεί έτσι και έφεραν το 2010 μία ρύθμιση που θα ξεμπέρδευε τη γνωμάτευση που έλεγε να μην τροποποιούνται αυτές οι συμβάσεις. Γιατί την είχε αυτήν τη γνωμάτευση περί τροποποίησης; Χανόταν η μπάλα από ένα σημείο και μετά. 
Φέρνει μία ρύθμιση, λοιπόν, το 2010 με το άρθρο 87 του ν. 3883, η οποία όμως προϋπόθετε υπουργική απόφαση που θα καθόριζε τις λεπτομέρειες για να είναι ενεργή. Στη βάση αυτών –πάλι ήταν ο τελειότερος νόμος κατά τους εισηγητές- θα ρυθμίζονταν τα Α-Ω και οι συμβάσεις, των οποίων τελείωνε ο χρόνος ή είχαν άλλα προβλήματα.
Είχαμε πάντα μία διέξοδο. Η διέξοδος ήταν η εγγυητική επιστολή. Τι προκύπτει; Προκύπτει ότι σε πολλές περιπτώσεις η εγγυητική επιστολή δεν ήταν τραπεζική, αλλά των ίδιων των εταιρειών. Άρα θα πει κάποιος ότι δεν υπήρχε διέξοδος. Ποιος τις αποδέχθηκε αυτές τις εγγυητικές επιστολές; Ποιος αποδέχθηκε, δηλαδή, το αντικείμενο των Α-Ω να συμβασιοποιηθεί σε πράγματα τα οποία ήταν υπερκοστολογημένα εκατόν εβδομήντα φορές επάνω; Αυτά είναι από στοιχεία που εσείς κατά καιρούς έχετε δώσει.
Άρα μιλάμε για ένα πρόβλημα που σέρνεται στην ελληνική κοινωνία και δεν αποτελεί αναπτυξιακό εργαλείο, ενώ θα έπρεπε, αλλά αποτελεί κάτι άλλο. Ορισμένοι βρίσκονται ήδη όχι μπροστά στον εισαγγελέα, αλλά στις φυλακές.
Εδώ, λοιπόν, πάμε πάλι να κάνουμε μία ρύθμιση. Όσον αφορά τη ρύθμιση που έχετε φέρει, υπάρχουν δύο-τρία στοιχεία τα οποία είναι σημαντικά και λείπουν από τη δική σας ρύθμιση. Αφορούν τον ρόλο της Επιτροπής της Βουλής, ο οποίος δεν περιγράφεται πουθενά σε αυτήν τη ρύθμιση. Με την τροπολογία του ΣΥΡΙΖΑ τον φέρνετε ξανά.  Η τροπολογία μιλά για διαφάνεια και για το ότι πρέπει να παίξει ρόλο ο πολιτικός και κοινωνικός έλεγχος μέσα από τη Βουλή, να παίξουν ρόλο διάφορα άλλα πράγματα. 
Εσείς παίρνετε ένα μέρος απ’ αυτά, βάζετε και χρονικά τις δύο ή τρεις φορές –έτσι όπως περιγράφεται, υπάρχει κι εδώ για να τη δει ο οποιοσδήποτε, δεν θα ήθελα να το διαβάσω επακριβώς, αλλά είναι ένα από τα πράγματα που θα καταθέσουμε και ξανά και ξανά- αλλά δεν έχουμε μείνει ικανοποιημένοι απ’ αυτά που έχετε κάνει. 
Συνεχίζουμε, λοιπόν, να έχουμε ερωτήματα. Μία ερώτηση σάς ήρθε πρόσφατα σχετικά με το πώς ακριβώς εξελίχθηκαν τα πράγματα, πώς εξελίχθηκαν οι ληγμένες συμβάσεις, μέσα σε αυτήν την τετραετία. Με ποια νομοθετική βάση πήγατε και κάνατε ρύθμιση, αφού ο νόμος Βενιζέλου δεν ισχύει και φέρνετε καινούργια ρύθμιση;
Θέλουμε να σας ελέγξουμε γι’ αυτό και όχι για κανέναν άλλο λόγο, αλλά όταν έρχεται ένα πράγμα στη Βουλή γίνεται σοβαρό. Δεν είναι σε μία Επιτροπή των Ενόπλων Δυνάμεων, για παράδειγμα, που θα το κάνουν έτσι, αλλιώς ή αλλιώτικα. Παίρνει ευθύνη η Βουλή εάν με το νέο νομοθετικό θα ξεμπερδέψει το «γόρδιο δεσμό» των Α-Ω. Παίρνει ευθύνη. 
Εσείς είπατε ότι θα τον ξεμπερδέψει. Εγώ σας λέω ότι το Υπουργείο σάς άδειασε, γιατί φέρνει τροπολογία που βάζει άλλα πράγματα. Το καταλάβατε αυτό; Ούτε αυτό σας είχαν πει, ότι δηλαδή θα φέρουμε τροπολογία που θα έχει ρήτρα διαφθοράς, γιατί εμείς δεν πειστήκαμε απ’ αυτήν τη ρύθμιση και ότι θα φέρουμε απολογισμό ανά τρεις μήνες. 
Όλα καλώς πήγαιναν για σας. Ήταν μεγάλο το πακέτο με τα στοιχεία και θαμπωθήκατε όλοι απ’ αυτά. Αν κοιτάξετε τα στοιχεία, θα δείτε ότι λείπουν στήλες –σας το είπαμε- σχετικά με το πότε ρυθμίστηκαν αυτά. Για να γίνει κατανοητό, θα σας πω για ένα πράγμα που ρυθμίζεται. Τα τηλέφωνα του 2001 είναι άχρηστα το 2014. Αυτό το φέρνω ως παράδειγμα, γιατί η τεχνολογία έχει προχωρήσει και είναι σαν να δίνεις σκουπίδια ως Α-Ω.
Είπα ότι δεν θέλουμε να περιπτωσιολογήσουμε για εκείνους τους παιδικούς σταθμούς με τα 3,5 εκατομμύρια ευρώ ο παιδικός σταθμός. Υπάρχει ένα ικρίωμα μέσα στο ΓΕΣ. Να το βλέπετε σαν μνημείο. Αυτό πρέπει να λέγεται «μνημείο Α-Ω». Δεν τελείωσε ποτέ και δεν ξέρω κι εγώ πόσο κοστολογήθηκε.
Η ελληνική αμυντική βιομηχανία ίσως πέρασε τη χειρότερη φάση της ζωής της αυτά τα τέσσερα χρόνια, που υποτίθεται ότι από τα 300 εκατομμύρια αντισταθμιστικών –που έμειναν τα μισά ή και λιγότερα- δόθηκαν προς βοήθεια. Πού είναι; Πού πήγαν αυτά; Η ΕΛΒΟ σε εκκαθάριση, η Κύμη σε εκκαθάριση, σύντμηση των υπόλοιπων εργοστασίων! Κλείνει η Μάνδρα και η Ελευσίνα. Και ψάχνονται για κανένα πρόγραμμα να δουλέψει.  
Να πούμε και για τον ιδιωτικό κλάδο; Ο ίδιος έχει πει ότι οι εταιρείες «φαντάσματα» που υλοποιούν Α-Ω όχι μόνο δεν ανήκουν στη δύναμή τους, αλλά αναρωτιέται πού είναι αυτές, γιατί οι ίδιοι δεν έχουν κύκλο εργασιών πια;
Θα μπορούσαν τα Α-Ω όπως και άλλες παραγγελίες κύριου υλικού να παίξουν ρόλο και πραγματικά να σηκώσουν την αμυντική βιομηχανία; Θα μπορούσαν, άλλα θέλει ξεκαθάρισμα αυτό το πράγμα. Και δεν ξεκαθαρίζεται με αυτόν τον τρόπο, με την παράταση δηλαδή όσοι ήταν μέχρι το 2014 να πάνε το 2016 και βλέπουμε.
Σε κάθε περίπτωση, κύριοι συνάδελφοι, εγώ θέλω να ξανακαταθέσω τα στοιχεία, γιατί υπάρχει και διαφορά μεγάλη σε αυτό. Αν δεν ενσκήψουμε και στα στοιχεία –άρα να γίνουν γνωστές στην Επιτροπή της Βουλής οι συμβάσεις-, θα υπάρχει ζημία του δημοσίου. Δεν μου λέει τίποτα η εκτίμηση ότι θα εισπράξουμε τόσα. Μου λέει να ελέγξω γιατί δεν εισπράχθηκαν ρήτρες, γιατί δεν εισπράχθηκαν εγγυητικές επιστολές σε αυτούς που έληξαν, τι επανακαθορισμός αντικειμένου έγινε. Αυτά μου λένε κατ’ αρχάς, πράγματα που δεν τα είδαμε. Είδαμε μόνο απόσταση στα νούμερα σε αυτό, σαν να έχουν περπατήσει όλα νορμάλ αυτήν την τετραετία και έρχεται εσπευσμένα η νομοθετική πρωτοβουλία να έρθει να κάνει μία ρύθμιση για να μπορώ να ξαναβρώ αντικείμενο και να τους ξαναφέρω μπροστά μου. 
Καταθέτω αυτά στοιχεία, όλα αυτά που έχουμε δώσει και τον πίνακα του ΣΥΡΙΖΑ και αυτό που είναι για τη ΓΔΑΕΕ. 
Επίσης, θέλω να καταθέσω την ερώτηση που σας δώσαμε, που είχε αναπάντητα ερωτήματα και για το νομικό πλαίσιο, το οποίο μέχρι τώρα έχει ισχύσει και για το οικονομικό ύψος των ωφελημάτων αυτών και για τη ρύθμιση που φέρνετε, η οποία θα έπρεπε να πατάει σε ένα καθαρό τοπίο αυτών που θέλει να ρυθμίσει.
(Στο σημείο αυτό ο Βουλευτής κ. Βασίλειος Χατζηλάμπρου καταθέτει για τα Πρακτικά τα προαναφερθέντα έγγραφα, τα οποία βρίσκονται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
Κύριοι συνάδελφοι, είχε δεσμευτεί ο ίδιος ο κύριος Υπουργός σε συζήτηση έξι μήνες πριν ότι θα έρθει ο ίδιος στην Επιτροπή Διαφάνειας της Βουλής για να θέσει τα ζητήματα των εξοπλισμών. Είχε δεσμευτεί ότι θα τα φέρει όλα στην Επιτροπή Εξοπλισμών, Προγραμμάτων και Συμβάσεων. Είχε δεσμευτεί ότι θα φτιάξει ειδικούς κανονιστικούς κανόνες για τις προμήθειες.
Βλέπω ότι κουνάτε το χέρι σας, κύριε Δαβάκη! Αυτές είναι οι δεσμεύσεις που τις έχετε κάνει εσείς –εννοώ το Υπουργείο, διά του στόματος του Υπουργού.</Speech>
<Speech><Parlmember>ΑΘΑΝΑΣΙΟΣ ΔΑΒΑΚΗΣ</Parlmember>: Άλλο ο Υπουργός, άλλο εμείς.</Speech>
<Speech><Parlmember>ΒΑΣΙΛΕΙΟΣ ΧΑΤΖΗΛΑΜΠΡΟΥ</Parlmember>: Άλλο ο Υπουργός άλλο εσείς;</Speech>
<Speech><Parlmember>ΑΘΑΝΑΣΙΟΣ ΔΑΒΑΚΗΣ</Parlmember>: Αυτό είναι κάτι το οποίο εξήγγειλε ο Υπουργός.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Πρώτον, κύριε Δαβάκη, μην απαντάτε. Δεύτερον, κύριε Χατζηλάμπρου, μην αναφέρεστε προσωπικά.</ChairmanSpeech>
<Speech><Parlmember>ΒΑΣΙΛΕΙΟΣ ΧΑΤΖΗΛΑΜΠΡΟΥ</Parlmember>: Κοινή συναινέσει αντιμετωπίζετε εσείς…</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Κύριε Χατζηλάμπρου, κύριε εισηγητά, μην αναφέρεστε προσωπικά</ChairmanSpeech>
<Speech><Parlmember>ΑΘΑΝΑΣΙΟΣ ΔΑΒΑΚΗΣ</Parlmember>: Εγώ είμαι υπεύθυνος σε αυτό που λέω. Άλλο τι λέει ο ένας, άλλο τι λέει ο άλλος.</Speech>
<Speech><Parlmember>ΒΑΣΙΛΕΙΟΣ ΧΑΤΖΗΛΑΜΠΡΟΥ</Parlmember>: Τέλος πάντων, με ξαφνιάσατε με την απάντηση που μου δώσατε ότι «άλλο ο Υπουργός, άλλο εγώ».</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Μην αναφέρεστε στα προσωπικά.</ChairmanSpeech>
<Speech><Parlmember>ΑΘΑΝΑΣΙΟΣ ΔΑΒΑΚΗΣ</Parlmember>: Εγώ ό,τι δεσμεύομαι το κάνω.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Κύριε Δαβάκη, σας παρακαλώ!
Και εσείς, κύριε Χατζηλάμπρου, μην αναφέρεστε ονομαστικά. Πείτε αυτά που θέλετε χωρίς να κάνετε προσωπικές αναφορές.</ChairmanSpeech>
<Speech><Parlmember>ΒΑΣΙΛΕΙΟΣ ΧΑΤΖΗΛΑΜΠΡΟΥ</Parlmember>: Λέω ότι είχαν δεσμευτεί να φέρουν στην Επιτροπή Θεσμών και Διαφάνειας εντός του Φεβρουάριο του 2014 μέτρα για θέματα διαφθοράς στους εξοπλισμούς. Είχαν δεσμευτεί να διευρυνθεί το πλαίσιο στην αποδοτική αξιοποίηση των θεσμικών δυνατοτήτων για να ελεγχθούν για πρώτη φορά οι διαδικασίες προμήθειας στο χώρο της άμυνας. Είχαν δεσμευθεί για διαβίβαση στον εισαγγελέα φακέλων και μετά να φέρουν στη Βουλή το τι έγινε, είτε στο επίπεδο της στρατιωτικής δικαιοσύνης είτε στον εισαγγελέα. 
Είχαν δεσμευθεί για την αποστολή του συνόλου των φακέλων που αφορούν περί τα τριάντα εξοπλιστικά προγράμματα από το ’96 και μετά. Αυτήν την αποστολή δεν την έχουμε δει, για υποθέσεις πόσες παραπομπές αφορούσαν καθυστερημένες συμβάσεις Α-Ω –θα τα έφερναν- και ποια ήταν τα αποτελέσματα της δικαστικής έρευνας. 
Είχαν δεσμευτεί για σύσταση ανεξάρτητης επιτροπής με συμμετοχή δικαστικών –η επιτροπή αυτή αν ιδρύθηκε ή αν δεν ιδρύθηκε δεν το ξέρουμε- και για ανάληψη θεσμικής παρέμβασης για βιομηχανικές συμπαραγωγές και δημιουργία υπηρεσίας εσωτερικών υποθέσεων. Δεσμεύσεις ήταν αυτά του Υπουργού. Και αντ’ αυτού, έρχεται μια ρυθμισούλα -αυτό λέω- που δίνει παράταση. 
Όμως, είναι πονηρή η ρύθμιση. Δεν δίνει μόνο παράταση. Βγάζει από το θεσμικό ρόλο τη Βουλή να ελέγχει –ρόλο που τον αναγνώριζαν τα προηγούμενα νομοθετήματα- και βεβαίως και από τον προσυμβατικό έλεγχο το Ελεγκτικό Συνέδριο, που ξέρετε ότι είχαν προκύψει προβλήματα με συμβάσεις, γιατί δεν είχε γίνει προσυμβατικός έλεγχος, δηλαδή υπήρχαν προβλήματα με πληρωμές. Και αντ’ αυτού, κάτι απ’ αυτά θα έρθει με τροπολογία μεθαύριο. Και λέω ότι συζητάμε για ένα νομοθέτημα το οποίο μην μας πείτε ότι θα συμπληρωθεί. Είναι άλλη η μία βάση και άλλη η άλλη βάση, όπως κάποιος στην επιτροπή είπε ότι συμπληρώνει το νόμο Βενιζέλου που ποτέ δεν ενεργοποιήθηκε. 
Δεν γίνονται αυτά τα πράγματα και εννοιολογικά δεν στέκουν. Ρωτήθηκε ο συνάδελφος: Τον καταργείτε το νόμο Βενιζέλου, το άρθρο 87; Και είπε όχι, είναι εξαιρετικός και τον πάμε παραπέρα. Αυτός δεν ίσχυσε ποτέ. Δεν ίσχυσε γιατί προέβλεπε υπουργική απόφαση που δεν πάρθηκε ποτέ. Και αυτό σας το θέτουν όλοι και μέσα σε αυτούς το θέτετε κι εσείς. 
Εν πάση περιπτώσει, για να τρέξω τα ζητήματα του νομοσχεδίου νομίζω ότι και στα τρία είμαστε κατά. Δεν νομίζω ότι αυτή τη στιγμή είναι το θέμα των πειθαρχικών δυνατοτήτων του Α/ΓΕΕΘΑ. Αυτά ορίζονται κάπως και στο διοικητικό επίπεδο ορίζεται το διοικείν διά των αρχηγών, δεν είναι γενικά υποδεέστεροι οι αρχηγοί, την πρωτοκαθεδρία την έχει στο επιχειρησιακό επίπεδο. Όμως, νομίζω ότι αυτή η εσπευσμένη σας κίνηση σχετίζεται με τα συμβάντα και την ιστορία. 
Παραγγέλθηκε πειθαρχική δίωξη, η οποία δεν έγινε δεκτή από στρατοδικείο, γιατί δεν έχει το δικαίωμα. Σε ποιους παραγγέλθηκε αυτή η πειθαρχική δίωξη; Σε στρατιωτικούς που έφεραν το θέμα στο Συμβούλιο της Επικρατείας, όσον αφορά τα οικονομικά τους, δηλαδή έχει και αυτό έναν ιδιαίτερο αστερίσκο που πρέπει να το δείτε. 
Εμείς δεν το ψηφίζουμε ούτε αυτό ούτε την υπόθεση των προαγωγών των δικαστικών στο Στρατό. Το είπαμε και στην επιτροπή ότι είναι τελείως διαφορετικό αν να μας λέγατε «ιδιαίτερα μάχιμοι κλάδοι», να περπάταγαν στις προαγωγές τους πιο γρήγορα.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Τελειώνω, κύριε Πρόεδρε. 
Η τροπολογία που έχουμε φέρει, υιοθετείται από άλλη τροπολογία –είναι μέρος της- που θα φέρει το Υπουργείο. Αυτό γενικά στην πολιτική συζήτηση λέγεται και ολίγον «πέταγμα λευκής πετσέτας», που σημαίνει «δεν θα υιοθετήσουμε εδώ μέσα την τροπολογία σας, θα την φέρουμε με άλλο τρόπο, αλλά συνεχίζουμε να πιστεύουμε ότι το νομοθέτημά μας είναι το καλύτερο».
(Στο σημείο αυτό την Προεδρική Έδρα καταλαμβάνει ο Α΄ Αντιπρόεδρος της Βουλής κ. ΙΩΑΝΝΗΣ ΤΡΑΓΑΚΗΣ )
Τέλος, υπάρχει μία τροπολογία που θα πρέπει να αποδεχθείτε, κύριε Υπουργέ, αυτή που αφορά τους εργαζόμενους στα ΕΝΑΕ, του τεχνικού κλάδου, δηλαδή του Τομέα Διαχείρισης Τροχαίου Υλικού. Και θα πρέπει να αποδεχθείτε μία σχετική τροπολογία που έχουμε φέρει και να γίνει συζήτηση, γιατί χρειάζεται με αυτόν τον τίτλο η τροπολογία, έτσι όπως ρητά είναι διατυπωμένη. Αυτή μάλιστα είναι με τη σύμφωνη γνώμη των σωματείων, τα οποία θα πρέπει να δουλέψουν με το Πολεμικό Ναυτικό, προκειμένου να πάρουμε τα υποβρύχια σε σύντομο χρόνο, όπως λέτε. 
Αφήνω για τη δευτερομιλία μου άλλα θέματα των τροπολογιών.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Δεν τα λέτε όλα τώρα για να μην πάρετε δευτερολογία ή την θέλετε;</ChairmanSpeech> 
<Speech><Parlmember>ΒΑΣΙΛΕΙΟΣ ΧΑΤΖΗΛΑΜΠΡΟΥ</Parlmember>: Όχι, θα την χρειαστώ, γιατί φαντάζομαι ότι κάτι θα έχει να πει το Υπουργείο για όλα αυτά.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Ωραία, ολοκληρώστε.</ChairmanSpeech> 
<Speech><Parlmember>ΒΑΣΙΛΕΙΟΣ ΧΑΤΖΗΛΑΜΠΡΟΥ</Parlmember>: Δεν έχει να πει τίποτα; Συνεχίζει να πιστεύει ότι έφερε τον τελειότερο νόμο; Κάτι θα έχει να πει.</Speech> 
<Speech><Parlmember>ΙΩΑΝΝΗΣ ΛΑΜΠΡΟΠΟΥΛΟΣ</Parlmember> (Υφυπουργός Εθνικής Άμυνας): Πολλά έχει να πει.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Άρα χρειάζεστε τη δευτερολογία. Ολοκληρώσατε. Τελείωσε ο χρόνος σας.</ChairmanSpeech> 
<Speech><Parlmember>ΒΑΣΙΛΕΙΟΣ ΧΑΤΖΗΛΑΜΠΡΟΥ</Parlmember>: Σε κάθε περίπτωση λέμε ότι δεν δικαιολογείται το επίκαιρον των ρυθμίσεων. Είναι σε άλλη κατεύθυνση απ’ αυτήν την τροπολογία. Αν μας ρωτάγατε «τι θα κάνατε εσείς συνάδελφοι για τα Α-Ω;», μέρος αυτού που θα κάναμε θα ήταν η τροπολογία αυτή. Το επαναλαμβάνω, ένα μέρος θα ήταν αυτή η τροπολογία που φέραμε. Ένα μέρος υιοθετήσατε και εσείς. Δεν είναι άσχημο αυτό.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Ευχαριστούμε, ολοκληρώσατε.</ChairmanSpeech>
<Speech><Parlmember>ΒΑΣΙΛΕΙΟΣ ΧΑΤΖΗΛΑΜΠΡΟΥ</Parlmember>: Αλλά το να επιμένετε σε αυτή σας τη ρύθμιση, σημαίνει ότι κάτι άλλο θέλετε. 
(Χειροκροτήματα από την πτέρυγα του ΣΥΡΙΖΑ)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Ο συνάδελφος ειδικός αγορητής του ΠΑΣΟΚ κ. Δήμας έχει τον λόγο.</ChairmanSpeech>
<Speech><Parlmember>ΠΥΡΡΟΣ ΔΗΜΑΣ</Parlmember>: Ευχαριστώ, κύριε Πρόεδρε. 
Με το παρόν σχέδιο νόμου ρυθμίζονται θέματα του Υπουργείου Εθνικής Άμυνας για την εναρμόνιση και την επικαιροποίηση του θεσμικού πλαισίου στα νέα δεδομένα που έχουν προκύψει στους αντίστοιχους τομείς. Πρόκειται για τρεις διαφορετικές, στην ουσία, διατάξεις που καλύπτουν τρεις διαφορετικούς τομείς του Υπουργείου Εθνικής Άμυνας, οι οποίοι έχρηζαν βελτίωσης και συμπλήρωσης του νομοθετικού τους πλαισίου.
Ειδικά, για το τρίτο άρθρο του σχεδίου νόμου που αφορούσε στα Αντισταθμιστικά Ωφελήματα, ακούστηκαν πολλά και διάφορα στην Επιτροπή Εθνικής Άμυνας και Εξωτερικών Υποθέσεων. 
Μέχρι και «αντισταθμιστικά αμαρτήματα» προτάθηκε να ονομαστούν, κάτι το οποίο δεν ήταν και εντελώς άτοπο. 
Από τη δεκαετία του ’80, που εισήχθησαν τα αντισταθμιστικά ωφελήματα στην ελληνική πραγματικότητα, έχουν καταγραφεί πολλές παρατυπίες και –ας μου επιτραπεί η έκφραση- πολλές ασχήμιες. Σχετικά έχουν γίνει δίκες, έχουν σταλεί άνθρωποι στη φυλακή, ενώ συνεχίζονται πολλές δικαστικές διαμάχες. Σε πολλές απ’ αυτές η πατρίδα μας έχει αναγκαστεί να πληρώσει και να ζημιωθεί. 
Βέβαια, στην αρχική μορφή του ο θεσμός των αντισταθμιστικών ωφελημάτων αποσκοπούσε στην καλύτερη αμυντική θωράκιση της χώρας με τη μεταφορά τεχνογνωσίας, με την ανάπτυξη της αμυντικής βιομηχανίας και με την παράλληλη αύξηση των θέσεων εργασίας στον τομέα αυτό.
Με μια σύμβαση αντισταθμιστικών ωφελημάτων ο προμηθευτής των ενόπλων δυνάμεων υποχρεούνταν να παράσχει αντισταθμιστικά ωφελήματα τουλάχιστον ισόποσης αξίας με την κύρια σύμβαση προμήθειάς τους. Εντούτοις, επειδή προφανώς έλειπε ένα σαφές νομοθετικό πλαίσιο κατά τη διαδρομή του θεσμού των συμβάσεων αντισταθμιστικών ωφελημάτων, σημειώθηκαν καθυστερήσεις και παραβατικές συμπεριφορές, που είτε καθιστούσαν τις συμβάσεις ανεπίκαιρες και άνευ αντικειμένου είτε οδηγούσαν σε αποκλίνουσες τροποποιήσεις τους πέρα από τον προβλεπόμενο χρόνο –συνήθως μετά τη λήξη τους- και πέρα από το συμβατικό αντικείμενο.
Ως εκ τούτου, το Νομικό Συμβούλιο του Κράτους με γνωμοδότησή του το 2008 απαγόρευσε τις τροποποιήσεις των συμβάσεων που είχαν λήξει. Δεν διευκρίνισε, όμως, πότε μια σύμβαση θεωρείται λήξασα και το κυριότερο δεν έλαβε υπ’ όψιν του τους λόγους ανωτέρας βίας που θα μπορούσαν να δικαιολογήσουν καθυστερήσεις και αποκλίσεις, διασώζοντας κατ’ αυτόν τον τρόπο σημαντικές και αναγκαίες συμβάσεις για τις Ένοπλες Δυνάμεις.
Πέραν τούτου, στα εμπόδια καλής λειτουργίας και εφαρμογής του θεσμού των συμβάσεων αντισταθμιστικών ωφελημάτων προστίθεται και η κοινοτική οδηγία 81/2009, που καταργεί τα αντισταθμιστικά ωφελήματα. Επομένως ήταν απαραίτητη μια επικαιροποίηση του σχετικού ρυθμιστικού πλαισίου, υπό το πρίσμα της ενσωμάτωσης της οδηγίας 81/2009.
Έτσι, με το άρθρο 3 του παρόντος νομοσχεδίου γίνεται μια προσπάθεια να αποσαφηνιστεί το θεσμικό πλαίσιο των συμβάσεων αντισταθμιστικών ωφελημάτων και να διευθετηθούν οι υποχρεώσεις και οι εκκρεμότητες που απορρέουν απ’ αυτές, καθώς και να καθοριστούν τα κριτήρια επιλογής των προγραμμάτων που υλοποιούνται βάσει αυτών προς όφελος της εθνικής οικονομίας και του αξιόμαχου των Ενόπλων Δυνάμεων.
Η παρούσα ρύθμιση ως προς τις συμβάσεις αντισταθμιστικών ωφελημάτων επιχειρεί να ξεκαθαρίσει με μικρά, αλλά σταθερά βήματα το θεσμικό πλαίσιο, περιορίζοντας ασάφειες –θελημένες ή μη- καθώς και τα όποια περιθώρια παραβατικότητας άφηνε το προηγούμενο νομοθετικό πλαίσιο. 
Γνώμονας της ρύθμισης αυτής είναι το όφελος της ελληνικής οικονομίας και η καλύτερη θωράκιση των Ενόπλων Δυνάμεών μας. Τα «αμαρτήματα» για τα οποία έκανα λόγο παραπάνω με το υφιστάμενο θεσμικό πλαίσιο θα είχαν ως αποτέλεσμα, εάν και εφόσον εκκαθαρίζονταν ποτέ, την αμφίβολη είσπραξη ενός μικρού ποσού σε σχέση με τις αρχικές προβλέψεις μετά από μακρές και αβέβαιες δικαστικές διαμάχες που θα μας κόστιζαν ακριβά.
Η υπερέχουσα θέση του ελληνικού δημοσίου ως δημοσίου είχε αποδυναμωθεί αισθητά, εξαιτίας του ασαφούς και πολλάκις προς όφελος του ιδιωτικού τομέα λειτουργούντος θεσμικού πλαισίου. 
Η παρούσα ρύθμιση, που η Αντιπολίτευση απορρίπτει, δεν διεκδικεί το αλάθητο. Έρχεται, όμως, να βάλει μία τάξη, για να μη χαθούν άλλα ωφελήματα, για να μη ζημιωθεί άλλο το δημόσιο. Κάνει μια αρχή.
Συγκεκριμένα με την παράγραφο 1 της παρούσας  ρύθμισης καθορίζονται πλέον ως αποφασιστικά κριτήρια για τη διάρκεια των συμβάσεων αντισταθμιστικών ωφελημάτων η διασφάλιση της εφοδιαστικής επάρκειας των Ενόπλων Δυνάμεων, η εξοικονόμηση πόρων, καθώς και η ανάδειξη του ρόλου των μικρών και μεσαίων επιχειρήσεων της χώρας μας.
Με την παράγραφο 2, συμβάσεις των οποίων η αδυναμία εκπλήρωσής τους οφείλεται στον προμηθευτή ή είναι προσχηματική θεωρούνται πλέον λήξασες βάσει αιτιολογημένης απόφασης της Γενικής Διεύθυνσης Αμυντικών Εξοπλισμών και Επενδύσεων.
Σύμφωνα με την παράγραφο 3 από την έναρξη ισχύος της παρούσης ρύθμισης δεν επιτρέπεται πλέον η υποβολή νέων αιτημάτων τροποποίησης των υφισταμένων συμβάσεων, παρά μόνο εάν για λόγους ανωτέρας βίας μεταβληθεί η κύρια σύμβαση, οπότε και θα αυξηθεί η πιστωτική υποχρέωση του αντισυμβαλλόμενου.
Επίσης, η υλοποίηση και εκκαθάριση των συμβάσεων πρέπει να έχει ολοκληρωθεί μέχρι τις 31-12-2016.
Με την παράγραφο 3 δεν δίνεται, όπως ακούστηκε, μια επιπλέον παράταση στα παραπάνω αμαρτήματα, αλλά ένα τέλος.
Στην παράγραφο 4 καθορίζεται η διαδικασία και ο χρόνος υπαγωγής των ενδιαφερομένων στις νέες ρυθμίσεις. Αποφασιστική αρμοδιότητα για την έγκριση ή απόρριψη των αιτημάτων αναλαμβάνει η Γενική Διεύθυνση Αμυντικών Εξοπλισμών και Επενδύσεων. Με την παρούσα διάταξη επιχειρείται να δοθεί ένα σύγχρονο πλαίσιο αποτίμησης, χαρακτηρισμού και υπαγωγής των συμβάσεων αντισταθμιστικών ωφελημάτων.
Κατ’ αυτόν τον τρόπο, αποτρέπεται η πρακτική ομαδοποιημένων λύσεων, που πολλές φορές στο παρελθόν οδηγούσαν σε αυθαιρεσίες. Επίσης, προβλέπεται ρητά και σε περίπτωση μη υπαγωγής των προτεινόμενων προγραμμάτων ότι το δημόσιο θα εισπράττει τα οφειλόμενα βάσει του Κώδικα Είσπραξης Δημοσίων Εσόδων και ότι τα εισπραττόμενα ποσά θα διατίθενται στον προϋπολογισμό του Υπουργείου Εθνικής Άμυνας.
Με την παράγραφο 5 οι υπαίτιοι για πράξεις ή παραλείψεις που ζημίωσαν το δημόσιο δεν απαλλάσσονται των ευθυνών του με την υπαγωγή τους στις διατάξεις του παρόντος. Κανένα συγχωροχάρτι δεν δίνεται σε εκείνους που παρανόμησαν και έβλαψαν το ελληνικό δημόσιο. Παράλληλα, για να αποφευχθούν καταχρηστικές εφαρμογές, προσδιορίζεται ρητά ο συντελεστής πιστωτικής αξίας για τα υπαγόμενα στη ρύθμιση προγράμματα. 
Στην παράγραφο 6 ορίζεται ρητά ότι οι διατάξεις του παρόντος άρθρου είναι ειδικές και κατισχύουν κάθε αντίθετης ρύθμισης.
Με την παράγραφο 7 δίνεται ένα τέλος στη νομοθετική ασάφεια της σχετικής με τις συμβάσεις αντισταθμιστικών ωφελημάτων δικαιοδοσίας. Αποκλειστικά αρμόδια για την εκκαθάριση των συμβάσεων, που εντάσσονται στις προτεινόμενες ρυθμίσεις, καθώς και για τη δικαστική επίλυση των διαφορών που προκύπτουν απ’ αυτές, είναι τα ελληνικά δικαστήρια, ενώ εφαρμοστέο είναι το Ελληνικό Δίκαιο.
Ο ασύμφορος για τη χώρα μας δρόμος της διαιτησίας αποκλείεται. Γι’ αυτό και μόνο, πρέπει να επιτευχθεί μια ομοφωνία και συμπόρευση στο παρόν σχέδιο νόμου. Όσοι έχουν ασχοληθεί με το θέμα γνωρίζουν πολύ καλά τι μας έχουν κοστίσει οι διεθνείς διαιτησίες. 
Στα υπόλοιπα δύο άρθρα του σχεδίου νόμου:
Με το πρώτο άρθρο προσδιορίζεται επακριβώς η έννοια της πλήρους διοίκησης που εκχωρείται στον Αρχηγό Γενικού Επιτελείου Εθνικής Άμυνας, σύμφωνα με την παράγραφο 15 του άρθρου 71 του ν. 3883/2010. Πρόκειται για μια εφαρμογή της αρχής της ενιαίας διοίκησης του στρατεύματος, βάσει της οποίας τροποποιείται η παράγραφος 16 του άρθρου 11 του ν. 2292/1995 και διευρύνεται η ελεγκτική αρμοδιότητα του Αρχηγού Γενικού Επιτελείου Εθνικής Άμυνας ως προς την πειθαρχική δικαιοδοσία του στο συνολικό προσωπικό –στρατιωτικό και πολιτικό- των Ενόπλων Δυνάμεων.
Με την προβλεπόμενη δυνατότητα άσκησης ενός πλήρους διοικητικού και πειθαρχικού ελέγχου ενισχύεται η υπηρεσιακή πρωτοκαθεδρία του Αρχηγού Γενικού Επιτελείου Εθνικής Άμυνας, που εισήγαγε ο ν. 3883/2010. Οι επιτελείς που ερωτήθηκαν το θεωρούν αναγκαίο. Αυτοί πρέπει να ξέρουν.
Μετά από αίτημα της Ένωσης Στρατιωτικών Δικαστών και με γνώμονα την καλύτερη λειτουργία του Δικαστικού Σώματος των Ενόπλων Δυνάμεων, επιταχύνεται με το δεύτερο άρθρο του σχεδίου νόμου η υπηρεσιακή εξέλιξη των δικαστικών λειτουργών του στρατού.
Συγκεκριμένα, με την παρούσα ρύθμιση τροποποιείται το άρθρο 46 του Κώδικα Δικαστικού Σώματος και έτσι μειώνονται τα προαπαιτούμενα χρόνια υπηρεσίας στους προηγούμενους βαθμούς Β΄ και Γ΄ για την προαγωγή ενός στρατιωτικού δικαστή στον βαθμό Α΄.
Με τον τρόπο αυτό διαμορφώνεται ένα σταθερό πλαίσιο εξέλιξης των στρατιωτικών δικαστών, κατ’ εφαρμογή της αρχής της ισότητας. Ως γνωστόν, οι στρατιωτικοί δικαστές απολαμβάνουν λειτουργικής και προσωπικής ανεξαρτησίας. Συνεπώς υπόκεινται σε διαφορετικό υπηρεσιακό και βαθμολογικό καθεστώς από εκείνο που ισχύει για τα στελέχη των Ενόπλων Δυνάμεων.
Με το δεύτερο άρθρο του σχεδίου νόμου περιορίζονται, επίσης, καταστρατηγήσεις και αυθαιρεσίες που προέκυπταν από την εφαρμογή προηγούμενων διατάξεων που είχαν κατηγορηθεί ως φωτογραφικές.
Με γνώμονα το εθνικό συμφέρον, την ενδυνάμωση των Ενόπλων Δυνάμεών μας και την ανάπτυξη της ελληνικής οικονομίας, το ΠΑΣΟΚ είναι θετικό στο προτεινόμενο σχέδιο νόμου.
Ευχαριστώ.
(Χειροκροτήματα)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Ευχαριστούμε πολύ, κύριε συνάδελφε.
Τον λόγο έχει ο ειδικός αγορητής των Ανεξάρτητων Ελλήνων κ. Γαβριήλ Αβραμίδης.</ChairmanSpeech>
<Speech><Parlmember>ΓΑΒΡΙΗΛ ΑΒΡΑΜΙΔΗΣ</Parlmember>: Ευχαριστώ, κύριε Πρόεδρε.
Κυρίες και κύριοι συνάδελφοι, η Κυβέρνηση για μία ακόμη φορά αποτυπώνει με τον πλέον οφθαλμοφανή τρόπο τη νομοθετική της προχειρότητα, μάλιστα για έναν τόσο σημαντικό τομέα όπως είναι οι Ένοπλες Δυνάμεις της χώρας, ενώ σίγουρα δεν αποδίδει την πρέπουσα προσοχή σε αυτές και την πρέπουσα μέριμνα γι’ αυτές.
Όπως επισημάνθηκε και από τους συναδέλφους μου στην αρμόδια επιτροπή, στο κυβερνητικό πρόγραμμα των Ανεξάρτητων Ελλήνων ο τομέας της εθνικής άμυνας και ασφάλειας έχει μια ιδιαίτερη θέση. Θεωρείται θεμέλιος λίθος της άμυνας των συνόρων της χώρας, της προστασίας της ζωής των πολιτών του ελληνικού κράτους.
Για τον λόγο αυτό τα νομοθετήματα της Βουλής οφείλουν να υπηρετούν την κοινή αυτή εθνική ιδέα για το κοινό εθνικό καλό του τόπου και των συμπολιτών μας. Γι’ αυτό και η ευθύνη διοίκησής τους δεν αντικατοπτρίζεται μόνο στην εσωτερική λειτουργία του στρατεύματος αλλά και στην ιδιαίτερη σχέση που παρουσιάζει με τον ελληνικό λαό και την ιστορία του κράτους μας, ευθύνη που για εμάς δεν χωράει καμμία αμφισβήτηση πως πρέπει να ανήκει στη φυσική του ηγεσία και όχι στον πολιτικό προϊστάμενο, δηλαδή στον εκάστοτε Υπουργό.
Ιστορικά έχει αποδειχθεί ότι η στρατιωτική ηγεσία είναι σε θέση με σύνεση και ευελιξία να αντιμετωπίσει κάθε προκύπτουσα απειλή για τη χώρα μας. Από την άλλη, θυμίζω τους πολιτικούς χειρισμούς στην υπόθεση των Ιμίων, που στάθηκαν αφορμή της δυσάρεστης κληρονομιάς των τουρκικών σεναρίων περί «γκρίζων ζωνών» στο Αιγαίο.
Εντός, λοιπόν, του συγκεκριμένου στρατηγικού πλαισίου, θεωρούμε πως κάθε νομοθέτημα θα πρέπει να διαφυλάττει το ενιαίο και συμπαγές, το ανεξάρτητο και αδέσμευτο των Ενόπλων Δυνάμεων από τυχόν πολιτικό τυχοδιωκτισμό και τις υπουργικές ακροβασίες, θωρακίζοντας την πλήρη διοικητική τους αυτονομία και διαφάνεια.
Η συζητούμενη διάταξη του άρθρου 1 έχει ως σκοπό την αναθεώρηση της διοικητικής και πειθαρχικής δικαιοδοσίας μέσω του προσδιορισμού της έννοιας της πλήρους διοίκησης που εκχωρείται στον Αρχηγό του Γενικού Επιτελείου Εθνικής Άμυνας, σύμφωνα με την παράγραφο 15 του άρθρου 71 του ν. 3883/2010. Με την παρούσα ρύθμιση επιχειρείται, σύμφωνα με το Υπουργείο, η τροποποίηση της παραγράφου 16 του άρθρου 11 του ν. 2292/1995 και διευρύνεται η ελεγκτική αρμοδιότητα του Αρχηγού του Γενικού Επιτελείου Εθνικής Άμυνας ως προς την πειθαρχική δικαιοδοσία του στο συνολικό προσωπικό, στρατιωτικό και πολιτικό, των Ενόπλων Δυνάμεων.
Υποστηρίχθηκε δε πως δίχως την προβλεπόμενη δυνατότητα άσκησης ενός πλήρους διοικητικού και πειθαρχικού ελέγχου, θα αποδυναμωνόταν η επιχειρησιακή πρωτοκαθεδρία του Αρχηγού Γενικού Επιτελείου Εθνικής Άμυνας που εισήγαγε ο ν. 3883/2010. Με άλλα λόγια, ο Αρχηγός ΓΕΕΘΑ δεν είχε πειθαρχική δικαιοδοσία σε όλο το στράτευμα, ενώ την αποκτά με την καταργούμενη διάταξη προς το προσωπικό των τριών κλάδων.
Την ενίσχυση ή την συγκέντρωση των αρμοδιοτήτων και ευθυνών, ιδιαίτερα όταν πρόκειται για το ζήτημα των Ενόπλων Δυνάμεων, οφείλουμε να τη μελετούμε διεξοδικά. Η ισορροπία μεταξύ ΓΕΕΘΑ και Αρχηγών Κλάδων είναι ζητούμενο και αφήνει ερωτηματικό πώς μπορεί να επιτευχθεί κάτι τέτοιο, όταν ο Αρχηγός ΓΕΕΘΑ θα μπορεί να ελέγχει τους Αρχηγούς των τριών Όπλων αλλά και άτομα που δεν εμπίπτουν στη δικαιοδοσία του, γεγονός που επιτρέπει πολλαπλές ερμηνείες.
Συνιστά ερώτημα πώς η προτεινόμενη ενίσχυση της πειθαρχικής δικαιοδοσίας του ΓΕΕΘΑ σε όλο το στράτευμα θα ενισχύει, όπως υποστήριξαν οι εκπρόσωποι της συγκυβέρνησης, ακόμα περισσότερο την αποδεδειγμένη ικανότητα και αποτελεσματικότητα δράσης των Ενόπλων Δυνάμεων της χώρας μας.
Εν κατακλείδι, έχει ενδιαφέρον να μας παρουσιάσετε τη δικλίδα ασφαλείας εφαρμογής του μέτρου δίχως την επέμβαση της εκάστοτε πολιτικής ηγεσίας.
Με το άρθρο 2 του υπό συζήτηση σχεδίου νόμου τροποποιείται η διάταξη της παραγράφου 3 του άρθρου 46 του Κώδικα Δικαστικού Σώματος Ενόπλων Δυνάμεων, ν. 2304/1995, όπως σήμερα ισχύει, η εφαρμογή της οποίας στο πέρασμα του χρόνου εμφάνισε δυσλειτουργίες, σύμφωνα και με τη μαρτυρία της εν λόγω Ένωσης Δικαστών.
Σαφώς, η διευκόλυνση της λειτουργίας του Δικαστικού Σώματος των Ενόπλων Δυνάμεων, διά μέσου ενός σταθερού αλλά και αξιοκρατικού πλαισίου ιεραρχικής εξέλιξης, συνιστά πολιτική προτεραιότητα, αρκεί να μπορούμε ταυτόχρονα να διασφαλίζουμε πως κάθε νεοεισερχόμενος και να μη δυσκολεύει την υπηρεσιακή του εξέλιξη αλλά και να κινητοποιείται για την υπηρεσιακή του απόδοση.
Όπως φαίνεται και στον πίνακα των τροποποιούμενων διατάξεων, η καταργούμενη διάταξη επέτρεπε την κατά έναν χρόνο νωρίτερα προαγωγή και ανεξαρτήτως κενών οργανικών θέσεων για όσους στρατιωτικούς δικαστές συγκέντρωναν υψηλά προσόντα μόρφωσης, όπως μεταπτυχιακό ή διδακτορικό δίπλωμα, και εργατικής συνέπειας, γεγονός που απέδιδε τον αξιοκρατικό χαρακτήρα.
Θα προσθέταμε, λοιπόν, πως στην τροποποιημένη διάταξη δεν καταγράφεται η πρόβλεψη για λειτουργούς με επιπλέον προσόντα. Είναι ασάφεια την οποία σημειώνουμε και στην οποία στεκόμαστε. Δεν είμαστε αντίθετοι με την επιτάχυνση της υπηρεσιακής εξέλιξης των δικαστικών λειτουργών του Δικαστικού Σώματος των Ενόπλων Δυνάμεων, με την προϋπόθεση ότι εξυπηρετείται δικαίως η πλειονότητα των στρατιωτικών δικαστών, όπως επίσης και οι λειτουργικές ανάγκες του Δικαστικού Σώματος των Ενόπλων Δυνάμεων – και γιατί όχι και για τους μάχιμους.
Το τρίτο άρθρο αφορά σε μια σειρά διατάξεις για τη ρύθμιση εξοπλιστικών συμβάσεων με αντισταθμιστικά οφέλη που έχουν λήξει, για τα οποία πολλά έχουν ακουστεί, πολλά έχουν γραφεί, σίγουρα όμως με το δυσάρεστο παράδειγμα για τις μίζες «μαμούθ», το «πάρτι» των εξοπλιστικών προμηθειών των προηγούμενων δεκαετιών των κυβερνήσεων ΠΑΣΟΚ και Νέας Δημοκρατίας να έχει στιγματίσει τη Μεταπολίτευση.
Οι προτεινόμενες ρυθμίσεις του άρθρου αφορούν και συμβάσεις για αντισταθμιστικά που βρίσκονται σε εκκρεμότητα, μετά από οδηγίες της Ευρωπαϊκής Ένωσης. Αυτό, όμως, που δεν είναι ευκρινές είναι πώς οι ρυθμίσεις αυτές θα ενισχύσουν στην πράξη την ελληνική αμυντική μας βιομηχανία.
Επιπλέον είναι ανάγκη να παρατηρηθεί αναλυτικά ποιες συμβάσεις αφορούν, για τι ποσά μιλάμε και ποια είναι ακριβώς τα αντίστοιχα οφέλη. Γι’ αυτό και η συζήτηση στην Επιτροπή Εξοπλισμών πρέπει να είναι ουσιαστική και ευρεία. Υπάρχουν συμβάσεις που βρίσκονται στον εισαγγελέα, άλλες για τις οποίες είναι κάποιοι υπόδικοι και άλλες από τις οποίες απορρέουν ακόμα αντισταθμιστικά. Δεν πρέπει να επανεξεταστούν;
Το άρθρο χρίζει ιδιαίτερης προσοχής, ώστε να διευθετούνται παλαιές εκκρεμότητες με ευνοϊκό τρόπο για το ελληνικό δημόσιο, ως σημαντικά οφέλη για τις ανάγκες της εθνικής άμυνας να μπορούν να προκύψουν από την αξιοποίηση αχρησιμοποίητων πόρων.
Είναι προτεραιότητά μας και αναρωτιέμαι πότε θα αποτελέσει και για εσάς πολιτικό στοίχημα, ώστε να προχωρήσουμε μπροστά, ρίχνοντας άπλετο φως στις δεκαετίες που πέρασαν.
Σαφώς, εδώ και η δικαιοσύνη έχει και τη δική της ευθύνη. Οι πολίτες δεν έχουν απαλλαγεί από την άποψη ότι το πολιτικό σύστημα της χώρας φέρεται άτολμα, αποφεύγει να αποδώσει τις ευθύνες, όσο ψηλά αυτές και αν βρίσκονται, μεταθέτοντάς τις στη δικαιοσύνη και ενίοτε επηρεάζοντας τις αποφάσεις της. Πόσω μάλλον σήμερα που η σύνθεση της καταρρέουσας Κυβέρνησης μπορεί ανεπιφύλακτα να επιβεβαιώσει τη λαϊκή ρήση «κόρακας κοράκου μάτι δεν βγάζει».
Βέβαια δεν μπορεί να μη συνυπολογιστεί το γεγονός ότι και η σημερινή τραγωδία των μνημονίων που βιώνει ο ελληνικός λαός έχει να κάνει με τη σαθρή λογική της διασπάθισης δημοσίου χρήματος από τα εξοπλιστικά. 
Σαφώς, η λογική των αντισταθμιστικών βασιζόταν στο ότι θα επέστρεφαν σταδιακά στην ελληνική οικονομία σημαντικό τμήμα του κόστους προμήθειας των αμυντικών εξοπλισμών, εξασφαλίζοντας τεχνογνωσία και κεφάλαια για την ανάπτυξη της αμυντικής βιομηχανίας, όπως και θέσεις απασχόλησης.
Η πράξη, όμως, έδειξε το αντίθετο. Η πολιτεία δεν θωράκισε νομικά τη διαχείριση των αντισταθμιστικών ωφελημάτων. Η σχετική παράγραφος του άρθρου 30 του π.δ. 284/1989 δεν διακρίνεται για τη σαφήνειά της στον τομέα των αντισταθμιστικών ωφελημάτων. 
Όπως επισημάνθηκε και στην επιτροπή το σύστημα των αντισταθμιστικών ωφελημάτων δεν λειτούργησε προς όφελος της πραγματικής οικονομίας της χώρας μας και έτσι το 2008 εκδόθηκε υπουργική απόφαση που καταργούσε την προηγούμενη, όπως και τις κατευθυντήριες οδηγίες του 1996.
Αργότερα και μετά τη νέα αναθεωρητική υπουργική απόφαση του 2008, με τη διάταξη του άρθρου 87 του ν.3883/2010 επιχειρήθηκε η ρύθμιση των συμβάσεων αντισταθμιστικών ωφελημάτων που ήταν τότε σε εκκρεμότητα. Από την πλευρά της, όμως, η Ευρωπαϊκή Ένωση κατήργησε τα αντισταθμιστικά ωφελήματα με την οδηγία του 81/2009, λόγω εναντίωσης στο Κοινοτικό Δίκαιο και η οδηγία τελικώς ενσωματώθηκε στην εθνική νομοθεσία μας με τον ν.3978/2011.
Μετά την ενσωμάτωση της οδηγίας 81/2009, προέκυψε ουσιαστικά η ανάγκη επικαιροποίησης του όλου ρυθμιστικού πλαισίου, αλλά και καθορισμού των όρων χαρακτηρισμού μιας σύμβασης αντισταθμιστικών ωφελημάτων ως λήξασας, αλλά και η ανάγκη αποσαφήνισης των ευθυνών για όσους έβλαψαν το δημόσιο συμφέρον. 
Τι ακριβώς σημαίνει «λήξασα σύμβαση» και ποια είναι τα αντισταθμιστικά οφέλη που προκύπτουν απ’ αυτή; Το Νομικό Συμβούλιο του Κράτους με γνωμοδότησή του το 2008 απαγόρευσε τις τροποποιήσεις των συμβάσεων που έχουν λήξει. Δεν διευκρίνισε, όμως, σε ποια περίπτωση μία σύμβαση θεωρείται ότι έχει λήξει. Αυτό που γινόταν με τους προμηθευτές ήταν συνήθως να καλύπτουν το μεγαλύτερο μέρος της υποχρέωσης σε αντισταθμιστικά ωφελήματα με παροχές μεταχειρισμένων οπλικών συστημάτων ή αυθαίρετα υπερτιμολογημένων υπηρεσιών. Συχνά οι προμηθευτές τροποποιούσαν σχετικές συμβάσεις. Η θέση μας είναι ξεκάθαρη για τα αντισταθμιστικά ωφελήματα και για τον τρόπο με τον οποίο ένα υπεύθυνο κράτος οφείλει να τα αξιοποιεί προς όφελος των πολιτών. 
Έχει σημασία να σημειωθεί ότι, όπως προκύπτει από τα πρακτικά της Επιτροπής Εξοπλιστικών Συστημάτων στη συνεδρίαση της 30ης Ιουλίου, έγινε πρόταση για μία ενιαία συζήτηση, ώστε να κατατεθούν οι προτάσεις όλων των παρατάξεων προκειμένου να επανασχεδιαστεί η λειτουργία της συγκεκριμένης επιτροπής με βασικό άξονα και την ανάγκη για πλήρη διαφάνεια και τον κοινωνικό έλεγχο των εξοπλιστικών. Ανάγκη των καιρών, θα λέγαμε, όταν μάλιστα από τον Φεβρουάριο του 2014 υπήρξε δέσμευση ότι θα ενημερωθεί η Επιτροπή Θεσμών και Διαφάνειας για θέματα διαφθοράς στους εξοπλισμούς, κάτι που δεν συνέβη ποτέ. Υπήρξε δέσμευση για την ανάληψη θεσμικής παρέμβασης μέσω της δημιουργίας Υπηρεσίας Εσωτερικών Υποθέσεων, χωρίς καμμία εξέλιξη.
Θεωρώ κρίσιμο το σημείο αυτό και καταλυτικό στο να διαμορφώσουμε την τελική μας άποψη περί της προτεινόμενης διάταξης με γνώμονα την κατά το δυνατόν μεγαλύτερη ελληνική προστιθέμενη αξία στη διάρκεια της υλοποίησης των προγραμμάτων, πέραν της αναγκαιότητας ύπαρξης ενός ολοκληρωμένου στρατηγικού σχεδιασμού για τη διαφύλαξη της Ελληνικής Αμυντικής Βιομηχανίας.
Για όλους τους παραπάνω λόγους και με τις επιφυλάξεις που επεσήμανα, θα ψηφίσουμε «παρών» στο προτεινόμενο σχέδιο νόμου. Θα τοποθετηθούμε μετά επί των άρθρων.
Σας ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Σας ευχαριστούμε.
Τον λόγο έχει ο ειδικός αγορητής της Χρυσής Αυγής κ. Μίχος.</ChairmanSpeech>
<Speech><Parlmember>ΝΙΚΟΛΑΟΣ ΜΙΧΟΣ</Parlmember>: Ευχαριστώ, κύριε Πρόεδρε.
Για ένα τόσο σοβαρό ζήτημα, πολύ κόσμο βλέπω σήμερα εδώ! Πάντα στα Θερινά Τμήματα περνάμε τέτοια νομοσχέδια, όπως και κάποια άλλα. Τέλος πάντων.
Επισημαίνουμε και εκφράζουμε τον προβληματισμό μας για το ότι τα θέματα που αφορούν την καταβολή εφάπαξ βοηθήματος στους ΕΠΟΠ και το Μετοχικό Ταμείο Στρατού, ενώ υπάρχουν στην αιτιολογική έκθεση και στην έκθεση του Γενικού Λογιστηρίου του Κράτους, δεν υπάρχουν στο νομοσχέδιο.
Όσον αφορά στο άρθρο 1, για μας ο Αρχηγός ΓΕΕΘΑ πρέπει να έχει διοικητική δικαιοδοσία για όλο το στρατιωτικό και πολιτικό προσωπικό του Επιτελείου και των οργανικών μονάδων ΓΕΕΘΑ. Ομοίως πρέπει να έχει πειθαρχική δικαιοδοσία για όλο το στρατιωτικό και πολιτικό προσωπικό των Ενόπλων Δυνάμεων της πατρίδας μας. Ο Α/ΓΕΕΘΑ μαζί με τους Αρχηγούς των Επιτελείων είναι η φυσική ηγεσία. Θα πρέπει, λοιπόν, να έχει αυτές τις δικαιοδοσίες. 
Θα υπενθυμίσουμε κάτι που έχει ειπωθεί και στην επιτροπή, δηλαδή ότι όταν οι Ένοπλες Δυνάμεις αφήνονται απερίσπαστες στο έργο τους, τα αποτελέσματα είναι καλά. Όποτε, όμως, παρεμβαίνουν ο πολιτικός και ο κομματικός παράγοντας, όπως τη βραδιά των Ιμίων, τα αποτελέσματα είναι καταστροφικά. Ας αφήσουμε, λοιπόν, τις Ένοπλες Δυνάμεις να ασκήσουν το έργο τους, το ιερό έργο της εθνικής αμύνης και της προστασίας της εδαφικής ακεραιότητας της πατρίδας μας. Λέμε «ναι» στο άρθρο 1.
Όσον αφορά στο άρθρο 2, θεωρούμε ότι κινείται προς την κατεύθυνση της ενίσχυσης και της προστασίας του ρόλου των στρατιωτικών δικαστών, με δεδομένο ότι οι δικαστικοί λειτουργοί των Ενόπλων Δυνάμεων πρέπει να απολαμβάνουν λειτουργική και προσωπική ανεξαρτησία. Θεωρούμε ότι βελτιώνεται η κατάσταση όσον αφορά τις προϋποθέσεις προαγωγής των στρατιωτικών δικαστών και επιλύονται θέματα όσον αφορά την επετηρίδα τους. Λέμε «ναι» και στο άρθρο 2.
Όσον αφορά το άρθρο 3 στο οποίο βάζετε διάφορα ζητήματα, κυρίως όσον αφορά τα αντισταθμιστικά ωφελήματα, σχετικά με τις συμβάσεις των αντισταθμιστικών ωφελημάτων, πράγματι είναι ένα ζήτημα που απασχολεί επί σειρά ετών, ζήτημα με πολλές παθογένειες και προβλήματα. 
Στο ζήτημα του στρατηγικού σχεδιασμού σε εθνικό επίπεδο αναφερόμαστε στα αντισταθμιστικά ωφελήματα, τονίζοντας: Αναθεώρηση του θεσμού αντισταθμιστικών ωφελημάτων με στόχο τη σημαντική αύξηση του ποσοστού εθνικής προστιθέμενης αξίας σε συμβάσεις παραγωγής, συμπαραγωγής και ανάπτυξης, με στόχο απόκτηση τεχνογνωσίας σε τομείς υψηλής τεχνολογίας. Η εθνική προστιθέμενη αξία σε συνάρτηση με την απόκτηση, μεταφορά τεχνογνωσίας, είναι το νευραλγικό σημείο των εξοπλιστικών προγραμμάτων και θα πρέπει κάθε αγορά αμυντικού υλικού να συμπεριλαμβάνει υψηλό ποσοστό εθνικής προστιθέμενης αξίας. 
Αυτή θα πρέπει να συνδυάζεται τεχνολογικά και παραγωγικά με τα αντισταθμιστικά ωφελήματα, δηλαδή τα αντισταθμιστικά ωφελήματα θα πρέπει να έχουν άμεση σχέση με το προς προμήθεια από το εξωτερικό αμυντικό υλικό, έτσι ώστε η ελληνική αμυντική βιομηχανία να επωφελείται από την υποχρεωτική μεταφορά τεχνογνωσίας προ της υποχρεωτικής συμπαραγωγής. 
Η ιστορία των αντισταθμιστικών ωφελημάτων έχει περίτρανα αποδείξει ότι αυτές οι συμβάσεις ως επί το πλείστον ήταν οχήματα μεταφοράς μιζών στα εγχώρια και ξένα λαμόγια, με τη μέθοδο των εικονικών τιμολογίων και των υπερτιμολογημένων συναλλαγών και πληρωμών. Για παράδειγμα, τα υποβρύχια τύπου 214 και τα εικονικά τιμολόγια αξίας 5,5 εκατομμυρίων ευρώ της κατασκευάστριας εταιρείας «HDW» για υποτιθέμενες υπηρεσίες που πρόσφερε στα ελληνικά ναυπηγεία ή για τιμολόγια αξίας πολλών εκατομμυρίων που χρεώθηκαν τα ελληνικά ναυπηγεία από την «HDW» για να προωθηθεί η συμφωνία με τα ναυπηγεία στη Βολιβία. 
Αυτή τη χρονική περίοδο βρίσκονται, εξ όσων γνωρίζουμε, υπό εκκαθάριση εβδομήντα πέντε συμβάσεις αντισταθμιστικών ωφελημάτων με εγγυητικές επιστολές αξίας περίπου 290 εκατομμυρίων ευρώ, που έχουν καταπέσει. Ο λόγος που δεν έχουν υλοποιηθεί αυτές οι συμβάσεις πλην ελαχίστων εξαιρέσεων είναι, πρώτον, διότι όλες τους αφορούν μίζες και, δεύτερον, διότι μετά τον θόρυβο και τις φυλακίσεις γύρω από αυτό το θέμα οι συμβάσεις αυτές εκ των πραγμάτων δεν μπορούσαν να υλοποιηθούν. 
Έτσι όπως το φέρνετε εξυπηρετεί κυρίως αυτούς που δεν υλοποίησαν συμβάσεις αντισταθμιστικών ωφελημάτων, δηλαδή επιχειρηματίες που κινούνται στον χώρο της Νέας Δημοκρατίας και του ΠΑΣΟΚ. 
Δεύτερον, η υλοποίηση προγραμμάτων αντισταθμιστικών ωφελημάτων επ’ ωφελεία της εθνικής αμύνης, όπως αναφέρεται στο σχέδιο νόμου, δεν σημαίνει αυτόματα ή απαραίτητα και τη μεταφορά τεχνογνωσίας. Η μεταφορά τεχνογνωσίας, όπως και η συμπαραγωγή, πρέπει να είναι ποσοστιαία υψηλή και υποχρεωτική σε κάθε εξοπλιστικό πρόγραμμα είτε μέσω αντισταθμιστικών ωφελημάτων είτε μέσω απευθείας συνανάπτυξης και συμπαραγωγής. Αλλιώς τα φαινόμενα συνδιαλλαγής, που παρατηρήθηκαν στο παρελθόν, θα διαιωνίζονται. 
Δεν έχει ειπωθεί πουθενά η αυξημένη συμμετοχή της ελληνικής βιομηχανίας στο θέμα απόκτησης τεχνογνωσίας, θέμα στο οποίο πάσχουμε ως χώρα σοβαρά. Η συμμετοχή της αμυντικής βιομηχανίας μέσω αντισταθμιστικών ωφελημάτων στα εξοπλιστικά προγράμματα δεν προδικάζει και την ανάπτυξή της σε θέματα τεχνογνωσίας. 
Για να το πούμε απλά με ένα παράδειγμα, η ανάθεση μέσω αντισταθμιστικών ωφελημάτων κατασκευής φυσιγγίων 5,56mm δεν προσφέρει τίποτα το ουσιαστικό στην αμυντική βιομηχανία, πέραν κάποιων θέσεων εργασίας για συγκεκριμένο χρονικό διάστημα, αφού ήδη εδώ και πολλά χρόνια διαθέτει την τεχνογνωσία και ας διασφαλίζεται έτσι η εφοδιαστική επάρκεια των Ενόπλων Δυνάμεων. 
Η ανάθεση όμως κατασκευής, μέσω μεταφοράς τεχνογνωσίας, του πυροσωλήνα του πυρομαχικού dm63 των βλημάτων για το πυροβόλο των 120mm των Leopard θα πρόσφερε ουσιαστικά τεχνολογικά οφέλη στην αμυντική βιομηχανία και εξασφάλιση θέσεων εργασίας για το μέλλον.
Συμπέρασμα: Έτσι όπως λειτούργησε από τα μέσα της δεκαετίας του ’80  το σύστημα των αντισταθμιστικών ωφελημάτων μάλλον έχει αποτύχει. Τεράστια ποσά έχουν μείνει ανεκμετάλλευτα από την εγχώρια βιομηχανία είτε οι ξένες εταιρίες δεν τα υλοποιούν, αφού οι επιπτώσεις είναι άνευ σημασίας γι’ αυτές, αλλά και γιατί δυστυχώς στην πράξη τα αντισταθμιστικά ωφελήματα κατάντησαν να είναι ένας άλλος τρόπος διακίνησης μιζών και ξεπλύματος «μαύρου χρήματος». 
Για μας πρέπει να λειτουργήσει εκ νέου ο θεσμός των αντισταθμιστικών ωφελημάτων, να εξασφαλιστούν οι πραγματικές ανάγκες των Ενόπλων μας Δυνάμεων με υποχρεωτική συμμετοχή της ελληνικής αμυντικής βιομηχανίας, κρατικής ή μη, στα εξοπλιστικά προγράμματα και στις προμήθειες των Ενόπλων μας Δυνάμεων, καθώς επίσης και να ενισχυθεί η έρευνα και η ανάπτυξη στον τομέα των αμυντικών τεχνολογιών. 
Καταψηφίζουμε το συγκεκριμένο άρθρο. 
Ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Τον λόγο έχει η ειδική αγορήτρια της Δημοκρατικής Αριστεράς κ. Μαρία Γιαννακάκη.</ChairmanSpeech>
<Speech><Parlmember>ΜΑΡΙΑ ΓΙΑΝΝΑΚΑΚΗ</Parlmember>: Ευχαριστώ πολύ, κύριε Πρόεδρε.
Κύριε Υφυπουργέ, κυρίες και κύριοι, το παρόν νομοθέτημα, αυτό που έχουμε σήμερα μπροστά μας, συμπυκνώνει όλα τα χαρακτηριστικά του τρόπου με τον οποίον νομοθετούμε μέσα σ’ αυτήν τη Βουλή και που εμείς ως Δημοκρατική Αριστερά αλλά και άλλες πτέρυγες της Βουλής τον έχουμε αναδείξει ως απαράδεκτο. 
Εξηγούμαι. Τροποποιούνται τρία άρθρα που είχαν περάσει το 2010 με το ν. 3883 με μια σχετικά μεγάλη πλειοψηφία. 
Δεύτερον, υπάρχουν άρθρα τα οποία ενώ υπάρχουν στα συνοδευτικά κείμενα ως διά μαγείας είχαν εξαφανιστεί από το τελικό σχέδιο του νόμου που έχουμε μπροστά μας. Και μιλάω για το ΕΛΟΑΖ, για τη Στρατιωτική Υπηρεσία Πληροφοριών κ.λπ.. 
Ως προς το άρθρο 3 και ειδικά σε ό,τι αφορά στα αντισταθμιστικά ωφελήματα, είναι σχεδόν αδύνατον να καταλάβει κανείς τι τροποποιείται και τι παραμένει από το άρθρο 87 του παραπάνω νόμου. Μας λέτε ότι το άρθρο 87 ήταν εξαιρετικό και απλά δεν ενεργοποιήθηκε, χωρίς να μας εξηγείτε για ποιο λόγο δεν ενεργοποιήθηκε αφού ήταν και τόσο καταπληκτικό. Βέβαια, θα μιλήσουμε και παρακάτω γι’ αυτή τη χαμένη υπουργική απόφαση, η οποία διέρρευσε στον Τύπο αλλά ποτέ δεν υπογράφηκε. Να μας εξηγήσετε έστω εδώ -γιατί και στις δυο αναγνώσεις στην αρμόδια επιτροπή δεν πήραμε καμμία απάντηση-  τι ακριβώς συνέβη.
Επίσης, έχουμε πλήθος τροπολογιών που συνοδεύουν αυτό το νομοθέτημα και οι οποίες έρχονται την τελευταία στιγμή. Περιμένουμε έστω και σήμερα, τώρα, να μας φέρετε έναν κατάλογο με το ποιες δέχεστε, ποιες δεν δέχεστε ώστε να ξέρουμε και εμείς, στη δευτερολογία μας τουλάχιστον, για ποιες θα μιλήσουμε και ποιες θα αναπτύξουμε.
Όσον αφορά στην τροπολογία που μας είπατε σήμερα το πρωί ότι δεν προλάβατε να ολοκληρώσετε και θα τη φέρετε σε ένα άλλο νομοθέτημα, θέλω να πω ότι εμείς και στην αρμόδια επιτροπή είχαμε πει ότι η συγκεκριμένη τροπολογία που κατέβασε η Αξιωματική Αντιπολίτευση είχε πολλά σημαντικά στοιχεία. Ήταν αρκετά αξιόλογη και θα βοηθούσε και εμείς θα τη στηρίζαμε. Εδώ όμως πραγματικά θέλω να κουβεντιάσουμε το εξής. 
Λέμε για ρήτρα διαφθοράς. Τι ακριβώς σημαίνει αυτό και στα νομικά αλλά και στα καθημερινά ελληνικά; Μπορεί να έχει ρήτρα η διαφθορά; Γελάει ο κ. Χατζηλάμπρου. Στον κόσμο τουλάχιστον το δικό μου και της Δημοκρατικής Αριστεράς η διαφθορά είτε πατάσσεται, είτε την ανεχόμαστε. Ρήτρα διαφθοράς δεν μπορεί να μπει. Θα μου τα εξηγήσετε όλα αυτά. 
Επίσης, μας δώσατε την προηγούμενη Πέμπτη ένα πάκο –επιτρέψτε μου την έκφραση- που αφορά στις συμβάσεις. Πριν μπω στις λεπτομέρειες -θα το αναλύσουμε όταν φτάσουμε στο άρθρο 3- παραδεχθήκατε ότι είναι τέτοια η πληθώρα των πληροφοριών που θα χρειαστούμε τουλάχιστον τρεις εβδομάδες για να μπορέσουμε να τις δούμε και να τοποθετηθούμε σοβαρά, αν αυτός είναι ο στόχος μας στην Αίθουσα. 
Θέλω να μου πείτε, κύριε Υφυπουργέ, τελικά γιατί δεν το κάνατε αυτό. Γιατί βρισκόμαστε σήμερα εδώ μόλις μια εβδομάδα μετά την τελευταία συνεδρίαση της αρμόδιας επιτροπής, τη στιγμή μάλιστα που μια πολύ σημαντική τροπολογία δεν είναι έτοιμη, η οποία θα μπορούσε πραγματικά να αλλάξει το όλο σκηνικό και θα ψηφίζαμε και εμείς υπέρ; 
Υπάρχουν πολλά πράγματα που είναι πολύ δυσνόητα και πρέπει να δώσετε απάντηση. 
Μας είπατε ότι ο Υπουργός λείπει στη Σύνοδο του ΝΑΤΟ και ότι είναι αλλού απασχολημένη η Αναπληρωτής Υπουργός. Δημιουργήθηκε και ζήτημα όσον αφορά το κατά πόσον νομιμοποιείται η σημερινή συνεδρίαση. 
Ας προχωρήσω όμως στο σώμα του νομοθετήματος που μας έχετε φέρει, όσον αφορά στο άρθρο 1 και τη διοικητική και πειθαρχική δικαιοδοσία του Αρχηγού ΓΕΕΘΑ. Σύμφωνα με τον ν. 2292/1995 περί λειτουργίας του Υπουργείου Εθνικής Άμυνας και Διοίκησης των Ενόπλων Δυνάμεων, όπως αυτός τροποποιήθηκε και ισχύει από τον 3883/2010, είναι σαφές ότι ο Αρχηγός ΓΕΕΘΑ έχει πλήρη δικαιοδοσία και πλήρη διοίκηση επί της επιχειρησιακής λειτουργίας των Ενόπλων Δυνάμεων.
Διοικητική διοίκηση και πειθαρχική διοίκηση μπορεί να ασκεί και ασκεί ο Αρχηγός ΓΕΕΘΑ μέσω των Αρχηγών των Επιτελείων. Εδώ πέρα είναι η μεγάλη συζήτηση για τη διακλαδικότητα του στρατεύματος προκειμένου να μην υπάρχουν επικαλύψεις κ.λπ.. Αυτό είναι σαφές και οποιαδήποτε άλλη ερμηνεία δεν μπορεί να υπάρξει. Γιατί ο 3883 δεν τροποποιεί τίποτε άλλο από τον προηγούμενο νόμο του 1995. Μπορεί, λοιπόν, να ασκεί πειθαρχικό έλεγχο πάνω στο στρατιωτικό και πολιτικό προσωπικό που ανήκει μόνο στο Επιτελείο του στο ΓΕΕΘΑ. Τον έλεγχο στα υπόλοιπα Επιτελεία τον κάνει μέσω των Αρχηγών των Γενικών Επιτελείων. 
Τι συνέβη, λοιπόν, και φτάνουμε σήμερα να θέλουμε να συγκεντρώσουμε όλες τις δικαιοδοσίες στα χέρια του Αρχηγού ΓΕΕΘΑ; Συνέβη το πολύ απλό και θλιβερό περιστατικό όταν ο Αρχηγός ΓΕΕΘΑ επέβαλε -και μάλιστα αυτή η υπόθεση τελεσιδίκησε πριν από δύο μήνες περίπου- ως μη όφειλε, πειθαρχική ποινή φυλάκισης δέκα ημερών. Και πώς τελειώνει αυτή η ιστορία; Γιατί πραγματικά για μένα έχει πολύ μεγάλο ενδιαφέρον. Πριν από δύο μήνες τελεσιδίκησε και τέθηκε στο αρχείο και δέχθηκε το αρμόδιο στρατιωτικό δικαστήριο άγνοια λόγω αναρμοδιότητας. Δηλαδή, αναγνώρισε στον Αρχηγό ΓΕΕΘΑ αυτό που δεν αναγνωρίζουμε στον απλό πολίτη, άγνοια νόμου. 
Εμείς το έχουμε πει και στην επιτροπή: Δεν βρίσκουμε κανέναν λόγο να συγκεντρωθούν όλες οι δικαιοδοσίες και όλη η πειθαρχική δικαιοδοσία στα χέρια ενός μόνο ανθρώπου. Κι αυτό δεν είναι αριστερή ιδεοληψία. Κι εξηγούμαι: Δεν υπάρχει κανένας λόγος, γιατί ακόμη κι αν κάποιος προφασιστεί ότι μπορεί να υπάρξει ένας Αρχηγός Επιτελείου ο οποίος είναι αμελής ή αδιάφορος και δεν επιβάλλει ποινές εκεί όπου πρέπει να επιβάλλει, ο Αρχηγός ΓΕΕΘΑ μπορεί αυτό να το προκαλέσει μέσω του αρμόδιου Υπουργού. Το σημαντικό κομμάτι -που γι’ αυτό υπάρχει το στράτευμα- που είναι το επιχειρησιακό, ανήκει στον Αρχηγό ΓΕΕΘΑ και πρέπει να μείνουμε εκεί. Δεν χρειάζεται να υπάρξει καμμία άλλη αλλαγή.
Πάμε στο άρθρο 2 που αφορά στις προαγωγές των στρατιωτικών δικαστών. Η θέση της Δημοκρατικής Αριστεράς –την οποία έχουμε εκφράσει πάρα πολλές φορές- είναι ότι η στρατιωτική δικαιοσύνη έχει παραπάνω θέματα κι ασχολείται με παραπάνω θέματα από όσα θα έπρεπε να ασχολείται. 
Στον ν. 3883/2010 υπήρχε μια ρύθμιση όπου υπήρχε μια επίσπευση της προαγωγής, ειδικά στο δεύτερο βαθμό των στρατιωτικών δικαστών. Εδώ, λοιπόν, Βουλευτές της Συμπολίτευσης έρχονται και μας λένε «όχι, πρέπει να καταργηθεί γιατί ήταν φωτογραφική η διάταξη» ενώ πολλοί από αυτούς την είχαν τότε ψηφίσει ως πάρα πολύ σωστή και αυτό μπορούμε να το δούμε από τα Πρακτικά της εποχής. 
Το αφήνουμε όμως αυτό και πάμε στην ουσία του προβλήματος. Η συγκεκριμένη, λοιπόν, διάταξη που καλούμαστε σήμερα να καταργήσουμε έδινε δυνατότητα υπολογισμού -για επίσπευση προαγωγής- του μεταπτυχιακού και του διδακτορικού τίτλου, μόνο στο δεύτερο βαθμό και για την προαγωγή στον πρώτο βαθμό. Εδώ, λοιπόν, μας προτείνετε να επανέλθουμε στο προηγούμενο καθεστώς. Είναι κάτι στο οποίο θα συμφωνήσουμε, παρ’ όλο που στην επιτροπή είχαμε κρατήσει επιφυλάξεις. 
Αυτή νομίζω ότι είναι μια ρύθμιση που έρχεται να αποκαταστήσει τη σειρά των πραγμάτων, αν λάβουμε υπ’ όψιν μας ότι οι δικαστικοί λειτουργοί του Δικαστικού Σώματος Ενόπλων Δυνάμεων απολαύουν λειτουργικής και προσωπικής ανεξαρτησίας και δεν υπάγονται, όσον αφορά στην υπηρεσιακή τους εξέλιξη, στις πρόνοιες του ν. 3883/2010 όπου ρυθμίζονται όλα τα θέματα υπηρεσιακής εξέλιξης και ιεραρχίας όλων των στελεχών των Ενόπλων Δυνάμεων. 
Ο κύριος όγκος του νομοθετήματος και βέβαια το πιο σημαντικό κομμάτι, όπως έχουν συμφωνήσει και οι προλαλήσαντες, είναι το κομμάτι των συμβάσεων και των αντισταθμιστικών ωφελημάτων. Αυτό το άρθρο έχουμε ζητήσει από την πρώτη συνεδρίαση της επιτροπής να αποσυρθεί. Και γιατί το έχουμε ζητήσει αυτό; 
Στις 30 Ιουλίου έγινε συνεδρίαση της Επιτροπής Εξοπλιστικών Προγραμμάτων. Εκεί, λοιπόν, είχαμε προτείνει ως Δημοκρατική Αριστερά -και είχαν συμφωνήσει και συνάδελφοι από τα άλλα κόμματα- να κατατεθούν οι προτάσεις των κομμάτων και να γίνει μία πάρα πολύ σοβαρή συζήτηση λόγω της σοβαρότητας αυτής της επιτροπής και του κρίσιμου των ζητημάτων που χειρίζεται, αλλά και γιατί, δυστυχώς, τις τελευταίες δεκαετίες -όχι μόνο τα τελευταία δέκα χρόνια, όπως έχει ακουστεί, αλλά τις τελευταίες δεκαετίες- έχει ταλανιστεί η ελληνική πολιτική ζωή από τα θέματα εξοπλισμών, έτσι όπως έχουν γίνει αντικείμενο χειρισμού από συγκεκριμένους ανθρώπους. Εγώ δεν τσουβαλιάζω. Ο Υπουργός Εθνικής Άμυνας τότε το είχε δεχθεί και είχε πει, «Πολύ ωραία, περιμένω τις προτάσεις σας και να δούμε τι θα γίνει». 
Άρα γιατί είναι τόσο κρίσιμο και γιατί είναι τόσο πιεστικό χρονικά να δούμε αυτό το συγκεκριμένο θέμα και να μη γίνει πρώτα η συζήτηση για τις αρμοδιότητες της επιτροπής; Μετά θα μπορούσαμε να δούμε μία προς μία τις συμβάσεις τις λήξασες, Μπορεί πραγματικά οι ρυθμίσεις που μας φέρνετε να είναι πάρα πολύ καλές. Δεν υπάρχει, όμως, λόγος να έρθουμε και να τις εξετάσουμε τόσο γρήγορα, χωρίς να τις εξετάσουμε μία προς μία. 
Βέβαια, θα σταθώ και στο επιχείρημα ότι υπάρχει ένα κομμάτι απορρήτου, το οποίο είναι και εμπορικό ακόμα απόρρητο, γιατί πρόκειται για εταιρείες οι οποίες συναγωνίζονται η μία την άλλη. Κουνάτε το κεφάλι σας. Ναι, είμαι η πρώτη που λέω ότι ισχύει αυτό το επιχείρημα. Όμως, η Επιτροπή Εξοπλιστικών Προγραμμάτων έχει κι ένα κομμάτι απορρήτου η ίδια. Με κλειστές τις κάμερες δεν νομίζω ότι μπορεί να υπάρξει κάτι απόρρητο για τη Βουλή. 
Τώρα, το θέμα των συμβάσεων και των αντισταθμιστικών ωφελημάτων πρέπει να το δούμε από την αρχή. Γιατί αυτά είχαν θεσπιστεί στη δεκαετία του ’80; Είχαν θεσπιστεί ακριβώς επειδή επρόκειτο για κολοσσιαίες επενδύσεις. Ήταν ένας τρόπος -αυτή τουλάχιστον ήταν η σκέψη του νομοθέτη αν δούμε τις αιτιολογικές εκθέσεις εκείνης της εποχής- προκειμένου να γυρίσουν κάποια χρήματα από αυτά και κυρίως η μεταφορά τεχνογνωσίας, προκειμένου να ζήσει και η εγχώρια ελληνική βιομηχανία, γι’ αυτήν που πριν από σαράντα μέρες, δύο μήνες, εμείς εδώ, με μεγάλη πλειοψηφία μπορώ να πω, ψηφίσαμε την εθελούσια έξοδο. Άρα δεν πετύχαμε τίποτα από τα δύο, που ήταν η σκέψη του νομοθέτη εκείνης της εποχής. 
Επίσης, τι γίνεται σε άλλες χώρες, όσον αφορά τα αντισταθμιστικά ωφελήματα; Από την αρχή ποτέ δεν είχε ακολουθηθεί ο δρόμος που ακολουθήθηκε εδώ. Πρώτον, τις περισσότερες από αυτές, όταν έκαναν μεγάλες παραγγελίες εξοπλιστικών προγραμμάτων, παράλληλα τις συνόδευαν με συμβάσεις και συμφωνίες που αφορούσαν εξαγωγές προϊόντων εκείνης της χώρας. 
Επίσης, τα αντισταθμιστικά ωφελήματα -όπου υπήρχαν και σε όποια μορφή υπήρχαν- δεν τα χειριζόταν η αρμόδια διοίκηση του Υπουργείου Εθνικής Άμυνας, αλλά παραγωγικά Υπουργεία, το Υπουργείο Εθνικής Άμυνας, το Υπουργείο Ανάπτυξης. Και μπορεί κάποιος να καταλάβει πάρα πολύ εύκολα γιατί γινόταν αυτό. 
Να σταθούμε λίγο και στην κοινοτική οδηγία που έχει ενσωματωθεί στο εσωτερικό δίκαιο και που δυνάμει αυτής πρέπει να δούμε τι γίνεται με τις συμβάσεις που μέχρι στιγμής έχουν λήξει. Η κοινοτική οδηγία, αν κάποιος τη διαβάσει προσεκτικά, έχει πολλά και σημαντικά κομμάτια. 
Ένα είναι το γιατί καταργεί τα αντισταθμιστικά ωφελήματα. Τα καταργεί όχι μόνο γιατί θεωρεί ότι βλάπτουν τον ανταγωνισμό και είναι το γενικότερο πλαίσιο λειτουργίας της αγοράς μέσα στην Ευρωπαϊκή Ένωση. Τα καταργεί γιατί θεωρεί ότι είναι λίκνο διαφθοράς, γιατί ευνοούν την ύπαρξη μεσαζόντων. Τα καταργεί γιατί θεωρεί πως λόγω των αντισταθμιστικών ωφελημάτων ακριβώς δεν μπορούν να επιτευχθούν καλύτερες τιμές και αφήνει ένα μικρό περιθώριο -γιατί αυτά γνωρίζετε πάρα πολύ καλά ότι είναι θέματα εσωτερικού δικαίου- ελιγμών και χειρισμών του κράτους – μέλους, το οποίο, όμως, θα συνοδεύεται από ένα πολύ συγκεκριμένο σκεπτικό, που θα έχει να κάνει και με την επιβίωση της αμυντικής βιομηχανίας της χώρας. 
Όσον αφορά στον κατάλογο που μας δώσατε με τις εν θέματι συμβάσεις. Πέραν από το τρομερά πιεστικό του χρόνου -και εσείς πρώτος το είχατε αναδείξει λέγοντας ότι θα φέρετε το νομοσχέδιο γύρω στις 15 Σεπτεμβρίου- ο τρόπος και τα στοιχεία που μας δίνετε, πραγματικά δεν δείχνουν τίποτα. 
Δεν δείχνουν ούτε καν την πορεία ούτε καν τι έχει γίνει από την πρώτη υπογραφή μέχρι σήμερα. Δεν μας βοηθάνε καθόλου. Θα μας βοηθούσαν με τον τρόπο που σας λέγαμε στις επιτροπές: Φέρτε μία-μία τις συμβάσεις στην αρμόδια επιτροπή να τις δούμε και θα είμαστε οι πρώτοι που θα συμφωνήσουμε. 
Δεν έχουμε κανέναν λόγο να πούμε ότι δεν θέλουμε να εισρεύσουν χρήματα στο δημόσιο ταμείο ή να δοθεί δουλειά στην Ελληνική Αμυντική Βιομηχανία, που πρώτοι εμείς είχαμε θέσει το πόσο πιεστικό είναι όχι μόνο να διατηρηθούν οι θέσεις εργασίας, αλλά και να αποτελέσει την αιχμή του δόρατος της εξόδου της Ελλάδας από την κρίση. Απλά, δεν γίνονται έτσι τα πράγματα και δεν μπορούμε να συναινέσουμε στο να γίνουν έτσι τα πράγματα. 
Τελειώνω λέγοντας ότι στη δευτερολογία μου -και αφού σας ακούσω πάρα πολύ προσεκτικά- θα αναπτύξω και τις πέντε τροπολογίες που έχουμε καταθέσει. Περιμένω, όμως, μέχρι τότε να μας δώσετε -και λόγω του μεγάλου όγκου- τον κατάλογο με το ποιες τροπολογίες δέχεστε και ποιες όχι, προκειμένου να ξέρουμε κι εμείς πού θα τοποθετηθούμε. 
Σας ευχαριστώ πολύ.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Κι εμείς ευχαριστούμε. 
Τον λόγο έχει η συνάδελφος κ. Λιάνα Κανέλλη, ειδική αγορήτρια του Κομμουνιστικού Κόμματος Ελλάδας.</ChairmanSpeech> 
<Speech><Parlmember>ΛΙΑΝΑ ΚΑΝΕΛΛΗ</Parlmember>: Ευχαριστώ, κύριε Πρόεδρε. 
Κυρίες και κύριοι συνάδελφοι, κάναμε αναλυτική συζήτηση. Θα συμφωνήσω με την επισήμανση του συναδέλφου από τον ΣΥΡΙΖΑ ότι βρισκόμαστε σε καιρό κρίσης. Θα διαφωνήσω ως προς το περιεχόμενο της κρίσης. Μιλάμε για ένα νομοσχέδιο του Υπουργείου Εθνικής Άμυνας. 
Κόπτεστε για τη νομιμότητα της διαδικασίας, για το αν είναι εδώ ή δεν είναι εδώ ο Υπουργός. Για να είμαστε, όμως, λίγο σαφείς: Πού είναι ο Υπουργός; Πού είναι; Στη Σύνοδο του ΝΑΤΟ είναι. Και άμα μιλάμε για κρίση, δεν μιλάμε για κρίση μόνο σε ό,τι αφορά -που είναι μια πραγματικότητα στο πλαίσιο της γενικευμένης καπιταλιστικής οικονομικής κρίσης- την τήρηση ή μη τήρηση των αποφάσεων των αστικών, ούτως ή άλλως, δικαστηρίων για τις αυξήσεις στις Ένοπλες Δυνάμεις. 
Η κρίση είναι ότι αυτήν τη στιγμή που συζητάμε, με τη χώρα εντός του ΝΑΤΟ, ο Υπουργός αποφασίζει την επέκταση του ΝΑΤΟ, άρα ενδεχομένως αύριο το πρωί τις υπαγορευμένες, κατ’ επέκταση του ΝΑΤΟ, ειδικές ανάγκες εξοπλισμού, ειδικές ανάγκες παρουσίας ταχείας δύναμης, σαν και αυτή που ετοιμάζουμε τώρα στη χώρα από την οποία πέρασε ο Οτσαλάν, με τα γνωστά -δεν χρειάζεται να κάνω μεγάλες αναφορές και να φάω τον χρόνο- να φτιάξουμε δύναμη ταχείας επέμβασης με το ΝΑΤΟ, με την Ευρωπαϊκή Ένωση, να πάμε να χτυπήσουμε για να φτιαχτεί κουρδικό κράτος, επειδή η γερμανική Βουλή αποφάσισε κατά παράβαση των μέχρι τώρα ειωθότων, για να μη μιλάμε τώρα για αρχές και για συμβάσεις. 
Στον καπιταλισμό αυτά είναι συμμαχίες προσαρμόσιμων στις ανάγκες του κεφαλαίου. Αυτό που λένε «συμμαχίες προθύμων» είναι συμμαχίες προσαρμόσιμων. Αυτή είναι η κρίση. Γι’ αυτό έρχονται επειγόντως τέτοιου είδους νομοσχέδια, για να κλείσουν μια ιστορία για τα αντισταθμιστικά -αυτή είναι η ουσία, τα υπόλοιπα μπήκαν μέσα- για να ανοίξουν άλλο τύπο αντισταθμιστικές υποχρεώσεις. 
Ποιες είναι οι θέσεις των κομμάτων για τη συμμετοχή ή μη της χώρας σε αυτά τα απαίσια εγκληματικά, δολοφονικά σχέδια του ΝΑΤΟ; Ποιες είναι οι θέσεις; Αντίστοιχες με τη Λιβύη, που θα γεμίζαμε τουρισμό, για την αποκατάσταση της δημοκρατίας στη Λιβύη, για τα πετρέλαια της Μοσούλης, για την απόφαση της γερμανικής Βουλής να εξάγει όπλα και μάλιστα με την επισήμανση την διαφανέστατη ότι τους δίνει καλά όπλα, ίδια με αυτά που έχει ο γερμανικός στρατός; Πού; Στους τζιχαντιστές! 
Από πού προέκυψαν, δηλαδή, οι τζιχαντιστές που σφάζουν; Τους χρηματοδότησαν, τους εκπαίδευσαν, τους συνέλαβαν, τους αφήσαν ελεύθερους, μετά την εισβολή του 1993 στο Ιράκ της συμμαχίας των προθύμων, οι Αμερικάνοι και οι Άγγλοι. Και τώρα πληρώνει ο κόσμος! Με αίμα πληρώνει! Και θέλετε τώρα εμείς στα σοβαρά να καθίσουμε να συζητήσουμε αν είναι νόμιμη ή μη νόμιμη η διαδικασία επί της οποίας συζητάμε. 
Γι’ αυτό και εξεγέρθην, όχι για τη νομιμότητα. Άλλωστε, η παρουσία εδώ την νομιμοποιεί αυτομάτως. Συζητήσαμε και στην επιτροπή, συζητάμε και εδώ. 
Αντισταθμιστικά οφέλη! Δεν υπάρχει περίπτωση να ψηφίσουμε τίποτα απ’ όλα αυτά. Θέλετε να καταργήσετε, για να είσαστε και συνεπείς με την κοινοτική οδηγία και τα κοινοτικά συμφέροντα για τη δημιουργία ευρωπαϊκής αμυντικής βιομηχανίας; Το 74% των εισαγωγών μας σε όπλα είναι από τις τρεις μεγάλες χώρες, την Αμερική, τη Γαλλία και τη Γερμανία. Το 74%! Πού να το πάμε; Στο 80%, στο 85%;
Δεν έχουμε δει μέχρι σήμερα ποια ήταν η μορφή της Ελληνικής Αμυντικής Βιομηχανίας, για να χρησιμοποιήσω έναν γενικό όρο; Δεν είδαμε πού κατάντησε; Δεν ακούσατε τον Γραμματέα που είπε τι κάνει, τι έχει παράξει, μέχρι σήμερα η ΕΑΒ, χωρίς αυτό να είναι στα χέρια του ελληνικού λαού; Διότι με τέτοια ανάπτυξη, τέτοια οικονομία και τέτοιο σύστημα, πώς θα είναι στα χέρια του ελληνικού λαού; 
Δηλαδή, σας ενδιαφέρει η εθνικότητα ορισμένων ελληνικών μονοπωλιακών ομίλων, οι οποίοι είναι μέσα στο παιχνίδι; Και αυτό θα το βαφτίσουμε «πατριωτισμό»; Η συμμετοχή μας στο ΝΑΤΟ, η συμμετοχή μας στην Ευρωπαϊκή Ένωση, στις δυνάμεις ταχείας επέμβασης, η παρουσία μας από το Νταρφούρ μέχρι το Αφγανιστάν συνιστούν υπεράσπιση των κυριαρχικών δικαιωμάτων της πατρίδας; Και θα πουλήσουμε φούμαρα στον ελληνικό λαό ότι αυτό εστί πατρίς; Είναι αληθές αυτό; Δεν είναι! Δεν παράγουμε ούτε καρφίτσα εθνική, ενώ μπορούμε. Έχουμε το τεχνικό δυναμικό,  έχουμε τους πάντες και τα πάντα. 
Και έρχεστε και φέρνετε σήμερα, ως κ. Ιακωβίδου, για να καλύψετε τρύπες του νομοσχέδιου, τροπολογία η οποία αποκόπτει πλήρως τους εργαζόμενους του τροχαίου υλικού από τα δικαιώματα τα οποία έχουν αποκτήσει με τη σκυλίσια τους δουλειά από τα ΕΝΑΕ; Και τους πάτε για να τελειώσουν τη δουλειά στα πλοία και τους αποκόπτετε εντελώς; 
Έφερε μία τροπολογία και ο ΣΥΡΙΖΑ -δεν την κάνατε δεκτή, θα κάνετε δεκτή μόνο αυτή της κ. Ιακωβίδου- η οποία βελτίωνε ως προς τα δικαιώματα τα πράγματα, δεχόταν όμως την καινούργια μορφή ευρωπαϊκών σχέσεων που αφορά σε ατομικές συμβάσεις εργασίας, την ελαστικοποίηση των σχέσεων. 
Ενδιαφέρεται για τους εργαζόμενους κάποιος όταν ενδιαφέρεται για την Ευρωπαϊκή Ένωση και έχει προαποδεχθεί, για λόγους Ευρωπαϊκής Ένωσης, τον χωρισμό ζητημάτων που άπτονται των τροπολογιών που φέρατε για τα ναυπηγία σε εμπορικό και αμυντικό τμήμα; Μιλάτε για εθνική βιομηχανία, για ελληνική βιομηχανία, παραδίδοντάς την στα μονοπώλια και χωρίζοντάς την σε εμπορικό και αμυντικό τμήμα; Τα ξεχωρίζετε αυτά εδώ μέσα και μιλάτε για ρήτρες διαφθοράς; Έλεος δηλαδή! Κι αν μιλάμε για διαφθορά, μία μη κυβερνητική οργάνωση, επικεφαλής της οποίας ήταν άνθρωπος της «UNION CARBIDE», αποζημίωσε τους Ινδούς στο Μποπάλ είκοσι πέντε χρόνια μετά με ένα εκατομμύριο, είκοσι χιλιάδες τυφλούς και διακόσιες χιλιάδες τραυματίες. Γι’ αυτή τη διαφθορά μιλάμε; 
Θέλετε να σταματήσετε την υπόθεση των αντισταθμιστικών ωφελημάτων, ως καρκινογένεση διεφθαρμένου συστήματος; Μα, πρέπει να καταργήσετε τον καπιταλισμό. Πρέπει να καταργήσετε τον καπιταλισμό, αν θέλετε να καταργήσετε τη διαφθορά. 
Στο, δε, επίπεδο της άμυνας, επειδή πρέπει να έχεις άμυνα και πρέπει να έχεις υπεράσπιση των κυριαρχικών δικαιωμάτων, υπάρχει πρόταση του ΚΚΕ. και σε συνθήκες καπιταλιστικές αν δεν αποδεσμευθείς από την Ευρωπαϊκή Ένωση, αν δεν αποδεσμευθείς από το ΝΑΤΟ, για να μπορείς κεντρικά να σχεδιάσεις τα πράγματα, ακόμα και η συμμετοχή Ελλήνων, ελληνομονοπωλιακών επιχειρήσεων στη διαδικασία, είναι αποκομμένη και αποσπασματική και αφορά το κέρδος και δεν μπορεί να είναι συγκροτημένη, σχεδιασμένη κεντρικά και να αφορά όντως τα κυριαρχικά δικαιώματα και την άμυνα. 
Και έχουμε εργαζόμενους που ξέρουν γιατί δουλεύουν, έχουν τεράστια τεχνογνωσία, απίστευτη εμπειρία. Τους εμπιστεύονται για το υλικό το οποίο παράγουν. Το 27% της ατράκτου των F16 φτιάχνουμε εδώ. Παραδίδουμε υλικό το οποίο δεν μπορεί κανένας να φανταστεί. Και την ίδια ώρα εισάγουμε και ξοδεύουμε από το υστέρημα του ελληνικού λαού. 
Εδώ με τα αντισταθμιστικά ωφελήματα τι προσπαθείτε να κάνετε; Προσπαθείτε να κάνετε μια εκκαθάριση. Τι περιμένετε; Ένα «ναι» από εμάς; Αφού ανοίγει καινούργιος κύκλος, σε ευρωπαϊκό επίπεδο, αμυντικής βιομηχανίας. Οι ξένοι, τα ξένα συμφέροντα, τα ξένα μονοπωλιακά συμφέροντα υπαγορεύουν τι εστί άμυνα και τι εστί πατρίδα, τι θα χρειαστούμε και τι δε θα χρειαστούμε. Ποιος θα μας το πει αυτό; 
Και το μοναδικό ενδιαφέρον για το ελληνικό στράτευμα είναι αυτή τη στιγμή τι θα γίνει σε καιρό πολέμου. Λες και είμαστε σε καιρό ειρήνης! Ο πόλεμος είναι γύρω-γύρω. Στη χώρα, στην καρδιά της Μεσογείου, στη χώρα του Κολοσσού της Ρόδου προσπαθούμε να παρουσιαστούμε ως κολοσσοί εθνικής πολιτικής, εκκαθαρίζοντας τα αντισταθμιστικά οφέλη με αυτόν τον τρόπο; 
Κάντε το όπως θέλετε, από την ώρα που δεν είστε σε θέση να καταργήσετε την εξάρτηση της υπεράσπισης των κυριαρχικών δικαιωμάτων, με παραγωγό τον Έλληνα εργαζόμενο και ιδιοκτήτη των όπλων που παράγει, του υλικού που παράγει, από την ώρα που η Ευρωπαϊκή Ένωση, αγαπητοί συνάδελφοι, απαγορεύει σε καιρό ειρήνης να χρησιμοποιήσεις την αμυντική σου βιομηχανία για ειρηνικά έργα.
Το απαγορεύει αυτό και δεν το λέμε στον ελληνικό λαό. Αυτή είναι η Ευρωπαϊκή Ένωση. Απαγορεύει σε καιρό ειρήνης να φτιάξεις αυτοκίνητα, να φτιάξεις ασθενοφόρα, να φτιάξεις –τι να σας πω;- λάντζες που τις χρειάζεσαι. Το απαγορεύει αυτό η Ευρωπαϊκή Ένωση. Τι να την κάνετε την αμυντική βιομηχανία σε καιρό ειρήνης; Και τις αποκόπτετε. Οι εργαζόμενοι πάνε πακέτο τώρα. Φεύγουν από το αμυντικό κομμάτι και πάνε στο εμπορικό κομμάτι. Φέρνουμε σήμερα μια ρύθμιση με μια τροπολογία να τους πάμε στο αμυντικό να τελειώσουν τη δουλειά και να συνεχίσουμε έτσι.
Φέρνετε και μια τροπολογία για το Μετοχικό Ταμείο Στρατού. Εγώ γι’ αυτό θέλω να μιλήσω. Τα υπόλοιπα σας τα είπα. Τι θα κάνετε; Θα τακτοποιήσετε τη στρατιωτική δικαιοσύνη; Κατά βάθος στρατιωτική δικαιοσύνη δεν χρειάζεται σε καιρό ειρήνης. Στρατιωτική δικαιοσύνη χρειάζεται εν καιρώ πολέμου και με ειδικές διαδικασίες και ειδικές νομοθεσίες για το πώς θα λειτουργεί.
Για το τροχαίο στρατοδικείο; Για ένα ποινικό αδίκημα στρατοδικείο; Γιατί; Είναι σάρξ εκ της σαρκός μας; Είναι λαός από τον λαό και οι αξιωματικοί; Για δείτε το στη φιλοσοφία του και στη βάση του ότι δεν είναι έτσι γιατί ελέγχεται. Φέρατε και ένα άρθρο μήπως και δεν είναι πειθαρχικά υπεύθυνος ο Αρχηγός σε καιρό ειρήνης του ΓΕΕΘΑ ακόμα και για να ελέγξει πειθαρχικά τους Αρχηγούς των Όπλων. 
Μα, δεν το βλέπετε στην ουσία του τι συμβαίνει; Δεν μπορούμε να υποκρινόμαστε εδώ μέσα ότι αυτά είναι εθνική αμυντική βιομηχανία, ελληνικής παραγωγής. Δεν υπάρχουν αυτά τα πράγματα. Μπαίνει ένα πρόσχημα. Μπαίνει ένα πρόσημο.
Θέλετε να μιλήσουμε για το Μετοχικό Ταμείο Στρατού; Εγώ ας δεχτώ και την κακοδιοίκηση. Στην πραγματικότητα, όμως, με τη ρύθμιση που φέρνετε και επεκτείνετε τα δάνεια, τι κάνετε; Ό,τι κάνετε και με τα υπόλοιπα. Θα δώσετε πίσω τα κλεμμένα; Γιατί δεν δίνετε πίσω. Έτσι βρέθηκε εδώ το Μετοχικό Ταμείο Στρατού. «Παρών» θα σας πούμε. Τι να σας πούμε; Μην το επεκτείνετε στα πέντε, στα δέκα και στα δεκαπέντε, εάν δεν σας δώσει το ΝΑΤΟ, δηλαδή η «αμυντική σας τρόικα», την άδεια να το κάνετε αυτό; Μα, έχει έξοδα το ΝΑΤΟ αυτή τη στιγμή. Πρέπει να εγκαταστήσει καινούργιους μηχανισμούς. Έχει τέσσερις χιλιάδες άνδρες που θέλει να στείλει στη Μέση Ανατολή. 
Είμαστε και κοντινή χώρα. Βολεύουμε. Η Σούδα είναι στη θέση της. Δεν μετακινήθηκε τίποτα από εδώ. Έχουμε πάρει μέρος σε όλες τις «ειρηνευτικές» αποστολές και δεν μπορούμε να φτιάξουμε ένα βαγονέτο. Διότι, η Ευρωπαϊκή Ένωση, στην οποία είμαστε, θέλει το δικό της σύστημα, με τα δικά της βαγονέτα, με τον δικό της τρόπο να εξάγει για να αντιμετωπίσει ανταγωνιστικά κάτι το οποίο είναι και το ΝΑΤΟ.
Ποια είναι η θέση της Κυβέρνησης; Τι συζητάει αυτή τη στιγμή; Αυτό είναι το ζητούμενο στην κρίση. Θα συμμετάσχουμε; Δεν θα συμμετάσχουμε; Θα ακούσουμε τον Ομπάμα που εγγυάται την ελευθερία των χωρών, όπως την εγγυήθηκε και στο Ιράκ; Αυτά έπρεπε να συζητάμε σήμερα εδώ. 
Σε αυτό το νομοσχέδιο δεν υπάρχει ένα πράγμα, πέρα από κάποιες ρυθμίσεις. Ακόμα και στο επίπεδο της στρατιωτικής δικαιοσύνης έχετε ρυθμίσεις. Σας είπαμε ότι μερικές μπορεί να είναι ευνοϊκές. Είπατε ότι τις θέλουν και οι δικαστές. Αυτό δεν σημαίνει κάτι. Και οι άλλοι θέλουν αυξήσεις και δεν τις δώσατε. Κατά αυτή την έννοια από μόνο του δεν είναι πολιτικό επιχείρημα, το ότι τις θέλουν. Και άλλα σωματεία και άλλες ενώσεις θέλουν. Δεν έχετε την ίδια μεταχείριση. Μας το φέρατε εδώ ως πολιτικό επιχείρημα, ότι το θέλουν; Και οι άλλοι που αδικούνται; Γιατί, υπάρχουν και κάποιοι που αδικούνται σε αυτό το επίπεδο. Δεν μπορείς, όμως, όταν σε επίπεδο αρχών να διαφωνείς με την έννοια της στρατιωτικής δικαιοσύνης έτσι όπως είναι και έτσι όπως λειτουργεί εδώ σε αυτό τον τόπο. Τι κάνει; Αφαιρεί πολιτική ανάμειξη στα του στρατού; Διευκολύνει την ιεράρχηση των αναγκών της χώρας; Ποιος αποφασίζει; Ο τρόπος με τον οποίο θα λήξουν οι συμβάσεις, εσείς θεωρείτε ότι βολεύει απλήρωτους εργαζόμενους από αυτές τις εταιρείες τις περισσότερες φορές να πάρουν τα λεφτά; Μα, εδώ δεν θα πάρουν ούτε αυτά που τους χρωστάνε οι εργαζόμενοι στο τροχαίο υλικό. Δεν πρόκειται να τα πάρουν στον αιώνα τον άπαντα. Απλήρωτοι είναι. Το ίδιο και οι άλλοι στα υποβρύχια.
Με τη μέχρι τώρα στάση, την πολιτική στάση μιας χώρας που είναι μέλος του ΝΑΤΟ, μέλος της Ευρωπαϊκής Ένωσης και μέλος της Ευρωζώνης, τι τύχη είχε η αμυντική βιομηχανία; Δεν το βλέπουμε από πείρα; Πώς μπορούμε να βγούμε να πούμε στον ελληνικό λαό ότι ερχόμαστε τώρα να διορθώσουμε τα κακώς κείμενα; Ποιος να τα διορθώσει; Το ΝΑΤΟ;
Θα καταργήσει τα αντισταθμιστικά οφέλη η Ευρωπαϊκή Ένωση και το ΝΑΤΟ και θα δημιουργήσει καινούργια. Θα βρει μορφή. Με οδηγία. Θα τα φέρει αλλιώς. Θα πει: «Ήσασταν σε κρίση. Θα φτιάχνετε αυτό και θα σας παίρνω  τα ροδάκινα». Για αυτού του είδους την αμυντική βιομηχανία μιλάμε, που θα αναμειγνύει τα ροδάκινα, τα αγγούρια, όλα μαζί στο πλαίσιο της κρίσης;
Να θυμίσω μετά τον Οτσαλάν ποια ήταν η βοήθεια στη χώρα; Θέλετε να θυμίσω; Επτά χιλιάδες στρατιώτες από το Αφγανιστάν και το Ιράκ κατέφθασαν εδώ και κάνανε διακοπές στη Χαλκιδική. Αυτή ήταν η συμμετοχή. Μας φέρανε επτά χιλιάδες στρατιώτες να ξεκουραστούν εδώ από το αγαθοεργές έργο τους στις χώρες στις οποίες είχαν επέμβει. Και τους έφεραν και τους εγκατέστησαν εκεί που σήμερα πάλι τα μονοπώλια διαφεντεύουν, κάτω και δίπλα από τις Σκουριές, κάτω και δίπλα από την Αλεξανδρούπολη. Δηλαδή, εκεί που είναι τα μεγάλα συμφέροντα. Εκεί που η ουσία είναι ο μόχθος, ο κόπος, η τεχνογνωσία, τα δικαιώματα των εργαζομένων.
Δεν μπορούμε να το ψηφίσουμε ούτε επί της αρχής ούτε επί των άρθρων. Στις τροπολογίες που φέρνετε θα σας πούμε κάπου «παρών» μόνο και μόνο για να μην εμποδιστεί μία διαρρύθμιση ενός εγκλήματος που μοιάζει περίπου με μείωση της ποινής σε ό,τι αφορά το Μετοχικό Ταμείο Στρατού και τους μετόχους εκ λόγων τυπικής επιεικείας και τίποτα πέραν αυτού. 
Τα κλεμμένα δεν πρόκειται να επιστραφούν ποτέ. Διαφάνεια δεν πρόκειται να υπάρξει ποτέ, όσες ρυθμίσεις και να κάνετε. Η αλλαγή πολιτικής δεν συνίσταται σε λεπτομέρειες διαδικαστικού τύπου. Και δεν μπορεί να υποχωρούν οι αρχές στη σκοπιμότητα μιας διαδικασίας. Όσο γρηγορότερα το καταλάβει ο ελληνικός λαός τόσο πιο σίγουρος θα είναι για τα κυριαρχικά του δικαιώματα. Άλλος τρόπος να τα πάρει στα χέρια του δεν υπάρχει. Θα κρέμεται από παζάρια μονοπωλιακών συμφερόντων στον ευαίσθητο τομέα της άμυνας και από εκβιασμούς οι οποίοι θα γίνονται, είτε σε μονοπωλιακό είτε σε επίπεδο κυβερνήσεων, που λειτουργούν ως εκπρόσωποι των μονοπωλίων και διαδίδουν τη δημοκρατία ως φερετζέ της επέκτασης των συμφερόντων τους και των κερδών τους.
Σας ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Τον λόγο έχει ο ειδικός αγορητής των Ανεξάρτητων Δημοκρατικών Βουλευτών κ. Γιώργος Νταβρής.</ChairmanSpeech>
<Speech><Parlmember>ΓΕΩΡΓΙΟΣ ΝΤΑΒΡΗΣ</Parlmember>: Κύριε Πρόεδρε, κύριε Υφυπουργέ, κυρίες και κύριοι συνάδελφοι, συζητούμε σήμερα, στη συνέχεια δύο συνεδριάσεων της αρμόδιας επιτροπής, ένα σχέδιο νόμου το οποίο, κατά την άποψή μου, όπως εξήγησα και στην αρμόδια επιτροπή, δεν είναι τόσο πολύ σημαντικό όσον αφορά τα άρθρα 1 και 2, αλλά το κύριο θέμα είναι το άρθρο 3, το οποίο είναι και το «κρέας στο πιάτο» του νομοσχεδίου, ενώ τα άλλα έχουν μπει εμβόλιμα. 
Κύριε Υπουργέ, λείπει ο Υπουργός Δικαιοσύνης. Θα ήθελα να σας παρακαλέσω να του διαβιβάσετε, όπως και του Υπουργού, αφού δει και τα πρακτικά των επιτροπών αλλά και τα σημερινά, εάν διαπιστώσει κάποια από τις φράσεις μου ή τα επιχειρήματά μου να είναι ψευδή, να με στείλει άμεσα στον εισαγγελέα.
Ορκίστηκα στην πρώτη μου ομιλία, όταν ανεβαίνω σε αυτήν την Έδρα, να λέω αλήθειες γιατί η χώρα έφτασε εδώ, γιατί απέναντι, κύριε Πρόεδρε, δεν είναι γραμμένο «Εθνικό το αληθές» και εδώ μέσα λέγονται τερατουργήματα και σοφιστείες, ψεύδη αλλεπάλληλα. 
Για να καθαρίσουμε με το νομοσχέδιο, άκουσα την εισηγήτρια να χαρακτηρίζει τα Α-Ω -τα οποία εγώ στην επιτροπή είπα να τα πούμε «Α-Α» μπαίνοντας στην άποψη της κ. Κανέλλη, δηλαδή αντισταθμιστικά αμαρτήματα- εκτροφεία σκανδάλων. Άκουσα τον όρο «χειμαζόμενη αμυντική βιομηχανία». Το ίδιο έκανε και ο εισηγητής του ΠΑΣΟΚ.
Αλήθεια, το πολιτικό ερώτημα, κύριε Υπουργέ, είναι εάν οι αρμόδιες υπηρεσίες, όπως η Δικαιοσύνη, τα Γενικά Επιτελεία, η Γενική Διεύθυνση Εξοπλισμών –έχουμε εδώ σήμερα τον κ. Γεωργιόπουλο, ο οποίος είναι διευθυντής- έπραξαν το καθήκον τους και φθάσαμε στο σημείο να έχουμε τις γνωματεύσεις, τις οποίες η αξιότιμη κυρία συνάδελφος της Συμπολίτευσης και της Κυβέρνησης είπε. Η προσωπική μου άποψη είναι πως όχι. Έχουμε σωρεία παραβλέψεων, σωρεία αμελημάτων και κακουργημάτων.
Επειδή το έφερε η τύχη, κύριε Υπουργέ -και το ξέρετε- να υπάρξουν τρία κακουργήματα τα οποία τα έχω αναφέρει στον τότε Πρωθυπουργό, στον κ. Καραμανλή, στον κ. Μεϊμαράκη και αργότερα στον κ. Βενιζέλο, επειδή το έφερε η τύχη να μιλώ απ’ αυτή την Έδρα για ένα μείζον θέμα, που δεν είναι μόνο τα κακουργήματα, θέλω να πω ότι εδώ είναι η πολιτική ουσία του θέματος, πώς δηλαδή ενεπλάκησαν οι Ένοπλες Δυνάμεις, τα Επιτελεία, οι αξιωματικοί που είναι στη Γενική Διεύθυνση Εξοπλισμών, οι στρατιωτικοί δικαστές χωρίς να εμπλακούν. Δεν ξέρω αν καταλαβαίνετε τον όρο. Γιατί ήταν απόντες. Ζητήστε ή ας ζητήσουμε σαν επιτροπή να δούμε τις αναφορές των επιτελείων, των αξιωματικών της Γενικής Διεύθυνσης Εξοπλισμών, της στρατιωτικής δικαιοσύνης για όλα αυτά τα οποία επί χρόνια βοούσε ο τόπος.
Θα αναγνώσω μία παράγραφο από τα όσα γράφω προς τον κ. Καραμανλή το 2008: «Κύριε Πρωθυπουργέ, σαν απλός ενεργός πολίτης, επιτρέψτε μου να αιτηθώ τη δημιουργική πολιτική σας παρέμβαση για μία ριζική αλλαγή στις Ένοπλες Δυνάμεις. Το στρατιωτικό εργαλείο της δημοκρατίας μας επιβάλλεται, εκτιμώ, να λειτουργεί στους δύσκολους αυτούς καιρούς αποτελεσματικότερα αλλά κυρίως οικονομικότερα. Αυτό είναι εφικτό, εάν η νέα πολιτική ριζοσπαστική πρόταση εστιάσει και στηριχθεί στον άνθρωπο, στο ηθικό και την ηθική των στρατευμένων και των στελεχών και λιγότερο στα πανάκριβα εξοπλιστικά προγράμματα, που ενίοτε και «καρκινικές» παρενέργειες δημιουργούν και την άσκηση κοινωνικής πολιτικής περιορίζουν σημαντικά». 
Το καταθέτω για τα Πρακτικά.
(Στο σημείο αυτό ο Βουλευτής κ. Γεώργιος Νταβρής καταθέτει για τα Πρακτικά το προαναφερθέν έγγραφο, το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
Μετά από λίγους μήνες, η σαββατιάτικη «ΕΛΕΥΘΕΡΟΤΥΠΙΑ» γράφει: Δισεκατομμύρια για όπλα, ψίχουλα στη φτώχεια. Μία φρεγάτα 740.000 ευρώ. Με μία φρεγάτα θα μπορούσαμε να δώσουμε επίδομα φτώχειας σε συμπολίτες μας.
Αλήθεια, γιατί τα λέω αυτά; Τα λέω, γιατί σαν στρατιωτικός πιστεύετε ότι δεν πιστεύω ότι οι Ένοπλες Δυνάμεις της χώρας πρέπει να είναι επαρκώς εξοπλισμένες; Κάθε άλλο, πιστεύω ότι πρέπει να είναι. Δεν πρέπει, όμως, με τίποτε –και νομίζω ότι υπάρχουν μαρτυρίες- να κοστολογούνται τα οπλικά συστήματα δύο, τρεις και τέσσερις φορές επάνω. Δεν χρειάζεται να το αποδείξουμε. Είναι ο κ. Τσοχατζόπουλος στη φυλακή, είναι ο πρώην Γραμματέας της Γενικής Διεύθυνσης Εξοπλισμών στη φυλακή και όπως σας είπα στην επιτροπή: Κανείς από κάτω δεν πήρε χαμπάρι; Κανείς; 
Όλοι έπαιρναν χαμπάρι. Λυπάμαι που το λέω και αυτό είναι το μείζον θέμα. Ήδη, μετά την κρίση, που είναι καθοριστικός ο ρόλος του Υπουργείου Εθνικής Άμυνας σε αυτό που λέγεται «κρίση», ενώ είναι κλοπή, θα έπρεπε να διατάξουν και η στρατιωτική δικαιοσύνη και ο εισαγγελέας του Αρείου Πάγου και οι Υπουργοί να κατέβουν όλοι οι φάκελοι κάτω. Τόσα είναι τα εξοπλιστικά, αυτοί ήταν στις επιτροπές και έτσι έπρεπε να δουν έναν-έναν τον φάκελο, για να δουν ποιοι σιώπησαν, ποιοι είδαν και δεν μίλησαν και έφθασε η χώρα εδώ και κοντεύουμε να μας κρεμάσουν πάλι στο Παρίσι. 
Δεν μίλησε κανείς και ερχόμαστε τώρα και ακούμε παραδοξολογίες. Σας άκουσα, κυρία συνάδελφε, να λέτε ότι θα εισρεύσουν λεφτά. Γνωρίζετε κανέναν που να δίνει λεφτά στο κράτος σήμερα από αυτούς τους ποντικούς; Αυτοί τακτοποιήσεις θέλουν για να τελειώνουν, γιατί ξέρουν καλύτερα από εμάς τι έρχεται. 
(Στο σημείο αυτό την Προεδρική Έδρα καταλαμβάνει ο Γ’ Αντιπρόεδρος της Βουλής κ. ΧΡΗΣΤΟΣ ΜΑΡΚΟΓΙΑΝΝΑΚΗΣ )
Κύριε Υπουργέ, μιλάω γιατί στενοχωριέμαι και το ξέρετε ότι στενοχωριέμαι. Ζήτησα στην επιτροπή να εξετάσετε τι έγινε με την αναφορά ενός αξιωματικού του Ναυτικού για την ΤΠΚ -δεν ξέρω αν είναι Ρίτσος- ζήτησα στοιχεία για να δούμε αν αυτό το περιβόητο «WOM-SQOM», το οποίο απ’ ό,τι μου είπε ο κ. Γεωργιόπουλος έχει παραδοθεί, αν δουλεύει, πόσο στοίχισε και τι έκανε η δικαιοσύνη. 
Προσέξτε τώρα πώς δένει αυτό με τις αρμοδιότητες του Α/ΓΕΕΘΑ. Έχουμε τρία κακουργήματα, ένα από αυτά είναι «Α-Α», όχι Α-Ω. Έγραφε τότε ο «ΕΠΕΝΔΥΤΗΣ», «Στη διάθεσή σας «απόρρητα» του στρατού με μια απλή αίτηση». Φώναζαν αξιωματικοί, μπορεί να φώναζε κι ο Νταβρής. Τι έγινε; Ούτε μία μέρα πειθαρχική ποινή! Ψάξτε τα χαρτιά. Ούτε μία μέρα! 
Άρα θέλω και πάλι να τονίσω, κύριε Υπουργέ, και δεν ξέρω -ίσως είναι ο κ. Πολύδωρας εδώ και δεν ξέρω ποιοι άλλοι συνάδελφοι είναι δικηγόροι- αν μπορώ να μηνύσω τον εαυτό μου. Διότι ένας στρατηγός, ένα πτέραρχος, όταν απευθύνεται στον Πρωθυπουργό της χώρας, στη Βουλή, και αυτά τα οποία αναφέρει είναι ψευδή, θα πρέπει να γίνει πολίτης, να του ξηλώσετε τα γαλόνια! Αλλιώς, θα πρέπει να ελέγξετε όλους αυτούς που άνοιξαν πολύ την κρησάρα και πέρναγαν αυτά τα δισεκατομμύρια από μέσα. 
Αλλά δεν είναι τα δισεκατομμύρια το σημαντικότερο που έρχεται εδώ, είναι η νοοτροπία. Προσέξτε, η νοοτροπία. Ποια είναι η εμπλοκή; Το μέγα ερώτημα είναι: «γιατί δεν μίλησαν οι στρατηγοί;». Γιατί δεν μίλησαν οι στρατηγοί όταν ο κ. Πάγκαλος βγήκε στο «ΒΗΜΑ» πρωτοσέλιδο και έλεγε -συγγνώμη για τις εκφράσεις, αλλά έτσι το είπε- «Δεν είναι στρατά, είναι σκατά!»; Πού ήταν οι στρατηγοί; Θα φτιάξουμε στράτευμα, με τα «Α-Α», με τα «αντισταθμιστικά αμαρτήματα»; Αυτή είναι η αγωνία μου, την οποία έχω υποχρέωση να την καταθέσω. 
Ρίχνοντας τους τόνους -που είναι από πάθος, όπως σας είπα, γιατί αγωνιώ- βλέπω ότι γύρω-γύρω, στη χώρα, υπάρχει ένα μεγάλο μνημόσυνο. Δεν είναι του ΠΑΣΟΚ τα σαράντα, υπάρχει μνημόσυνο στην κοινωνία, στη δημοκρατία. Δεν λειτουργεί η δημοκρατία. Το είπε ο κύριος Υπουργός Παιδείας σήμερα εδώ. Προσέξτε να δείτε τι παιχνίδια παίζει η τύχη. Ο κύριος Υπουργός Παιδείας κ. Λοβέρδος ήρθε σήμερα και λέει «Δεν μπορούμε να αντέξουμε στον μεγάλο όγκο των ερωτήσεων». Δηλαδή, κοινοβουλευτικός έλεγχος, τι; Από το 1974 μέχρι τώρα μπορεί να είναι και διακόσιες τριάντα χιλιάδες οι ερωτήσεις κι οι επερωτήσεις. Ο ίδιος ο κ. Λοβέρδος, αν δεν με απατά η μνήμη μου, μαζί με τον νυν Αντιπρόεδρο, στην αρμόδια επιτροπή, στο ύψιστο επίπεδο κοινοβουλευτικού ελέγχου, είπαν «Αυτοί δεν είναι λογαριασμοί, αυτοί είναι αριθμοί τηλεφώνων».
Κι εμείς θέλουμε να σώσουμε τη χώρα! Πώς θα τη σώσουμε τη χώρα, κύριε Υπουργέ; Λέγοντας ψέματα, συνεχόμενα; Αφήνοντας το στράτευμα έτσι; Τι έχει ανάγκη το στράτευμα, λεφτά; Δεν σας «κουδουνίζει» στ’ αυτιά, όταν οι αξιωματικοί, οι δικαστές, έτσι που είναι τώρα η χώρα, συζητάνε μόνο για λεφτά; Γνωρίζω τις ανάγκες τους και τις σέβομαι. Τα λεφτά είναι το θέμα; Είναι, ναι. Από πού τα παίρνετε τα λεφτά, κύριε Υπουργέ; Από πού; Από τον αξιωματικό, από τον απλό πολίτη, από τη μεσαία τάξη. 
Οι κύριοι αυτοί με τα Α-Ω, οι «ποντικοί», που είναι μπλεγμένοι όλοι, αυτοί οι μεγάλοι, που λέει ο κ. Σούρλας «12 δισεκατομμύρια φέτος ψεύτικα τιμολόγια και καύσιμα», αυτοί που λέει η «Εφημερίδα των Συντακτών» -και ζήτησα και από τους αξιότιμους του ΣΥΡΙΖΑ, κύριε Δρίτσα, το θυμάστε, την άλλη φορά- «είκοσι τέσσερις χιλιάδες άτομα, 60 δισεκατομμύρια, 25 «άσπρα», 35 «μαύρα». Πού είναι αυτοί; Τι κάνετε;
Με τα εκατόν ογδόντα πέντε, κυρία συνάδελφε, θα σώσουμε τη χώρα; Άμα είναι να τη σώσουμε, να τα ψηφίσουμε σήμερα να τελειώνουμε! Αυτά είναι σοφιστείες. Αυτά είναι ψέματα. Δεν βλέπετε τι γίνεται; Θα μας κρεμάσουν στο Παρίσι –επιτρέψτε μου λίγο τον όρο, γιατί είναι βαρύς ίσως- με σκοινιά που θα μυρίζουν Coco Chanel! H θηλιά θα έχει τέτοιο πράγμα! 
Ποια είναι η λύση, όμως; Γιατί αυτές ήταν οι διαπιστώσεις. Να μπείτε, κύριε Υπουργέ, και όλοι μας να μπούμε, και ο ΣΥΡΙΖΑ να μπει και όλοι, σε κατάσταση ενότητας. Η χώρα μας είναι σε κατάσταση έκτακτης ανάγκης. Θα πρέπει να πληρώσουν οι «γεμάτες τσέπες». 
Το πρώτο θέμα στην πολιτική ατζέντα δεν είναι η προεδρολογία και ο ΕΝΦΙΑ! Αυτό είναι επικοινωνιακό τρικ! Γιατί ή εκατόν είκοσι έναν θα έχει ο ΣΥΡΙΖΑ και δεν θα βγει ή εκατόν ογδόντα ο κ. Σαμαράς και θα συνεχίσει, δύο προβλήματα υπάρχουν, δύο «αρκούδες» που θα φάνε τον Ελληνισμό. Δύο! Ποια είναι; 
Πρώτα πρέπει να «σβήσουμε» όλους αυτούς τους «ποντικούς» και πρέπει να βρούμε λεφτά. Και δεν βρίσκουμε λεφτά σε αυτόν που δεν έχει. Θα πρέπει να βρούμε αυτούς από τα Α-Ω και τους υπόλοιπους που προανέφερα. 
Και το δεύτερο θέμα έχει να κάνει με τους μετανάστες που θέλουμε να τους περιθάλψουμε κ.λπ.. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Τελειώνω, κύριε Πρόεδρε.
Το δεύτερο θέμα στην ατζέντα είναι αυτό που βγάζει η «ΚΑΘΗΜΕΡΙΝΗ», που βγάζουν οι εφημερίδες. Εξακόσια πενήντα άτομα την ημέρα μπαίνουν στη χώρα λόγω των τζιχαντιστών. Τι θα κάνουμε; Υπάρχει υπογεννητικότητα από τη μια μεριά και από την άλλη διάλυση του στρατεύματος και διάλυση της οικονομίας. Και μπουκάρουν μέσα οι υπόλοιποι. 
Με τι; Με τα «Α-Α» ή τα Α-Ω θα σωθεί η χώρα; Και τρωγόμαστε εδώ σαν τα σκυλιά από το πρωί μέχρι το βράδυ λέγοντας σοφιστείες; Δεν λύνεται έτσι το θέμα. Χρειάζεται ενότητα. Χρειάζεται να πληρώσουν οι «γεμάτες τσέπες» μέσα στις οποίες είναι και οι Α-Ω.
Χρειάζεται να δούμε και το άλλο το μεγάλο θέμα που θα μας «σκοτώσει». Κλείνω, κύριε Πρόεδρε, και λέω ότι ευελπιστώ, όταν θα είμαι γέρων και αν είμαι σε αυτήν την Αίθουσα, να πάψουν να λέγονται αυτές οι τρομερές σοφιστείες και τα ψέματα. 
Εισηγούμαι να βάλετε εκεί την επιγραφή «Εθνικόν το αληθές» και από εδώ να βάλετε αυτό που υπήρχε στο σχολείο μου στην Άρτα «Κλείσε στην ψυχή σου την Ελλάδα και θα αισθανθείς κάθε είδους μεγαλείο». 
Δεν έχω να σας πω τίποτα άλλο. 
Σας ευχαριστώ που με ακούσατε. 
(Στο σημείο αυτό ο Βουλευτής κ. Νταβρής καταθέτει για τα Πρακτικά τα προαναφερθέντα έγγραφα, τα οποία βρίσκονται στο αρχείο του Τμήματος Γραμματείας της Διεύθυνσης Στενογραφίας και  Πρακτικών της Βουλής)</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ευχαριστούμε, κύριε συνάδελφε.
Θα μιλήσουν τώρα οι Κοινοβουλευτικοί Εκπρόσωποι;</ChairmanSpeech> 
<Speech><Parlmember>ΓΕΩΡΓΙΟΣ ΒΑΡΕΜΕΝΟΣ</Parlmember>: Ένας ομιλητής είναι.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Όχι, δεν είναι ένας. Είναι τρεις. 
Ας μπούμε στον κατάλογο των αγορητών. 
Κύριε Δαβάκη, παρακαλώ, έχετε τον λόγο.</ChairmanSpeech>
<Speech><Parlmember>ΑΘΑΝΑΣΙΟΣ ΔΑΒΑΚΗΣ</Parlmember>: Εγώ θα μιλήσω επί των τροπολογιών, κύριε Πρόεδρε.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ε, καλά, ενιαίως νομίζω γίνεται η συζήτησις. Ορίστε.</ChairmanSpeech> 
<Speech><Parlmember>ΑΘΑΝΑΣΙΟΣ ΔΑΒΑΚΗΣ</Parlmember>: Έχω συνεννοηθεί με την Έδρα.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Καλώς.
Ορίστε, κύριε Βαρεμένε. Παρακαλώ, έχετε τον λόγο.</ChairmanSpeech>
<Speech><Parlmember>ΓΕΩΡΓΙΟΣ ΒΑΡΕΜΕΝΟΣ</Parlmember>: Ευχαριστώ, κύριε Πρόεδρε.
Κατ’ αρχάς, επειδή μίλησε ο προλαλήσας αγορητής για την ουσία της συζήτησης για τον Πρόεδρο, θα έλεγα ότι έχει κάποια σχέση με την «αρκούδα» και τα χρονικά όρια μέσα στα οποία η ίδια μπορεί να συνεχίσει το θεάρεστο έργο της.
Θα ήθελα να πω, όμως, το εξής. Προκύπτει, νομίζω, ένα σοβαρό πρόβλημα επί της ουσίας. Με βάση όσα είπαμε και στην επιτροπή, είναι προφανές ότι δεν υπάρχει κάποιο υπονοούμενο για το πρόσωπο του κυρίου Υφυπουργού. Αντιθέτως, θα έλεγα ότι όσα έχουμε κάνει μέχρι σήμερα κατατείνουν στην προστασία και του ιδίου αλλά στην προστασία όλων μας και τελικά στην προστασία του Κοινοβουλίου και του θεσμικού του ρόλου. 
Είναι προφανές -και νομίζω ότι θα το υποψιαζόταν μέχρι και η κ. Κανέλλη- ότι εδώ υπάρχει ενδεχόμενο ζημίας του δημοσίου με ό,τι αυτό μπορεί να συνεπάγεται. Δεν μπορεί εν μέσω θέρους, κατεπειγόντως, ο Υπουργός να φέρνει το συγκεκριμένο νομοσχέδιο και να μη συμμετέχει σε κανένα στάδιο της συζήτησης. Δεν συμμετείχε σε κανένα στάδιο! Δεν λέω για σήμερα που απουσιάζει για να συμμετάσχει στη Σύνοδο του ΝΑΤΟ, αλλά δεν συμμετείχε σε κανένα στάδιο!
Και φορτώνει στους ώμους του Υφυπουργού αυτό το βάρος, τη στιγμή που ο ίδιος ο Υφυπουργός έχει δηλώσει –για προφανείς, υποθέτω, λόγους- ότι ποτέ δεν ήταν στο αντικείμενο της αρμοδιότητάς του τα αντισταθμιστικά οφέλη. Ποτέ!
Και θέλω να πω το εξής: Δεν καήκαμε, κύριοι συνάδελφοι, απλώς στον χυλό και φυσάμε και το γιαούρτι, υπάρχει κάτι πολύ πιο ουσιαστικό. Κατ’ αρχάς, είναι θετικό το ότι δεχτήκατε τις δύο τροπολογίες του ΣΥΡΙΖΑ. Κάνατε ένα βήμα, αλλά γιατί το κάνατε πλαγίως, κύριε Υπουργέ; Δεν μπορούσατε να τις αποδεχτείτε και να τις βάλετε για ψήφιση; Θα χάνατε κάτι από τις εντυπώσεις, αν το κάνατε αυτό; Αυτό, όμως, είναι δευτερεύον, όπως θα έλεγα ότι δευτερεύον είναι και το γεγονός των πανηγυρισμών των εισηγητών της Νέας Δημοκρατίας στην επιτροπή. Από τη διαφορά των τόνων σήμερα διαπίστωσα ότι μάλλον υποψιάστηκε η κερκίδα ότι οι πανηγυρισμοί αφορούσαν άλλον αγώνα. 
Η ουσία, όμως, και το μεγάλο θέμα είναι το εξής: Έρχεται το 2010 η ρύθμιση του κ. Βενιζέλου και τι λέει; Για όσες συμβάσεις έληξαν δεν θα οδηγήσουμε την κατάσταση στην κατάπτωση των ποινικών ρητρών, αλλά μπορούμε να τις επανακαταρτίσουμε, να τις ξαναφτιάξουμε από την αρχή. Δίνεται μάλιστα στη δημοσιότητα σχέδιο υπουργικής απόφασης, το οποίο ποτέ δεν υπογράφεται και δεν υλοποιείται. 
Και το τεράστιο ερώτημα είναι: Γιατί η ελληνική πολιτεία συμπεριφέρεται με αυτόν τον τρόπο; Τι υπάρχει από κάτω; Εγώ δεν το γνωρίζω, αυτό όμως που γνωρίζω είναι τα αποτελέσματα αυτής της πρακτικής. Και ποια είναι τα αποτελέσματα αυτής της πρακτικής; Σύμφωνα με τα στοιχεία που μας δώσατε, από τις ογδόντα πέντε συμβάσεις αντισταθμιστικών ωφελημάτων, οι πενήντα έξι πιστώθηκαν μετά από πέντε-έξι χρόνια. Υπάρχει σύμβαση, η οποία έληξε το 2001 και πιστώθηκε το 2010.
Κύριε Υπουργέ, μήπως συμφωνείτε κι εσείς ότι τούτο εδώ εκφεύγει των αρμοδιοτήτων μας και εμπίπτει στην αρμοδιότητα άλλων αρχών; Κοιτάξτε, θα μπορούσατε να απαντήσετε ότι εκ παραλλήλου δεν εμποδίζεται η δικαιοσύνη να κάνει το έργο της. 
Όμως, το θέμα δεν είναι αυτό. Πριν σας πω ποιο είναι το θέμα το κεφαλαιώδες, θα σας πω ότι ο κ. Βασιλάκος, ο πρώην Διευθυντής Εξοπλισμών είπε τον Μάρτιο που μας πέρασε: «Είναι αληθές γεγονός ότι κατά τη διάρκεια της θητείας μου η καταγραφή των ληγμένων συμβάσεων ανέδειξε ότι το ποσό πιστωτικής αξίας περίπου 3 δισεκατομμυρίων παραμένει ανεκτέλεστο υπόλοιπο υποχρεώσεων παροχής αντισταθμιστικών ωφελημάτων από ξένες εταιρείες. Αυτό θεωρητικά σημαίνει ότι το ποσό περίπου των 300 εκατομμυρίων από την κατάπτωση των τραπεζικών εγγυητικών επιστολών θα μπορούσε να εισπραχθεί υπέρ του ελληνικού δημοσίου ή εναλλακτικά βιομηχανικό έργο ισόποσης αξίας θα μπορούσε να ανατεθεί στην ελληνική βιομηχανία». Αυτά τα λέει ο κ. Βασιλάκος.
Και το θέμα ξέρετε ποιο είναι τώρα; Το θέμα είναι, κύριε Υπουργέ, αν υπάρχει πλέον ύλη και ποια ακριβώς είναι αυτή η ύλη των αντισταθμιστικών ωφελημάτων που χαίρει ρυθμίσεως. Ποια είναι αυτή η ύλη; 
Και να σας πω και κάτι; Πέρα από τις παρεμπίπτουσες συμβάσεις των αντισταθμιστικών ωφελημάτων ως εκ τούτου επηρεάζονται και οι κύριες συμβάσεις. Ορισμένες ξέρετε γιατί επελέγησαν; Επελέγησαν λόγω της Σύμβασης Αντισταθμιστικών Ωφελημάτων. Γι’ αυτό επελέγησαν! Το Νομικό Συμβούλιο του Κράτους σάς λέει -όχι σε εσάς προσωπικά αλλά λέει στην Κυβέρνηση- και σας υπογραμμίζει τη σημασία της επικαιρότητας στις συμβάσεις των αντισταθμιστικών ωφελημάτων.
Τι σας λέει δηλαδή το Νομικό Συμβούλιο –όχι ο ΣΥΡΙΖΑ; Λέει ότι μία σύμβαση που υπογράφτηκε –παραδείγματος χάριν- το 1900 και έληξε το 2001, το 2010 -για να μην πω το 2014- που πιστώνεται, μπορεί να μην έχει αντικείμενο. Ας το κάνω λίγο πιο απλό για να το καταλάβουμε όλοι. Δηλαδή, στη συμφωνία των αντισταθμιστικών ωφελημάτων μπορεί να ήταν η παροχή κάποιων κομπιούτερ της γενιάς εκείνης. Σήμερα, όμως, είναι άχρηστα.
Γι’ αυτό σας λέω ότι το μεγάλο θέμα είναι ποια είναι αυτή η ύλη. Όταν σας λέμε να μας δώσετε συγκεκριμένες απαντήσεις για την πορεία των συμβάσεων αυτών, γι’ αυτόν ακριβώς τον λόγο σας το λέμε.
Μπορώ να σας πω και κάτι; Θεώρησα εγώ ο ίδιος θετικό το βήμα που κάνετε –το πλάγιο έστω- της υιοθέτησης τροπολογίας του ΣΥΡΙΖΑ. Θα μπορούσαμε να αρχίσουμε να την εφαρμόζουμε από τώρα. Ναι! Πώς; Αποσύροντας το άρθρο 3, φέρνοντας το στην Επιτροπή Εξοπλισμών για να εφαρμοστεί η διαδικασία που προβλέπεται από την τροπολογία. Ιδού η Ρόδος!</Speech>
<Speech><Parlmember>ΙΩΑΝΝΗΣ ΛΑΜΠΡΟΠΟΥΛΟΣ</Parlmember> (Υφυπουργός Εθνικής Άμυνας): Την άλλη εβδομάδα.</Speech>
<Speech><Parlmember>ΓΕΩΡΓΙΟΣ ΒΑΡΕΜΕΝΟΣ</Parlmember>: Καταλήγοντας θέλω να πω το εξής: Εμείς, εξαντλώντας τον ρόλο μας ως Αντιπολίτευση και μη περιοριζόμενοι μόνο σε κριτική, όπως κατά καιρούς μας προσάπτετε, σας υποβάλαμε αυτές τις δύο τροπολογίες. 
Θέλω να πω ότι αυτές είναι μόνο ένα βήμα. Είμαστε διατεθειμένοι και προγραμματικά προετοιμασμένοι να αντιμετωπίσουμε το πρόβλημα αυτό ριζικά κατά το ανθρωπίνως δυνατόν. Θέλετε να σας πω γιατί; Σε αυτό αρκεί μόνο η πολιτική βούληση. Δεν χρειάζονται λεφτά. Αντιθέτως, αντιμετωπίζοντας το πρόβλημα, μπορεί να εξοικονομήσεις και λεφτά. 
Θα το κάνουμε, αν μας ανατεθεί ο ρόλος αυτός, αλλά ως τότε δεν θα πάψουμε να ασκούμε τεκμηριωμένη κριτική και να ζητάμε αυτά που σας ζητάμε στο πλαίσιο ενός δημιουργικού διαλόγου και όχι αναζητώντας, όπως αφήσατε να εννοηθεί, κύριε Υπουργέ –όχι ενδεχομένως για εμάς, αλλά για άλλους- πεδίο αντιδικίας στον χώρο των Ενόπλων Δυνάμεων.
Ευχαριστώ πολύ.
(Χειροκροτήματα από την πτέρυγα του ΣΥΡΙΖΑ)</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Τον λόγο έχει ζητήσει ο Υφυπουργός Εθνικής Άμυνας κ Λαμπρόπουλος.
Ορίστε, κύριε Υφυπουργέ, έχετε τον λόγο.</ChairmanSpeech>
<Speech><Parlmember>ΙΩΑΝΝΗΣ ΛΑΜΠΡΟΠΟΥΛΟΣ</Parlmember> (Υφυπουργός Εθνικής Άμυνας): Ευχαριστώ, κύριε Πρόεδρε.
Κυρίες και κύριοι συνάδελφοι, αισθάνομαι την ανάγκη να ευχαριστήσω, κατ’ αρχάς, τους συναδέλφους και τις συναδέλφισσες για τα πολύ καλά λόγια που είπαν για μένα. Αυτό, για τον κάθε απλό άνθρωπο και για έναν πολιτικό που θητεύει αρκετά χρόνια σ’ αυτήν την Αίθουσα, είναι ηθική ικανοποίηση. Εγώ έχω μάθει στη ζωή μου να μη ζητώ τίποτα άλλο, παρά ηθική ικανοποίηση και να έχω δύναμη και υγεία να πράττω πάντα το σωστό, πάντα αυτό που θα ωφελεί την πατρίδα μου και να έχω τη συνείδησή μου πάντα ήσυχη. Σας ευχαριστώ πολύ.
Αυτό μου δημιουργεί προσωπικά, για όσο καιρό η πολιτεία θα με τιμά με το αξίωμα που έχω, μία επιπρόσθετη ευθύνη σε έναν χώρο, όπως αυτόν των Ενόπλων Δυνάμεων, να λειτουργώ όχι απλώς συναινετικά, όχι απλώς με σύνεση αλλά να κάνω ό,τι είναι δυνατόν καλύτερο. Πιστεύω ότι αυτό ενστερνίζεται και η υπόλοιπη πολιτική ηγεσία του Υπουργείου Εθνικής Άμυνας, δηλαδή να πράττουμε ό,τι είναι το καλύτερο και το ωφελιμότερο για τις Ένοπλες Δυνάμεις μας, πάντα με συνεργασία, πάντα με διάλογο.
Πίστευα, πιστεύω και μας επιβάλλει ο χώρος αυτός των Ενόπλων Δυνάμεων να έχουμε διάλογο, να έχουμε συνεργασία. Ιδέες σωστές και προτάσεις υπάρχουν από παντού, απ’ όλους τους χώρους. Ο πατριωτισμός όλων μας είναι δεδομένος και προσωπικά ούτε τον αμφισβήτησα ποτέ μου ούτε θα τον αμφισβητήσω. 
Όλοι μαζί, λοιπόν, πρέπει να λειτουργήσουμε γιατί μας ενώνει όλους. Θεωρώ πως και η όποια κριτική, είναι κριτική για το καλό. Εάν υπερβάλλουμε στην άρνηση πολλές φορές, ας προσπαθούμε να το αποφεύγουμε αυτό. Και όταν υπάρχουν ευήκοα ώτα ακουόντων, τότε έχουμε καλύτερο αποτέλεσμα. Δεν ωφελεί σε τίποτα η άρνηση. Ας τη βρούμε σε άλλους χώρους, εκεί που είναι πιο απλά και πιο εύκολα τα πράγματα. 
Οι Ένοπλες Δυνάμεις σήμερα περνάνε δύσκολες μέρες, έχουν πολλά προβλήματα και οικονομική στενότητα. Οι ηγεσίες και τα στελέχη είναι υποχρεωμένα να διατηρούν το αξιόμαχο, να εξασφαλίζουν την εδαφική μας ακεραιότητα με λιγότερα χρήματα και αυτό δεν είναι εύκολο να γίνει. Χρειάζεται πολλή και σκληρή δουλειά και πολλές θυσίες και να είστε σίγουροι πως γίνονται. 
Γι’ αυτό πιστεύω ότι σήμερα πρέπει να κάνουμε ό,τι είναι δυνατόν για να μην ταράζουμε την ηρεμία των Ενόπλων μας Δυνάμεων. Δεν θέλω να αναφερθώ σε κάποιον ή σε κάτι, θέλω όμως να πω –έχω την υποχρέωση να πω- ότι προσωπικά και εκ χαρακτήρος δεν αποδέχομαι βαριές εκφράσεις να ακούγονται εδώ, γιατί δεν συνάδουν και στον πολιτικό μας πολιτισμό και ίσως –πολλές φορές και από παρεξήγηση- σπιλώνουν όλο το σώμα των αξιωματικών. 
Δέχομαι –και έτσι έχουν αποδείξει τα πράγματα- ότι υπήρξαν και ορισμένοι αξιωματικοί, οι οποίοι δεν τήρησαν τον όρκο τους, διότι έχουν βρεθεί και χρήματα στους λογαριασμούς τους. Είναι πολύ λίγοι όμως, όπως συμβαίνει σε όλους τους χώρους και στους πολιτικούς –δεν είμαστε όλοι οι πολιτικοί ίδιοι- και στον κλήρο, στη δικαιοσύνη και στη δημόσια διοίκηση.
Θα πρέπει, λοιπόν, στους αξιωματικούς, που έχουν ένα πολύ δύσκολο έργο να επιτελέσουν, που με πολλές δυσκολίες και με μια βαλίτσα στο χέρι λόγω μεταθέσεων από δω και από εκεί είναι αναγκασμένοι οι άνθρωποι αυτοί να επιτελούν στο ακέραιο το καθήκον τους, να τους εξασφαλίσουμε την ηρεμία και να καταβάλουμε όλοι προσπάθεια να τους δώσουμε αυτό που πρέπει να έχουν για να κάνουν τη δουλειά τους σωστά. 
Σε σχέση με τα θέματα που ρυθμίζει το νομοσχέδιο που συζητάμε, δεν θα σταθώ πολύ. Στο άρθρο 1, τι ορίζει με τον τελευταίο νόμο το «διακλαδικό δόγμα»; Πλήρη επιχειρησιακή και διοικητική διοίκηση και εν καιρώ πολέμου και εν καιρώ ειρήνης. «Διοικητική διοίκηση» είναι η εξουσία ενός διοικητή επί των υφισταμένων κλιμακίων και μονάδων σε θέματα προσωπικού, εκπαίδευσης, κ.λπ..
Επίσης, σύμφωνα με το προαναφερθέν δόγμα, ο Α/ΓΕΕΘΑ είναι ο μοναδικός διακλαδικός διοικητής τόσο στην ειρήνη όσο και στον πόλεμο και σε αυτόν υπάγονται –προσέξτε- δυνάμεις ταχείας αντίδρασης που ανήκουν σε όλους τους κλάδους των Ενόπλων Δυνάμεων. Όταν λοιπόν θα γίνεται μια άσκηση ή μια επιθεώρηση σε κάποια μονάδα και διαπιστώνεται ότι κάποιος δεν τηρεί τον νόμο, δεν κάνει ό,τι πρέπει να κάνει και παρακούει την εντολή του Αρχηγού του, δεν θα μπορεί τότε ο Αρχηγός ΓΕΕΘΑ να του επιβάλει μια ποινή; Θα πρέπει να πάει μέσω του Υπουργού ή μέσω των Αρχηγών; 
Και σας διαβεβαιώνω πως αυτό δεν σημαίνει ότι αφαιρούμε κάτι από τους Αρχηγούς των Κλάδων ή ότι τους «καπελώνουμε». Να προσθέσω επίσης ότι αυτό που σήμερα νομοθετούμε –απ’ όσο ρώτησα- ισχύει στους περισσότερους στρατούς όλου του κόσμου, Αγγλία, Ιταλία, Γαλλία, Γερμανία.
Γιατί εδώ να το θεωρήσουμε τόσο μεγάλο και να μας απασχολήσει τόσο; Εισηγούμαι, λοιπόν, ότι πρέπει να ψηφιστεί και αυτό το άρθρο. Δεν υπάρχει καμμία άλλη σκοπιμότητα. 
Όσον αφορά το άρθρο 2 για τους στρατιωτικούς δικαστές, επαναλαμβάνω και πάλι ότι επαναφέρουμε αυτό που ίσχυε πριν γίνει η αλλαγή με τον ν. 3883/2010. Η αλλαγή που έγινε ευνοούσε μόνο τους στρατιωτικούς δικαστές Β΄, οι οποίοι είχαν οποιαδήποτε προϋπηρεσία στις Ένοπλες Δυνάμεις, ανατρέποντας κατ’ αυτόν τον αδικαιολόγητο τρόπο την αρχική επετηρίδα, όπως είχε αυτή διαμορφωθεί κατά την είσοδό τους στο σώμα των στρατιωτικών δικαστών. 
Η διάταξη που θέλουμε να αλλάξουμε τώρα, οδηγούσε σε μειονεκτικότερη θέση τις γυναίκες στρατιωτικούς δικαστές έναντι των ανδρών συναδέλφων τους, που στο σύνολό τους έχουν προϋπηρεσία στις Ένοπλες Δυνάμεις. Ευνοούσε αδικαιολόγητα τους κατόχους μεταπτυχιακού τίτλου σπουδών μόνο σε συγκεκριμένο βαθμό στρατιωτικού δικαστή Β΄, αγνοώντας την κατοχή του ίδιου τίτλου σε άλλους βαθμούς. 
Η προηγούμενη διάταξη δημιουργήθηκε –κάποιοι την έφτιαξαν εν αγνοία- και πέρασε –πώς πέρασε!- για να ευνοηθούν κάποιοι συγκεκριμένοι –και απ’ ό,τι μου λένε, τρεις, τέσσερις- για να πάρουν αυτόν τον βαθμό και πέρασαν έτσι. 
Αποκαθιστούμε, λοιπόν, αυτό που ίσχυε, αποκαθιστούμε την τάξη, αποκαθιστούμε τη δικαιοσύνη. Σας επαναλαμβάνω –και πρέπει να το πω- ότι αυτό μας το ζήτησε ομόφωνα η Ένωση Στρατιωτικών Δικαστών. 
Ας πάμε τώρα στο άρθρο 3. Θέλω να πω δυο κουβέντες για το τι είναι αντισταθμιστικά ωφελήματα, για να μας καταλαβαίνει και ο κόσμος που μας ακούει. Αντισταθμιστικά ωφελήματα –τα Α-Ω, όπως τα λένε- είναι το σύνολο των ανταποδοτικών πράξεων που πραγματοποιούνται από τον προμηθευτή σαν αντιστάθμισμα μιας συγκεκριμένης προμήθειας των Ενόπλων Δυνάμεων με επιδίωξη την υποβοήθηση της Αμυντικής Βιομηχανίας και την ενίσχυση των Ενόπλων Δυνάμεων μέσω της παροχής υλικών και υπηρεσιών. 
Θα μου πείτε: Λειτούργησαν σωστά; Εγώ σας λέω ότι ορισμένα, λίγα, σύμφωνα με την πληροφόρηση που έχω, λειτούργησαν σωστά και στα άλλα έγιναν διάφορα, έγιναν πάρτι. Θα προχωρήσω παρακάτω και θα σας πω.
Ποια είναι τα οφέλη από την υιοθέτηση του σχεδίου νόμου που φέρνουμε για τα αντισταθμιστικά οφέλη; Με την ψήφιση του νέου νόμου θα προκύψουν νέα προγράμματα συμβάσεων Α-Ω εκτιμώμενου ύψους τουλάχιστον –ή κατά κάποιους περίπου- 178 εκατομμυρίων ευρώ. Αντίθετα, σε περίπτωση που δεν υιοθετηθούν οι προβλέψεις αυτού, τότε θα καταστεί αμφίβολη η είσπραξη του ποσού των ποινικών ρητρών ύψους 71 εκατομμυρίων ευρώ από τις ληγμένες συμβάσεις αντισταθμιστικών ωφελημάτων, ενώ επιπλέον θα προκληθεί εμπλοκή με μακρές δικαστικές διαμάχες, με αβέβαια αποτελέσματα και σημαντική οικονομική επιβάρυνση του Υπουργείου Εθνικής Άμυνας. 
Αναλυτικότερα, τα οφέλη που θα προκύψουν για την εθνική οικονομία και για το Υπουργείο Εθνικής Άμυνας είναι τα εξής: 
Πρώτον, θα ενισχυθεί άμεσα η εγχώρια αμυντική βιομηχανία και θα διασφαλιστούν θέσεις εργασίας σε κρίσιμους παραγωγικούς τομείς. 
Δεύτερον, θα αναβαθμιστεί η εγχώρια αμυντική βιομηχανία λόγω της συμμετοχής της σε προγράμματα υποκατασκευαστικού έργου υψηλής τεχνολογικής στάθμης και της μεταφοράς τεχνογνωσίας υψηλού επιπέδου με βάση τα πλέον σύγχρονα τεχνολογικά δεδομένα.
Τρίτον, θα καταστεί δυνατή η βραχυπρόθεσμη κάλυψη των επιτακτικών πλέον –επιτακτικών το τονίζω-, στο πλαίσιο ιδιαίτερα της συνεχούς περικοπής των συναφών προϋπολογισμών και της παρούσας δημοσιονομικής συγκυρίας, αναγκών των Ενόπλων Δυνάμεων, μέσω της στοχευμένης παροχής κρίσιμων υλικών –καινούργια, από την αρχή- και υπηρεσιών ύστερα από τις σχετικές εισηγήσεις –σε αυτό να μείνουμε και να το ξεκαθαρίσουμε- των κατ’ εξοχήν αρμόδιων γενικών επιτελείων που γνωρίζουν τι τους χρειάζεται άμεσα και την έγκριση της πολιτικής ηγεσίας του ΥΠΕΘ. Δεν θα επιβάλει η πολιτική ηγεσία. Τα επιτελεία θα πουν. Ξεκάθαρο αυτό.
Τέταρτον, θα δημιουργηθούν οι όροι και οι προϋποθέσεις για τη βέλτιστη ρύθμιση της εγχώριας συμπαραγωγής αμυντικού υλικού κατά την υλοποίηση των προμηθειών των Ενόπλων Δυνάμεων, προάγοντας περαιτέρω την ασφάλεια εφοδιασμού τους.  
Ειδικότερα και μεταξύ άλλων, με το υπό συζήτηση άρθρο εισάγονται –επισημαίνω τα σημαντικότερα- τα εξής:
Πρώτον, εισάγεται ως κριτήριο για την υλοποίηση των συμβάσεων που θα υπαχθούν τελικά στις διατάξεις του νέου νόμου, η πρόταση των κατ’ εξοχήν ειδικών, δηλαδή των γενικών επιτελείων, και η επακόλουθη έγκριση της πολιτικής ηγεσίας, όπως σας προείπα.
Δεύτερον, ορίζει καταληκτική ημερομηνία για την υλοποίηση της εκκαθάρισης των συμβάσεων που ρυθμίζονται με το σχέδιο νόμου η 31η Δεκεμβρίου του 2016.
Τρίτον, προβλέπεται ρητά για την αποφυγή παρανοήσεων ότι η εφαρμογή της ρύθμισης δεν εξαλείφει το αξιόποινο ενεργειών ούτε απαλλάσσει τυχόν υπεύθυνους, οι οποίοι με πράξεις ή παραλείψεις τους ζημίωσαν το δημόσιο. Ρητά προβλέπεται. Δεν παίρνει συγχωροχάρτι κανένας! 
Τέταρτον, προβλέπεται η αποκλειστική αρμοδιότητα των ελληνικών δικαστηρίων και η εφαρμογή του Ελληνικού Δικαίου. Δεν εμπιστευόμαστε κανένα Αγγλικό Δίκαιο ή οτιδήποτε άλλο. Τα δικά μας δικαστήρια είναι αρμόδια για το σύνολο των συμβάσεων προμηθειών που συνάπτονται από εθνικές αρχές για τις Ένοπλες Δυνάμεις και αποκλείεται ρητά η ρήτρα διαιτησίας γιατί ξέρουμε τι γινόταν εκεί. Αποκλείεται και αυτό.
Επιπλέον, όπως σας προανέφερα, με την τροπολογία που θα συζητηθεί τη Δευτέρα, την επόμενη εβδομάδα, και θα ψηφιστεί –έχει ήδη υπογραφεί από τον Υπουργό τον κ. Αβραμόπουλο και βρίσκεται τώρα στο Υπουργείο Δικαιοσύνης για να την υπογράψει και ο Υπουργός Δικαιοσύνης και θα έρθει προς συζήτηση- δύο φορές το χρόνο θα κατατίθεται αναλυτική κατάσταση στη Βουλή για την πορεία υλοποίησης των συμβάσεων αντισταθμιστικών ωφελημάτων. Δύο φορές το χρόνο! Θα γίνεται εξονυχιστική συζήτηση για όλα.
Δεύτερον, θεσμοθετείται ειδική ποινική ρήτρα διαφθοράς για παράνομες πληρωμές, χορηγήσεις ή ανταλλάγματα που έχουν δοθεί σε στελέχη του Υπουργείου Εθνικής Άμυνας για τη σύναψη συμβάσεων προμήθειας υλικού, υπηρεσιών επί ζημία του δημοσίου συμφέροντος, ισόποση με το σαρανταπλάσιο της αξίας για όσους έχουν εμπλακεί και τις εταιρείες και τους ιδιώτες. Αυτή είναι η ρήτρα διαφθοράς. Σαράνταπλάσιο της αξίας το πρόστιμο! Θα τους τελειώνει! Θα τους σβήνει! 
Τρίτον, το σύνολο των συμβάσεων για υλοποίηση αντισταθμιστικών ωφελημάτων θα αποστέλλεται στο Ελεγκτικό Συνέδριο για προσυμβατικό έλεγχο νομιμότητας, δηλαδή Βουλή, ρήτρα διαφθοράς, Ελεγκτικό Συνέδριο.</Speech>
<Speech><Parlmember>ΘΕΟΔΩΡΟΣ ΔΡΙΤΣΑΣ</Parlmember>: Πείτε ότι αυτή είναι πρόταση του ΣΥΡΙΖΑ.</Speech>
<Speech><Parlmember>ΙΩΑΝΝΗΣ ΛΑΜΠΡΟΠΟΥΛΟΣ</Parlmember> (Υφυπουργός Εθνικής Άμυνας): Είπα προηγουμένως, κύριε συνάδελφε…</Speech>
<Speech><Parlmember>ΘΕΟΔΩΡΟΣ ΔΡΙΤΣΑΣ</Parlmember>: Την κάνετε σήμερα δική σας…</Speech>
<Speech><Parlmember>ΙΩΑΝΝΗΣ ΛΑΜΠΡΟΠΟΥΛΟΣ</Parlmember> (Υφυπουργός Εθνικής Άμυνας): Δεν μπορεί να είναι μόνο ρήτρα δική σας. Εμείς τι κάνουμε εδώ τι κάνουμε; Είπα προηγουμένως ότι εμείς ακούμε όλα τα κόμματα. Το ίδιο είπε και η κυρία. Το ίδιο είπαν όλοι.</Speech>
<Speech><Parlmember>ΜΑΡΙΑ ΓΙΑΝΝΑΚΑΚΗ</Parlmember>: Για ποιο πράγμα μιλάμε;</Speech>
<Speech><Parlmember>ΑΝΔΡΕΑΣ ΚΟΥΤΣΟΥΜΠΑΣ</Parlmember>: Δεν υπάρχει λόγος για ένταση.</Speech>
<Speech><Parlmember>ΙΩΑΝΝΗΣ ΛΑΜΠΡΟΠΟΥΛΟΣ</Parlmember> (Υφυπουργός Εθνικής Άμυνας): Απευθύνατε διάφορα ερωτήματα όλοι σας. Ό,τι δεν έχει γίνει σωστά να είστε σίγουροι ότι θα ερευνηθεί. Δεν θα μείνει τίποτα έτσι. Η αρχή μας είναι να βγουν όλα στο φως, όλα στον εισαγγελέα. Ναι, όλοι οι φάκελοι να πάνε στον εισαγγελέα. Δεν θα αφήσουμε τίποτα. 
Το αν και γιατί δεν έγινε τα προηγούμενα χρόνια από το 1995, από το 2000 κ.λπ., δεν το ξέρω. Δεν μπορώ να γνωρίζω πως έγινε, τι έγινε και αν δεν έγινε. Δεν προσδιορίζω χρόνους. Σας λέω μόνο, σύμφωνα με τις διαβεβαιώσεις που έχω, ότι βρίσκονται πολλές υποθέσεις στη δικαιοσύνη από προηγούμενα χρόνια και η σημερινή πολιτική ηγεσία θα διαβιβάσει στον εισαγγελέα όποια παρανομία διαπιστωθεί. 
Έχετε όλα τα χαρτιά στα χέρια σας. Ό,τι υπάρχει στην υπηρεσία, το έχετε και εσείς στα χέρια σας. Είμαστε ανοιχτοί σε όποια συζήτηση, να τα πάμε όλα στη δικαιοσύνη για να ελεγχθούν και όποιος έχει βάλει το χέρι του να κάτσει εκεί που πρέπει και να υποστεί την τιμωρία που πρέπει. 
Μπορεί κάποιες από τις συμβάσεις που έχετε στα χέρια σας να είναι αμαρτωλές και είναι, σίγουρα θα είναι. Τι θα πρέπει να κάνουμε εμείς; Ερχόμαστε και φέρνουμε το νομοσχέδιο και φυσικά θα έχει το λόγο η δικαιοσύνη. Ερχόμαστε με το νομοσχέδιο σήμερα να ξεκαθαρίσουμε το τοπίο. Επαναλαμβάνω ότι δεν δίνουμε σε κανένα συγχωροχάρτι για ό,τι έχει γίνει μέχρι τώρα. 
Όσα μας ζητήσατε από την πρώτη συνεδρίαση τα έχετε. Σας δώσαμε αμέσως αναλυτική κατάσταση υφισταμένων συμβάσεων αντισταθμιστικών ωφελημάτων και προγραμμάτων. Σας δώσαμε πίνακα πιστώσεων συμβάσεων αντισταθμιστικών ωφελημάτων 2010-2014, όπως και ενημερωτικό αναλυτικό σημείωμα από τη ΓΔΑΕ. 
Σας κάλεσα προχθές και σας είπα, με πλήρη εμπιστοσύνη, όχι να έρθετε εσείς στο Υπουργείο Άμυνας ή να πάτε στη ΓΔΑΕ, αλλά να έρθει η ΓΔΑΕ και εγώ ακόμη ή και όποιος θέλετε και στα γραφεία σας για να σας δώσουμε όποια εξήγηση θέλετε. Να καθίσουμε να τα κουβεντιάσουμε και να μας δώσουν οι αρμόδιοι εξηγήσεις, γιατί ούτε εσείς ούτε εγώ ούτε κανείς δεν μπορεί να ξέρει ή να τα καταλαβαίνει όλα. Να κάνουμε αυτήν την κουβέντα, να κάνουμε αυτή τη συνεργασία. Θα είναι ωφέλιμη για όλους μας. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Υφυπουργού)
Τρία λεπτά, κύριε Πρόεδρε.
Ακόμα και χθες που διαβάσαμε –θα μπορούσε να υπάρξει συνεννόηση από την Δευτέρα- στο διαδίκτυο τα ερωτήματά σας, φροντίσαμε –μετά από εντολή μου- να σας δώσουμε αναλυτική κατάσταση συμβάσεων Α-Ω, που έληξαν εντός του 2010…</Speech>
<Speech><Parlmember>ΘΕΟΔΩΡΟΣ ΔΡΙΤΣΑΣ</Parlmember>: Όχι στο διαδίκτυο. Η Βουλή το διαβίβασε.</Speech>
<Speech><Parlmember>ΙΩΑΝΝΗΣ ΛΑΜΠΡΟΠΟΥΛΟΣ</Parlmember> (Υφυπουργός Εθνικής Άμυνας): Ναι, στο διαδίκτυο τα διαβάσαμε χθες. 
Σας δώσαμε πίνακα πιστώσεων μετά τη λήξη των συμβάσεων Α-Ω, όπως επίσης πίνακα εγγυητικών επιστολών συμβάσεων Α-Ω που έληξαν εντός του 2010. Τέλος, δώσαμε συνοπτική κατάσταση ποινικών ρητρών. Όλα αυτά τα έχετε στα χέρια σας. 
Σας λέω και πάλι πως αν κάτι δεν είναι καλά γραμμένο ή κάτι δεν αποδίδεται σωστά ή κάτι δεν είναι κατανοητό, είμαστε εδώ για να το διευκρινίσουμε οποιαδήποτε στιγμή θέλετε. Ό,τι ζητήσατε, σας το δώσαμε. 
Αγαπητοί συνάδελφοι, σας μιλάει με πολύ σεβασμό –το τονίζω, με πολύ σεβασμό- ένας άνθρωπος που τόσα χρόνια στην πολιτική δεν έχει ούτε καταθέσεις ούτε απέκτησε ακίνητα ούτε βίλες ούτε κότερα. Έφτιαξα ένα σπίτι στο χωριό μου και εκείνο με δάνειο από το Παρακαταθηκών και Δανείων, το οποίο θα πληρώνω μέχρι το 2027.
Δεν αμφισβητώ τον πατριωτισμό κανενός. Δώστε μας και εσείς τη στήριξη, μαζί με αυτούς τους ανθρώπους, που είναι μια νομοθετημένη υπηρεσία –η οποία έχει πετροβοληθεί παλαιότερα και δικαίως- να κάνουμε ό,τι μπορούμε, να δώσουμε όλοι μαζί τις δυνάμεις μας για να πετύχουμε αυτό που πρέπει.
Μόνη μας επιδίωξη είναι να βάλουμε τέλος σε μία διεφθαρμένη ιστορία που λέγεται «αντισταθμιστικά οφέλη». Το κάνουμε με μόνο κριτήριο το όφελος των Ενόπλων Δυνάμεων. 
Σας καλώ να ψηφίσετε το άρθρο και μαζί να παρακολουθήσουμε την πορεία εφαρμογής του. Στη Βουλή και στην επιτροπή να έχουμε συζήτηση συνέχεια, όποτε θέλετε. Να μην επιτρέψουμε πλέον σε κανέναν να κάνει «πάρτι» με το δημόσιο χρήμα. 
Σας καλώ και πάλι να λειτουργήσουμε συναινετικά και με σύνεση, για την ηρεμία και τη στήριξη των Ενόπλων Δυνάμεων. Δεν χρειάζονται εδώ ούτε μικροπολιτικές ούτε μικροκομματικές σκοπιμότητες. Οι συγκυρίες είναι δύσκολες. Το χρέος μας είναι ένα: όλοι μαζί να κρατήσουμε όρθιες και αξιόμαχες τις Ένοπλες Δυνάμεις μας. 
Σας ευχαριστώ.
(Χειροκροτήματα από την πτέρυγα της Νέας Δημοκρατίας)</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Τον λόγο έχει ο κ. Δρίτσας, Κοινοβουλευτικός Εκπρόσωπος του ΣΥΡΙΖΑ.</ChairmanSpeech>
<Speech><Parlmember>ΘΕΟΔΩΡΟΣ ΔΡΙΤΣΑΣ</Parlmember>: Ευχαριστώ, κύριε Πρόεδρε.
Κύριε Υπουργέ, τα λόγια που κι εγώ κι εμείς αλλά κι άλλοι συνάδελφοι είπαν για εσάς –νομίζω το έχετε αντιληφθεί- είναι ειλικρινή και χωρίς καμμία σκοπιμότητα. 
Ακριβώς γι’ αυτόν τον λόγο, η βοήθεια που πήρατε από εμάς όλες αυτές τις ημέρες, και στις δύο συνεδριάσεις της επιτροπής και σήμερα και στο διάστημα που μεσολάβησε, με τις παρεμβάσεις μας, τα αιτήματά μας για παροχή στοιχείων και την ερώτηση, την οποία δεν πήρατε από το διαδίκτυο, αλλά διαβιβάστηκε από τις υπηρεσίες της Βουλής –αν καθυστέρησε, δεν ξέρω- νομίζω ότι δεν έχει προηγούμενο. Δεν υπάρχουν τουλάχιστον πάρα πολλές και τόσο συχνές βοήθειες στην πρακτική του ελληνικού Κοινοβουλίου, ένα κόμμα και μάλιστα της Αξιωματικής Αντιπολίτευσης να δίνει σε έναν Υπουργό και στο Υπουργείο γενικότερα. Διότι τι άλλο έπρεπε να κάνουμε;
Είδατε πολύ καλά ότι εμείς θα μπορούσαμε να σηκώσουμε τον τόνο, παραθέτοντας άπειρο αριθμό περιπτώσεων που πραγματικά όζουν αλλά επειδή αυτά τα έχουμε πει, τα έχουμε ξαναπεί και έχουν δημοσιοποιηθεί, δεν κάνουμε σκανδαλοθηρία ούτε σκανδαλολογούμε. Αλλά επιτέλους σε αυτά τα ζητήματα δεν μπορεί κανείς -τώρα πια όλοι ξέρουν και όλοι ξέρουμε- να μένει απαθής ή να αναθέτει σε άλλους.
Εμείς, λοιπόν, με ευθύνη αναλάβαμε τις ευθύνες μας. Και λέμε  το εξής: Δεν το κάνει το Υπουργείο; Δεν φέρνει ένα σχέδιο νόμου συνοδευόμενο από μία σειρά στοιχείων; Δεν εφαρμόζει τον νόμο του 2010, που τόσο καιρό όφειλε να έρχονται στην Επιτροπή Εξοπλιστικών Προγραμμάτων και ο Υπουργός και η ΓΔΑΕ και όλοι τους να ενημερώνουν; Δεν το κάνουν; Ό,τι στοιχεία μπορούμε να μαζέψουμε, θα τα μαζέψουμε εμείς, να ανακινήσουμε τη διαδικασία. Και το κάναμε και το κάνουμε και θα συνεχίσουμε να το κάνουμε, με δεδομένη τη διάθεση που δηλώσατε τώρα ότι έχετε. 
Υπάρχει μεγαλύτερη βοήθεια από αυτό; Την έχετε συναντήσει αλλού αυτήν τη βοήθεια; 
Εδώ, λοιπόν, πραγματικά υπάρχει θέμα -και σωστά το έθεσε και η κ. Κανέλλη- με την απουσία του Υπουργού, η οποία δεν συνδέεται με αυτά που είπα πριν, ειδικά σε μία τέτοια κρίσιμη ρύθμιση που έχει όλη αυτήν την αρνητική ιστορική διαδρομή. Θα έπρεπε να είναι εδώ. Ούτως ή άλλως θα έπρεπε να είναι εδώ ο Υπουργός ή η Αναπληρώτρια Υπουργός όταν συζητείται ένα νομοσχέδιο. Έχει όμως σημασία ότι ακριβώς λείπει σε μία αποστολή εξαιρετικά ανησυχητικής διάστασης.
Αυτό το έχουμε ήδη θέσει στην επιτροπή –λείπει και η κ. Κανέλλη, δεν είναι εδώ τώρα- ζητώντας να έρθει ο Υπουργός μετά την επίσκεψή του στις Ηνωμένες Πολιτείες πρόσφατα, όπου όλες οι δημοσιογραφικές πληροφορίες αναφέρουν ότι συνομολόγησε την παραχώρηση δυνατότητας στην Κρήτη εγκατάστασης αμερικανικών βάσεων για μη επανδρωμένα βομβαρδιστικά τώρα πλέον και όχι απλώς αναγνωριστικά αλλά και για άλλα ζητήματα. Όχι μόνο πρέπει να έρθει να ενημερώσει την επιτροπή και τη Βουλή αλλά θα έπρεπε ήδη, πριν πάει, να είχε συζητήσει με τη Βουλή για όλα αυτά. 
Το ίδιο ισχύει και τώρα για το ΝΑΤΟ και για τον κ. Σαμαρά και για τον κ. Βενιζέλο και για τον κ. Αβραμόπουλο. Τι πηγαίνουν ακριβώς να συμφωνήσουν στο ΝΑΤΟ αυτήν τη στιγμή; Τι πηγαίνουν ακριβώς να συμφωνήσουν για την Ουκρανία, για τη Λιβύη, για το Αφγανιστάν και για όλες τις περιοχές, όπου τα πράγματα εξελίσσονται με δραματικό τρόπο; Τι ακριβώς και με βάση ποια εξουσιοδότηση του ελληνικού Κοινοβουλίου και του ελληνικού λαού πηγαίνουν να δεσμεύσουν σε επικίνδυνες εμπλοκές τη χώρα μας;
Όλα αυτά όντως είναι πολύ κρίσιμα ζητήματα. Ακριβώς γι’ αυτόν τον λόγο, η παρουσία του Υπουργού πολλαπλά ήταν απαραίτητη.
Θα αναφερθώ τώρα στο ίδιο το νομοσχέδιο. 
Ως προς το άρθρο 1, κύριε Υπουργέ, η κ. Γιαννακάκη, η συνάδελφος από τη ΔΗΜΑΡ, αναφέρθηκε και στη γενεσιουργό αιτία. Όμως, η ουσία δεν είναι εκεί. Είναι λίγο άσχημη αυτή η γενεσιουργός αιτία και δεν είναι απ’ αυτά τα πολύ ευτυχή συμβάντα. Όμως, είναι λανθασμένος ο ισχυρισμός ότι ο ν. 3883 πρώτη φορά καθιέρωσε την κάθετη δομή του σχήματος των Ενόπλων Δυνάμεων, διότι η κάθετος δομή υπήρχε και προηγουμένως. Η πραγματικότητα είναι ότι με το ν. 3883 διευρύνθηκε ο ρόλος του Αρχηγού του Γενικού Επιτελείου Ενόπλων Δυνάμεων. Ανέλαβε, πράγματι, επιχειρησιακές αρμοδιότητες και αναβαθμισμένες διοικητικές αρμοδιότητες αλλά πρωτοκαθεδρία δεν καθιέρωσε αυτός ο νόμος. Είναι πολύ λανθασμένη η ερμηνεία να μιλά κανείς για κάτι τέτοιο. 
Ο νόμος αυτός, αλλά και η εισήγηση του Υπουργού που το εισήγαγε τότε, του κ. Βενιζέλου, Υπουργού Άμυνας και τώρα Αντιπροέδρου της Κυβέρνησης και Υπουργού Εξωτερικών, ήταν σαφής. Ο ίδιος ο κ. Βενιζέλος έλεγε στην Ολομέλεια του Σώματος ότι ο Αρχηγός του Γενικού Επιτελείου Εθνικής Άμυνας έχει την επιχειρησιακή διοίκηση και οι Αρχηγοί των επιτελείων των Κλάδων έχουν τη διοικητική διοίκηση και δεν μετέχουν στην επιχειρησιακή αλυσίδα. Αυτό ισχύει μέχρι τώρα. Δηλαδή, μπορεί να συμβεί μία κρίση την οποία διαχειρίζεται ο Αρχηγός ΓΕΕΘΑ στο Εθνικό Κέντρο Επιχειρήσεων και οι Αρχηγοί ΓΕΣ και ΓΕΝ να είναι στα γραφεία τους και να μη μετέχουν. Αυτό δεν μπορεί να συμβεί.
Πρέπει, λοιπόν, έλεγε ο κ. Βενιζέλος, να ενοποιηθεί η διοίκηση, δηλαδή να είναι και επιχειρησιακή και διοικητική –δεν αναφερόταν σε πειθαρχική- και να ασκείται από τον Αρχηγό ΓΕΕΘΕ με ενιαίες διακλαδικές οδηγίες αλλά διά των Αρχηγών των Κλάδων, οι οποίοι εντάσσονται και στην επιχειρησιακή αλυσίδα. 
Αυτό καταργείτε τώρα. Μάλιστα, δεν πρόκειται μόνο για το πειθαρχικό. Εισάγετε μία ρύθμιση για την πειθαρχική αρμοδιότητα που αναιρεί τη βασική δομή λειτουργίας της ανώτατης βαθμίδας των Ενόπλων Δυνάμεων, όπου ναι μεν είναι αυξημένες οι αρμοδιότητες του Αρχηγού ΓΕΕΘΑ αλλά διά των Αρχηγών των Όπλων. Πάντα διά των Αρχηγών των Όπλων και όχι αυτοτελώς! Αυτό το υπονομεύετε. Όμως, αυτό έχει πολύ μεγάλη σημασία. Πρέπει να γίνει αντικείμενο μίας πληρέστερης προσέγγισης και όχι να καθιερωθεί μέσα από ένα συγκυριακό ζήτημα που αφορά τις πειθαρχικές αρμοδιότητες. 
Αυτό το άρθρο, λοιπόν, δεν πρέπει να ψηφιστεί ή, αν ψηφιστεί, πρέπει να συζητηθεί πολύ περισσότερο. Δεν είναι τόσο απλό.
Όσον αφορά στο δεύτερο άρθρο, που αναφέρεται στην ιεραρχία του Δικαστικού Σώματος των Ενόπλων Δυνάμεων, αυτά που είπατε και στην επιτροπή και μόλις πριν, κύριε Υπουργέ, νομίζω ότι αποτελούν προϊόν κακών συμβουλών.
Δεν θέλω τώρα να ανοίξω μεγάλο θέμα, γιατί πραγματικά δεν είναι το μείζον. Όμως, για καθίστε! Είπατε πράγματα που προσβάλλουν αξιωματικούς του Δικαστικού Σώματος, προσβάλλουν τους πολιτικούς προϊσταμένους, τον κ. Βενιζέλο που τα έκανε όλα αυτά, χωρίς να αναζητάτε ευθύνες. Γιατί;
Είπατε για τέσσερις δικαστές. Εγώ δεν ξέρω ούτε ποιος είναι ο ένας ούτε ποιος είναι ο άλλος αλλά έψαξα να βρω ορισμένα στοιχεία. Αυτοί για τους οποίους τώρα λέτε ότι ευνοήθηκαν, ότι ήταν φωτογραφικό και μάλιστα ότι ήταν και θλιβερό το προϊόν, είχαν είκοσι οκτώ χρόνια υπηρεσίας και μεταπτυχιακό δίπλωμα. Αυτούς που προάγετε τώρα με αυτήν τη ρύθμιση, έχουν δεκαεννιά χρόνια και χωρίς μεταπτυχιακό. Εγώ δεν θα πω άλλα επιχειρήματα, γιατί υπάρχουν και πολλά άλλα. Μόνο αυτό. Οι άνθρωποι εκείνοι προήχθησαν στο βαθμό Α΄ με είκοσι οκτώ χρόνια υπηρεσίας και με μεταπτυχιακό δίπλωμα. Και τώρα κάνετε μια ρύθμιση για να προωθήσετε ανθρώπους με δεκαεννιά χρόνια υπηρεσίας στον ίδιο βαθμό και χωρίς μεταπτυχιακό δίπλωμα. Ποιο είναι πιο αξιοκρατικό; 
Τώρα, πως επηρεαζόντουσαν οι συγκυρίες και ποιος ευνοείτο και γιατί, αυτά δεν τα ξέρω. Τα ξέρετε εσείς περισσότερο. Στα άδυτα των Σωμάτων αυτών εμείς δεν έχουμε θητεύσει ούτε πρόσωπα ούτε πράγματα ξέρουμε. Αλλά έτσι είναι.
Αυτό, λοιπόν, δεν σας επιτρέπει με τόση ευκολία να διαβάζετε ένα κείμενο που κατηγορεί ανθρώπους και τους στοχοποιεί κιόλας. Κι εν πάση περιπτώσει, εάν το κάνετε, θα πρέπει να ζητήσετε πολλές ευθύνες από τον κ. Βενιζέλο και από άλλους, ονομαστικά, γιατί καταγγείλατε μια πολύ σοβαρή ρύθμιση με πολύ αρνητικές συνέπειες.
(Στο σημείο αυτό κτυπάει προειδοποιητικά το κουδούνι λήξεως του χρόνου ομιλίας του κυρίου Βουλευτή)
Παρακαλώ, κύριε Πρόεδρε, δώστε μου λίγο χρόνο.
Τώρα θα πω για τα αντισταθμιστικά ωφελήματα. Το 2010, ο κ. Βενιζέλος σε αυτήν τη βορβορώδη υπόθεση των αντισταθμιστικών ωφελημάτων έρχεται και μας λέει ότι είναι γόρδιος δεσμός, το άρθρο 87 του ν.3883/2010 το καταργούμε. Ήταν ευρωπαϊκή οδηγία, όχι ακριβώς για πλήρη κατάργηση αλλά δεν έχω χρόνο να μπω σε αυτό.
Και ό,τι εκκρεμεί, για να μη το χάσει το ελληνικό Δημόσιο και οι Ένοπλες Δυνάμεις και η αμυντική βιομηχανία, το μετατρέπουμε σε αντισταθμιστικά ωφελήματα «νέου τύπου» -έτσι τα ονομάζει- για να μην τρέχουμε στα δικαστήρια, ζητώντας ρήτρες που θα τις πάρουμε, δεν θα τις πάρουμε, οπότε τις πάρουμε κ.λπ..
Και τότε το σύνολο ήταν 2.900.000.000 πιστωτική αξία, δηλαδή περίπου 300 εκατομμύρια πραγματική αξία – για τη διάκριση πιστωτικής-ονομαστικής τώρα να μην μπούμε στις λεπτομέρειες. Ήταν έργο τριακοσίων εκατομμυρίων που έπρεπε να εκτελεστεί τότε που ψηφίστηκε αυτός ο νόμος. Έπρεπε να εκδοθεί μια υπουργική απόφαση. Έτοιμη ήταν, αναρτημένη στο διαδίκτυο, στη «ΔΙΑΦΑΝΕΙΑ» του Υπουργείου Εθνικής Άμυνας. Έτοιμη ήταν. Δεν την εξέδωσε ποτέ ο κ. Βενιζέλος. Τεράστιο ερώτημα το γιατί. Δεν την εξέδωσαν και οι επόμενο Υπουργοί.
Τώρα έρχεστε εσείς, δεν καταργείτε –ρητά τουλάχιστον- το άρθρο 87, εκκρεμεί η έκδοση της υπουργικής απόφασης, κάνετε μια νέα ρύθμιση και λέτε ότι από τα 300 εκατομμύρια τότε ονομαστική αξία που άφησε σε εκκρεμότητα η ρύθμιση Βενιζέλου, έχουν μείνει τώρα 90 εκατομμύρια και σήμερα που μιλάμε 72 εκατομμύρια. Τα άλλα πιστώθηκαν.
Και με τη ρύθμιση που λέτε ότι θα κάνετε, επιδιώκετε –και το είπατε και μόνος σας ότι είναι «υπό προϋποθέσεις» και «εάν» και «περίπου» και «δεν είναι βέβαιο»- και στοχεύετε να το φτάσετε στα 178 εκατομμύρια. Και μόνο από αυτό υπολογίστε, με τα δικά σας στοιχεία: από τα 300 εκατομμύρια φτάνουμε μάξιμουμ στα 178 εκατομμύρια. Πόσα λείπουν; 120 εκατομμύρια.
Με ποια νομοθετική και νόμιμη βάση σε αυτήν την τετραετία πιστώθηκαν αυτά τα 120 εκατομμύρια; Και δεν είναι μόνο τόσα. Είναι περισσότερα αλλά λέω με τα δικά σας στοιχεία.
Επομένως, το κρίσιμο ζήτημα πριν ψηφίσουμε οποιοδήποτε άρθρο και οποιαδήποτε ρύθμιση είναι για ποιο περιεχόμενο, ποιο πραγματικό ζήτημα λέμε ότι πάμε να ρυθμίσουμε. Διότι όσο και αν αυστηροποιήσουμε το νόμο και δεν έχει μείνει πια τίποτα, τι να το κάνεις; Είναι δώρο άδωρον.
Εισάγετε τώρα μια ρύθμιση στο άρθρο 3, με την οποία καταργείτε το βασικό στόχο των αντισταθμιστικών ωφελημάτων, που είναι η παραγωγική διαδικασία της χώρας, και εισάγετε την έννοια της εφοδιαστικής επάρκειας των Ενόπλων Δυνάμεων. Εφοδιαστική επάρκεια μπορεί να είναι και η παροχή μιας υπηρεσίας ή η παροχή κάποιων υλικών που δεν κατασκευάστηκαν στην Ελλάδα, άρα δεν έχουμε προστιθέμενη αξία. Μπορεί να είναι οτιδήποτε από αυτά.
Όλα αυτά, λοιπόν, τα θέσαμε με σειρά ερωτημάτων -δεν έχω το χρόνο, τον ξεπέρασα, πρέπει να μιλήσω και λίγο για την τροπολογία για το τροχαίο υλικό των ελληνικών ναυπηγείων, οπότε θα σταματήσω- και οι απαντήσεις που μας στείλατε δεν είναι ακριβώς, κύριε Υπουργέ, αντίστοιχες με τις ερωτήσεις που θέσαμε, τουλάχιστον στα κρίσιμα ζητήματα.
Θα συνεχίσουμε το διάλογο, γιατί ακριβώς είναι καίριος διάλογος αλλά το καλύτερο είναι να γίνει ο διάλογος χωρίς την ψήφιση αυτού του άρθρου.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Τελειώνω, κύριε Πρόεδρε, και ευχαριστώ για την ανοχή σας.
Στα Ναυπηγεία Σκαραμαγκά μετά από περιπέτειες -και πράγματι, το θέμα είναι ανοικτό και για το εμπορικό κομμάτι και για το στρατιωτικό κομμάτι και για όλα αυτά που είπε η κ. Κανέλλη συνολικά για την πορεία των ελληνικών ναυπηγείων- βρέθηκε μια λύση της Κυβέρνησης για να τελειώσουν τα υποβρύχια και να παραδοθούν. Εκεί κλήθηκαν οι εργαζόμενοι να εργαστούν με ευθύνη του Γενικού Επιτελείου Ναυτικού.
Εξαιρέθηκαν -κακώς, κάκιστα- εκατόν τριάντα εργαζόμενοι, οι οποίοι είχαν μια αντιδικία με τον ιδιοκτήτη των ναυπηγείων, διότι θεωρήθηκαν ότι δεν είναι προσωπικό των ναυπηγείων και είναι στα δικαστήρια. Είναι του περίφημου κλάδου τροχαίου υλικού. Είναι μια ιστορία που έχει τραβήξει δρόμο. Είναι υπάλληλοι, εργαζόμενοι των ναυπηγείων χρόνια τώρα. Το διεκδικούν στα δικαστήρια. Αντί να το ρυθμίσετε, αυτοί έμειναν απ’ έξω και δεν εργάζονται.
(Στο σημείο αυτό κτυπάει επανειλημμένα το κουδούνι λήξεως του χρόνου ομιλίας του κυρίου Βουλευτή)
Έρχεται η τροπολογία της κ. Ιακωβίδου και δεν λύνει αυτό το πράγμα αλλά το αφήνει. Δεν κατοχυρώνει αυτούς. Δίνει το δικαίωμα να προσληφθούν και άλλοι.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Συντομεύετε, κύριε Δρίτσα.</ChairmanSpeech>
<Speech><Parlmember>ΘΕΟΔΩΡΟΣ ΔΡΙΤΣΑΣ</Parlmember>: Το «και άλλοι» μπορεί να είναι οποιοιδήποτε άλλοι, μπορεί και μερικοί από αυτούς αλλά είναι και άλλοι.
Εμείς καταθέτουμε μια τροπολογία η οποία δεν αμφισβητεί ούτε υπεισέρχεται στη δικαστική διένεξη. Αντίθετα, με πολύ λεπτό τρόπο παίρνει υπ’ όψιν τη δικαστική διαμάχη. Κανείς δεν μπορεί να κατοχυρωθεί από αυτό αν είναι ή δεν είναι εργαζόμενοι των ΕΝΑΕ ή όχι. Εμείς λέμε ότι είναι, αλλά σεβόμαστε ότι δεν μπορεί να ρυθμιστεί έτσι. Κατοχυρώνουμε, όμως, το δικαίωμα να εργαστούν, που είναι υπόσχεση της Κυβέρνησης.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Κύριε Δρίτσα, παρακαλώ, τελειώνετε.</ChairmanSpeech>
<Speech><Parlmember>ΘΕΟΔΩΡΟΣ ΔΡΙΤΣΑΣ</Parlmember>: Ο κ. Αβραμόπουλος και στη Βουλή το είχε δηλώσει αλλά και οι πάντες, ότι και οι εργαζόμενοι του τροχαίου υλικού θα συμμετάσχουν στην εργασία ολοκλήρωσης του έργου των υποβρυχίων.
Κάντε τη δεκτή την τροπολογία μας και δώστε τους τη δυνατότητα επιτέλους να δικαιώσουν την εργασιακή τους σχέση και από εκεί και πέρα τα δικαστήρια θα λύσουν τα υπόλοιπα.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Κύριε συνάδελφε, ευχαριστούμε.</ChairmanSpeech>
<Speech><Parlmember>ΘΕΟΔΩΡΟΣ ΔΡΙΤΣΑΣ</Parlmember>: Δεν έχω τίποτα άλλο να πω αλλά νομίζω ότι έστω και τώρα, κύριε Υπουργέ, πρέπει το άρθρο 3 να το αποσύρετε.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ευχαριστούμε.</ChairmanSpeech>
<Speech><Parlmember>ΘΕΟΔΩΡΟΣ ΔΡΙΤΣΑΣ</Parlmember>: Έχουμε τη δυνατότητα αυτή, μαζί και με την τροπολογία που σας καταθέσαμε και που ανακοινώσατε ότι και ο κ. Αβραμόπουλος την έκανε δεκτή. Και αντί να την εισάγετε σήμερα, να την αποδεχτείτε και να τη νομοθετήσετε, την πάτε για την άλλη εβδομάδα ως δική σας νομοθετική ρύθμιση, που ενισχύει τη διαφάνεια στα εξοπλιστικά προγράμματα πραγματικά. Όλα αυτά μπορούν να πάνε μαζί και να δούμε τη λύση του προβλήματος με πραγματικά ορθολογικό και καθαρό τρόπο και εκεί πράγματι να ψηφίσουμε ακόμα και ομόφωνα.
Ευχαριστώ.
(Χειροκροτήματα από την πτέρυγα του ΣΥΡΙΖΑ)</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Τον λόγο έχει ο Κοινοβουλευτικός Εκπρόσωπος της Νέας Δημοκρατίας κ. Γεωργιάδης.</ChairmanSpeech> 
<Speech><Parlmember>ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</Parlmember>: Ευχαριστώ πάρα πολύ, κύριε Πρόεδρε.
Κυρίες και κύριοι συνάδελφοι, ξεκινάω εν τάχει με το διαδικαστικό θέμα που θέσατε, κύριε Δρίτσα. Νομίζω ότι είστε πολλά χρόνια στο Κοινοβούλιο και εξαιρετικά έμπειρος και καλώς γνωρίζετε ότι η Κυβέρνηση εκπροσωπείται στη Βουλή είτε διά του Υπουργού είτε και διά των Υφυπουργών. Αυτό το έχουμε δεχθεί όλοι οι Βουλευτές σε σειρά νομοθετημάτων, στη διαδικασία των επικαίρων ερωτήσεων και σε όλες γενικά τις κοινοβουλευτικές διαδικασίες. Προβλέπεται στον κώδικα της Κυβερνήσεως στο άρθρο 45, άρα δεν υπάρχει κανένα τυπικό ζήτημα.
Τώρα εάν θέλετε πολιτικά να το θέσετε και θα θέλατε να είναι εδώ ο κ. Αβραμόπουλος, ο κύριος Υπουργός, είναι φυσικά δικό σας θέμα αλλά ως προς το τυπικό σκέλος της υποθέσεως δεν υπάρχει απολύτως κανένα ζήτημα. Η Κυβέρνηση εκπροσωπείται νομίμως στη Βουλή από τον αρμόδιο Υφυπουργό.</Speech>
<Speech><Parlmember>ΘΕΟΔΩΡΟΣ ΔΡΙΤΣΑΣ</Parlmember>: Δεν έχετε δίκιο, αλλά εν πάση περιπτώσει.</Speech>
<Speech><Parlmember>ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</Parlmember>: Μπαίνω λίγο στη συζήτηση επί του νομοσχεδίου. Θα πω εν τάχει για τα πρώτα δύο και μετά για το 3, που είναι το κρίσιμο. Είπατε προηγουμένως να αποσυρθεί το άρθρο 3. Μα, εάν αποσυρθεί το άρθρο 3 τι συζητάμε σήμερα εδώ; Φαντάζομαι ότι ρητορικά το είπατε. Και μετά θα αφήσω για το τέλος τα κομμάτια τα περί ΝΑΤΟ, της Συνόδου και τα πολιτικά ζητήματα που ετέθησαν και από την κ. Κανέλλη και από εσάς προηγουμένως.
Ως προς το άρθρο 1, νομίζω ότι δεν χρειάζεται να αντιδικούμε στα αυτονόητα. Αυτό που κάνει το άρθρο 1, είναι να ολοκληρώνει τη διαδικασία της κάθετης αυτής διοικήσεως των Ενόπλων Δυνάμεων. Και νομίζω σωστά την ολοκληρώνει με τον ενδεδειγμένο τρόπο διασφαλίζοντας την πειθαρχία, η οποία πρέπει να υπάρχει μέσα στο στράτευμα. Και δεν νομίζω ότι μπορούμε να αντιδικήσουμε στα σοβαρά. Τώρα, να αντιδικούμε για να αντιδικούμε, αυτό είναι άλλο θέμα, αλλά σοβαρός αντίλογος εδώ δεν υπάρχει.
Στο άρθρο 2 τώρα, για το οποίο έγινε η σχετική συζήτηση. Τι κάνει αυτή η ρύθμιση; Εγώ δεν είμαι ειδικός για να σας πω, κύριε συνάδελφε, εάν ευνοήθηκαν, ποιοι ευνοήθηκαν και πως ευνοήθηκαν. Πραγματικά δεν το γνωρίζω, μου είναι τελείως άγνωστο.
Μπορώ να σας πω όμως τι θεωρούμε, πιστεύω όλοι, δίκαιο. Μία ρύθμιση, η οποία όπως ήταν διατυπωμένη αφορούσε ένα μέρος ενός συνόλου, τώρα επεκτείνεται για να αφορά το σύνολο. Επαναλαμβάνω, για να το καταλάβει και ο κόσμος που μας βλέπει: Μία ρύθμιση που είχε σημαντική επίπτωση στην εξέλιξη όλων αυτών των ανθρώπων, που αφορούσε ένα τμήμα, άρα δεν αφορούσε κάποιους άλλους, τώρα στο καθεστώς της ισονομίας και της ισοπολιτείας επεκτείνεται σε όλους.
Και εδώ δεν μπορούμε να έχουμε πραγματική επί της ουσίας διαφωνία. Δηλαδή ποιος μπορεί στα αλήθεια να πει ότι το «άλφα», ή το «βήτα» ή το «γάμα» κριτήριο, των διδακτορικών, των γλωσσών, των προσόντων, θα πρέπει να αναφέρεται μόνο σε μερικούς και όχι σε όλους;
Εάν θέλετε να θέσετε το ερώτημα, γιατί είχε γίνει η προηγούμενη ρύθμιση, αυτό είναι διαδικασία κοινοβουλευτικού ελέγχου ενδεχομένως. Αλλά τώρα αυτό που συζητάμε, είναι ότι κάτι που ισχύει στο τμήμα επεκτείνεται στο σύνολο, για να έχουν όλοι τις ίδιες ευκαιρίες.
Άρα και εδώ δεν νομίζω να υπάρχει σοβαρός αντίλογος για την καταψήφιση. Εάν θέλετε να κάνετε κριτική ως προς το προηγούμενο δεν έχει να κάνει με αυτό που συζητάμε τώρα που είναι η επέκταση.
Πάμε τώρα λίγο στο άρθρο 3, που είναι και το μείζον, έτσι, για να μην κοροϊδευόμαστε. Τα αντισταθμιστικά ωφελήματα ήταν μια πολύ ωραία ιδέα όταν ξεκίνησε. Όπως συμβαίνει με όλες τις πολύ ωραίες ιδέες, στην πατρίδα μας έχουμε την τρομερή δυνατότητα να τις μετατρέπουμε σε συντρίμμια.
Ποια ήταν η βασική ιδέα των αντισταθμιστικών ωφελημάτων; Ήταν η εισαγωγή τεχνογνωσίας υψηλού επιπέδου από μεγάλους κολοσσούς του εξωτερικού στην εγχώρια αμυντική βιομηχανία και άρα η δι’ αυτής της οδού δημιουργία προστιθέμενης αξίας, η οποία θα μπορούσε να είναι εξαιρετικά κρίσιμη και για το αξιόμαχο των Ενόπλων Δυνάμεων και για την πρόοδο της Ελληνικής Αμυντικής Βιομηχανίας.
Προφανώς, στην πορεία δεν έγιναν όλα όπως θα έπρεπε να έχουν γίνει. Δεν θέλω να λέω πράγματα παγκοίνως γνωστά και εντελώς τετριμμένα. Τα είπατε και πριν. Προφανώς όλοι ξέρουμε και η εποχή της αθωότητας έχει προ πολλού παρέλθει.
Όμως εδώ δεν είμαστε σήμερα για να συζητήσουμε για το τι έγινε. Γιατί, κυρίες και κύριοι συνάδελφοι, είναι εξαιρετικά απλό να τονίσουμε ότι η συγκεκριμένη ρύθμιση δεν παρέχει κάποιου είδους ασυλία σε όσους έχουν κάνει ό,τι έχουν κάνει. Δεν έρχεται το άρθρο 3 για να πει; μην ερευνήσετε τι έχει γίνει ή απαλλάσσω από την όποια ποινική ευθύνη όποιον έχει κάνει ό,τι έχει κάνει. Δεν έχει καμμία σχέση αυτό με αυτό που συζητάμε εδώ.
Αντιθέτως, ακούστηκε κάτι άλλο προηγουμένως και από τον κύριο Υφυπουργό. Και θα μου επιτρέψετε παρενθετικά να πω πως έχει σημασία αυτό που ακούστηκε από τον συγκεκριμένο Υφυπουργό, γιατί δεν είμαστε όλοι οι πολιτικοί το ίδιο. Πρέπει να πούμε, πως ο συγκεκριμένος Υφυπουργός έχει μια πορεία στο δημόσιο βίο και στην άσκηση της διοικήσεως κατά την προηγούμενη θητεία του.
Παραδείγματος χάριν, στην επιτροπή, κύριε Υφυπουργέ, μας ενημερώσατε για εκείνη την υπόθεση του 2006, που είχατε στείλει εσείς στις αρμόδιες αρχές. Από το 2006 ακόμη είναι στη διαδικασία, γιατί δυστυχώς η διαδικασία η δικαστική στην πατρίδα μας αργεί πάρα πολύ.
Όμως, αυτό που συζητάμε σήμερα εδώ, δεν έχει να κάνει με την παροχή ασυλίας για οτιδήποτε έχει συμβεί. Αντιθέτως, όλα ερευνώνται και όλα έρχονται στο φως. 
Θέλω να πω και κάτι ακόμη. Νομίζω, κύριε Υφυπουργέ, πως θα έπρεπε όλες οι πτέρυγες της Βουλής –θα ήταν όχι μεγαλοψυχία αλλά μια πράξη δικαιοσύνης- να αναγνωρίσουν ότι η ενημέρωση που κάνατε για την πορεία της προόδου των έργων των αντισταθμιστικών ωφελημάτων στην επιτροπή, δεν έχει προηγούμενο. Εγώ είμαι Βουλευτής από το 2007, κύριοι συνάδελφοι. Η λεπτομέρεια της ενημέρωσης από τον αρμόδιο Υφυπουργό για το ποια είναι η ακριβής πορεία της προόδου των διαφόρων έργων των αντισταθμιστικών ωφελημάτων, στη λεπτομέρεια που έδωσε ο κ. Λαμπρόπουλος, δεν έχει προηγούμενο στο Κοινοβούλιο!
Και συγκρατώ ως επιπλέον σοβαρή πολιτική δέσμευση αυτό που είπατε προηγουμένως, κύριε Υφυπουργέ, ότι δηλαδή είναι στη διάθεση όλων των πτερύγων της Βουλής –προφανώς και της Αξιωματικής Αντιπολιτεύσεως- να παράσχετε επιπλέον διευκρινίσεις, εάν αυτές ζητηθούν και μάλιστα –μου έκανε εντύπωση- να πάτε και ο ίδιος με το επιτελείο στα γραφεία του κόμματος της Αξιωματικής Αντιπολιτεύσεως. Αυτό δείχνει και θεσμικό σεβασμό αλλά δείχνει και επί της ουσίας δέσμευση για διαφάνεια. 
Γιατί τα λέω αυτά; Γιατί δεν πρέπει, κυρίες και κύριοι συνάδελφοι, να αφήσουμε να μείνει η εντύπωση στην κοινή γνώμη ότι το άρθρο 3 έρχεται τώρα εδώ, για να δημιουργήσει κάποιου είδους σκιά και να κρύψει κάτι. Εάν ο κύριος Υφυπουργός ήθελε να κρύψει κάτι, δεν θα έφερνε όλους τους φακέλους στη Βουλή, δεν θα έφερνε όλους τους σχετικούς πίνακες, για να τους έχουμε από εδώ και εμπρός εις πάσα χρήση και να ελέγχουμε την πορεία των έργων στο μέλλον. Και δεν θα έλεγε: «Καλέστε με να σας δώσω διευκρίνιση για όποιο έργο θέλετε και σε όποιο έχετε απορία.». Άρα, δεν υπάρχει καμμιά συνωμοσία ή συγκάλυψη εδώ. 
Τι κάνει αυτό το άρθρο; Το άρθρο κάνει ένα πολύ απλό πράγμα. Για τα έργα τα οποία λήγουν και για τα οποία ας πούμε ότι δεν περνάμε τη ρύθμιση, δεν ψηφίζουμε τη ρύθμιση και ότι κάνει δεκτό η Κυβέρνηση το αίτημα του κ. Δρίτσα και αποσύρει το άρθρο και δεν κάνουμε τίποτα, τι θα γίνει; Στην καλύτερη περίπτωση, το δημόσιο θα ασκήσει το δικαίωμά του να διεκδικήσει τις προβλεπόμενες ποινικές ρήτρες. Πολύ ωραία.
Ας υποθέσουμε τώρα ότι διεκδικεί και επιτυγχάνει να εισπράξει το σύνολο των ποινικών ρητρών. Ποτέ δεν επιτυγχάνει το σύνολο αλλά εγώ να σας πω το ιδανικό, ότι θα επιτύχει το σύνολο. Πόσο είναι αυτό το σύνολο; Εβδομήντα δύο εκατομμύρια. Άρα, λέτε να τα αποσύρουμε, να αποσυρθεί το άρθρο 3, να μην κάνουμε τίποτα, να πάμε στα δικαστήρια. Αντιλαμβανόμαστε πόσα χρόνια είναι αυτό. Θέλετε να πούμε για την επόμενη δεκαετία; Σε δέκα χρόνια, λοιπόν, εάν όλα έχουν πάει δεξιά, όλα είναι εντάξει και όλα είναι υπέρ του δημοσίου, το δημόσιο θα πάρει εβδομήντα δύο εκατομμύρια. Μάλιστα.
Εάν δεν κάνουμε αυτό που λέτε εσείς, δηλαδή να το αποσύρουμε και κάνουμε αυτό που εισηγείται η Κυβέρνηση και ψηφίσουμε το άρθρο 3, τι θα γίνει; Το ελληνικό δημόσιο, δηλαδή το Υπουργείο Εθνικής Αμύνης, θα εξασφαλίσει την παροχή έργου αξίας στο ανώτερο σημείο 178 εκατομμυρίων, όπως είπατε, κύριε Δρίτσα. Ο κύριος Υφυπουργός δεν είπε ότι κάποιοι λένε για 178 εκατομμύρια. Είπε ότι κάποιοι λένε περίπου τόσα. Ήταν ακριβής η έκφραση που χρησιμοποίησε.</Speech> 
<Speech><Parlmember>ΘΕΟΔΩΡΟΣ ΔΡΙΤΣΑΣ</Parlmember>: Σας διαβεβαιώ ότι είναι αδύνατο.</Speech>
<Speech><Parlmember>ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</Parlmember>: Ωραία. Στη μία περίπτωση είναι 72 εκατομμύρια μετά από δέκα χρόνια, στην ιδανική περίπτωση όπου όλα έχουν πάει εντάξει. Το λογικό είναι, υποθέτουμε, από τα 72 να πάρει τα 40 ή 45 εκατομμύρια. Και στην άλλη περίπτωση ψηφίζουμε το άρθρο 3 και οι ελληνικές Ένοπλες Δυνάμεις εξασφαλίζουν έργα αξίας 178 εκατομμυρίων ή έως 178 εκατομμυρίων. Όμως τώρα. Όχι σε δέκα χρόνια.
Και να πούμε και κάτι ακόμα, για να γίνει σαφές. Τα αντισταθμιστικά ωφελήματα…</Speech> 
<Speech><Parlmember>ΘΕΟΔΩΡΟΣ ΔΡΙΤΣΑΣ</Parlmember>: Ξέρετε πόσοι αθωώνονται απ’ αυτήν την ιστορία;</Speech>
<Speech><Parlmember>ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</Parlmember>: Απ’ αυτό το άρθρο; Κανένας, κύριε Δρίτσα. Ξαναδιαβάστε το άρθρο. Δεν παρέχει κανενός είδους ασυλία σε κανένα σημείο.</Speech>
<Speech><Parlmember>ΘΕΟΔΩΡΟΣ ΔΡΙΤΣΑΣ</Parlmember>: Τι ασυλία; Άφεση.</Speech> 
<Speech><Parlmember>ΣΠΥΡΙΔΩΝ-ΑΔΩΝΙΣ ΓΕΩΓΙΑΔΗΣ</Parlmember>: Όσον αφορά τα αντισταθμιστικά ωφελήματα, όμως -το λέω γιατί εσείς όλα αυτά τα χρόνια ασχολείστε πολύ με την εθνική άμυνα και αξιοπρεπώς την κατέχετε- δεν σημαίνει ότι επειδή είχαμε πει το 2003 πως θέλουμε αυτό το συγκεκριμένο πράγμα, ότι μας είναι χρήσιμο το 2014. Ναι, αν το παίρναμε στην ώρα του, μπορεί να μας ήταν. Τώρα, όμως, πολλά από αυτά είναι παντελώς άχρηστα. Άρα τι θα κάνουμε τώρα; Θα μείνουμε να λέμε, όχι, αυτό που είχαμε πει που μπορεί να είναι κάτι που δεν έχει καμμία χρησιμότητα σήμερα και δεν έχουν καμμία ανάγκη οι Ένοπλες Δυνάμεις, για να μην πάμε να κάνουμε το άλλο;</Speech>
<Speech><Parlmember>ΘΕΟΔΩΡΟΣ ΔΡΙΤΣΑΣ</Parlmember>: Αυτό το προέβλεπε υπουργική απόφαση του Βενιζέλου. Τώρα….</Speech>
<Speech><Parlmember>ΣΠΥΡΙΔΩΝ-ΑΔΩΝΙΣ ΓΕΩΓΙΑΔΗΣ</Parlmember>: Εντάξει, το είπατε πέντε φορές.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Παρακαλώ, όχι συζήτηση μεταξύ σας. Κύριε Δρίτσα, σας παρακαλώ.</ChairmanSpeech>
<Speech><Parlmember>ΣΠΥΡΙΔΩΝ-ΑΔΩΝΙΣ ΓΕΩΓΙΑΔΗΣ</Parlmember>: Σας λέω τώρα την ουσία του άρθρου 3, που λέτε να αποσυρθεί.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Κύριε Γεωργιάδη, κύριε Δρίτσα, παρακαλώ, δεν είναι τρόπος αυτός…</ChairmanSpeech>
<Speech><Parlmember>ΣΠΥΡΙΔΩΝ-ΑΔΩΝΙΣ ΓΕΩΓΙΑΔΗΣ</Parlmember>: Εντάξει, κύριε Πρόεδρε, να είναι λίγο ζωντανός ο διάλογος.
Η ουσία, τώρα, του άρθρου 3. Δεν δημιουργεί, λοιπόν, συνθήκες ασυλίας, δεν υπάρχει για να προκαλέσει σκιά ή συσκότιση πάνω στα αντισταθμιστικά ωφελήματα. Όμως γιατί έρχεται; Για να εξασφαλίσει άμεσα, σήμερα, τώρα, τα μεγάλα συμφέροντα των ελληνικών Ενόπλων Δυνάμεων. Αυτό εισηγείται η Κυβέρνηση.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
 Νομίζω ότι μετά τη ρητή δέσμευση του κυρίου Υφυπουργού ότι είναι στη διάθεσή του κόμματός σας και όλων των υπολοίπων πτερύγων για την παροχή οποιασδήποτε διευκρινίσεως για οποιοδήποτε πρόγραμμα και μάλιστα, όχι μόνος του αλλά, από ό,τι είπε, και με όλη την υπηρεσία, δεν θα έπρεπε να καταψηφίζετε. Θα έπρεπε να υπερψηφίζετε, γιατί σε αυτά τα θέματα θα πρέπει να είμαστε μαζί.
Για δύο λεπτά μόνο, κύριε Πρόεδρε, ζητώ την ανοχή σας.
Έρχομαι να πω τώρα για τα ζητήματα που θέσατε, γιατί δεν είναι εδώ ο Υπουργός και γιατί είναι στο ΝΑΤΟ και πως πήγε στο ΝΑΤΟ, όπως είπε κι η κ. Κανέλλη. 
Κατ’ αρχάς, εγώ θα απευθύνω ένα ερώτημα ευθύ και θα ήθελα μία ευθεία απάντηση από την Αξιωματική Αντιπολίτευση. Το ΚΚΕ έχει μια σαφή θέση. Λέει «Θέλουμε να φύγουμε από το ΝΑΤΟ». Μάλιστα, δικαίωμά του. Προφανώς διαφωνούμε αλλά η διαχρονική του θέση είναι «Έξω από την Ατλαντική Συμμαχία». Δεν έχω καταλάβει ποια είναι η θέση η δική σας, γιατί αύριο λέτε ότι μπορεί να γίνετε και κυβέρνηση. Εσείς λέτε να μείνουμε στην Ατλαντική Συμμαχία ή να φύγουμε; Θα ήθελα μια όμως καθαρή, γενναία και ρητή απάντηση. Να μείνουμε ή να φύγουμε; 
Εάν πείτε να φύγουμε, προφανώς…</Speech>
<Speech><Parlmember>ΘΕΟΔΩΡΟΣ ΔΡΙΤΣΑΣ</Parlmember>: Να φύγουμε. Το λέει το συνέδριό μας με επίσημη απόφαση.</Speech>
<Speech><Parlmember>ΣΠΥΡΙΔΩΝ-ΑΔΩΝΙΣ ΓΕΩΓΙΑΔΗΣ</Parlmember>: Άρα, λέτε να φύγουμε; Είναι η θέση σας; Δεν ξέρω τι λέει το συνέδριό σας. Το συνέδριό σας δεν έλεγε να πάει ο κ. Τσίπρας στο Άγιο Όρος αλλά πήγε. Αφήστε, λοιπόν, τι λέει το συνέδριό σας. 
Εγώ τώρα σας ρωτάω ποια είναι η πολιτική σας θέση: Να μείνουμε στην Ατλαντική Συμμαχία ή να φύγουμε; Δηλαδή εάν αύριο κυβερνήσετε, είστε της άποψης –μια και είχαμε χθες τα γενέθλια του ΠΑΣΟΚ, κυρίες και κύριοι- «έξω από την ΕΟΚ, έξω από το ΝΑΤΟ, το ίδιο συνδικάτο» όπως έλεγαν τότε; Αυτό είναι  ή κάτι άλλο;</Speech>
<Speech><Parlmember>ΘΕΟΔΩΡΟΣ ΔΡΙΤΣΑΣ</Parlmember>: Αφήστε να τα πούμε εμείς στον ελληνικό λαό αυτά.</Speech>
<Speech><Parlmember>ΣΠΥΡΙΔΩΝ-ΑΔΩΝΙΣ ΓΕΩΓΙΑΔΗΣ</Parlmember>: Θα μας απαντήσετε.
Επειδή, όμως, εμείς έχουμε συγκεκριμένη θέση ως προς τα μεγάλα και μείζονα γεωπολιτικά συμφέροντα της χώρας, εμείς σας λέμε, επαναλαμβάνοντας τη ρήση του αειμνήστου Κωνσταντίνου Καραμανλή, «ανήκομεν εις την Δύσιν» και εμείς θέλουμε να είμαστε στην Ατλαντική Συμμαχία. Άρα, καλώς είναι ο κ. Αβραμόπουλος σήμερα στη Σύνοδο του ΝΑΤΟ.
Όμως θα μου επιτρέψετε να σας πω –επειδή το είπατε- ειδικά στη σημερινή περίοδο που ζούμε, πιστεύετε ότι θα έπρεπε η Ελλάδα να έχει μικρή παρουσία στην Ατλαντική Συμμαχία; Μήπως παρακολουθείτε λίγο τι γίνεται στη γειτονιά μας, γύρω-γύρω, πόση αστάθεια υπάρχει; 
Μήπως η Ελλάδα με τις σοφές γεωπολιτικές επιλογές να είναι στην Ατλαντική Συμμαχία και να είναι στον πυρήνα της Ευρωπαϊκής Ένωσης, έχει καταφέρει σε μια γειτονιά που γύρω μας τα πάντα διαλύονται, να είναι ο μόνος σταθερός πυλώνας και η μόνη νησίδα σταθερότητας; 
Κι επειδή το ανέφερε ο κ. Δρίτσας θα πω το εξής. Νομίζω, κύριε Δρίτσα, ότι ακόμα και εσείς από τον Συνασπισμό Ριζοσπαστικής Αριστεράς –δεν λέω και το ΚΚΕ, μπορεί και το ΚΚΕ μέσα σε αυτό να είναι- δεν μπορεί να μην θέλετε με κάποιον τρόπο να αναληφθεί πρωτοβουλία κατά αυτών των τρελών τζιχαντιστών που κόβουν κεφάλια, που κάνουν αυτά τα αίσχη, που κάνουν αυτά τα εγκλήματα σε όλη αυτήν την περιοχή και που δεν ξέρουμε και αυτό πού μπορεί να οδηγήσει και τι απειλή μπορεί να εξελιχθεί για την Ευρώπη και για την ίδια μας την πατρίδα. Δεν μπορεί ούτε σε αυτό να μην μπορούμε να συνεννοηθούμε!</Speech>
<Speech><Parlmember>ΘΕΟΔΩΡΟΣ ΔΡΙΤΣΑΣ</Parlmember>: Και που ξέρουμε ποιος τους εκπαιδεύει!</Speech>
<Speech><Parlmember>ΣΠΥΡΙΔΩΝ-ΑΔΩΝΙΣ ΓΕΩΓΙΑΔΗΣ</Parlmember>: Το ποιος τους εκπαιδεύει, μπορούμε να το συζητήσουμε σε μια ακαδημαϊκή αίθουσα. Τώρα τι κάνουμε, σας ρωτάω. Να αναληφθεί η δράση γι’ αυτούς που κόβουν τα κεφάλια και υποχρεώνουν τις γυναίκες σε κλειτοριδεκτομή ή να μην κάνουμε τίποτα; Τι λέτε εσείς; Τι ψηφίζετε, εν πάση περιπτώσει;
Άρα, μη λαϊκίζουμε και σε αυτά τα οποία στην πραγματικότητα συμφωνούμε. Προφανώς, πρέπει να αναληφθεί δράση, γιατί αυτό το πράγμα  εκεί εξελίσσεται σε μία πολύ μεγάλη απειλή για κάθε πολιτισμένο άνθρωπο. Καλό, λοιπόν, θα ήταν να αναληφθεί και πρέπει να αναληφθεί δράση. Προφανώς, λοιπόν, καλώς η Ελλάδα είναι στο ΝΑΤΟ και προφανώς καλώς ο κύριος Υπουργός είναι σήμερα στη Σύνοδο αυτή.
Ευχαριστώ πάρα πολύ.
(Χειροκροτήματα από την πτέρυγα της Νέας Δημοκρατίας)</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ευχαριστούμε.
Τον λόγο έχει ο Κοινοβουλευτικός Εκπρόσωπος του ΠΑΣΟΚ, κ. Κουτσούκος.</ChairmanSpeech>
<Speech><Parlmember>ΓΙΑΝΝΗΣ ΚΟΥΤΣΟΥΚΟΣ</Parlmember>: Ευχαριστώ, κύριε Πρόεδρε.
Αγαπητοί συνάδελφοι, προφανώς ένα νομοσχέδιο του Υπουργείου Άμυνας στην παρούσα συγκυρία και μάλιστα την ημέρα που συνεδριάζει το ΝΑΤΟ και που ο αρμόδιος Υπουργός, που θα έπρεπε να είναι εδώ, είναι υποχρεωμένος να είναι εκεί, δημιουργεί την ανάγκη μίας ευρύτερης συζήτησης για τα μεγάλα ζητήματα που βρίσκονται σε εξέλιξη στην περιοχή μας. 
Από οποιαδήποτε ιδεολογική και πολιτική πλευρά και να τοποθετείται κανείς, δεν μπορεί να ξεχνά ότι αυτήν τη στιγμή η Ελλάδα είναι μία νησίδα ειρήνης και σταθερότητας, σε έναν κόσμο που γύρω μας κυριαρχούν πόλεμοι, γενοκτονίες, φτώχεια και εξαθλίωση. Σε αυτό το πλαίσιο, είμαστε υποχρεωμένοι να δούμε τις μεγάλες στρατηγικές επιλογές που έγιναν στο παρελθόν, για να προσαρμοστούμε στις εξελίξεις υπερασπίζοντας τα εθνικά συμφέροντα, τη δημοκρατία και την ειρήνη, τη σταθερότητα και την οικονομική ανάπτυξη στη χώρα, χωρίς να τα περνάμε αυτά έτσι «ξέσκουρα», με μία γραμμή, συνθηματολογώντας. Η συμβολή των ηγετών και των προέδρων του ΠΑΣΟΚ -και του Ανδρέα Παπανδρέου και του Κώστα Σημίτη- ήταν σημαντική σε αυτήν την υπόθεση. 
Απουσίαζα από την Επιτροπή Εξωτερικών και Άμυνας, όπου έκανε την ενημέρωση ο κ. Βενιζέλος για τις εξελίξεις στην περιοχή, την κρίση στην Ουκρανία και πως τις χειριζόμαστε και θύμισε ότι η Ελλάδα ανήκει σε μία ευρύτερη συμμαχία που έχει μείζονα συμφέροντα απέναντι σε αυτά που διακυβεύονται στην περιοχή μας. Ελπίζω, λοιπόν, ότι οι αποφάσεις που θα παρθούν με τη συμβολή και της Ελλάδας, θα είναι πάλι προς την κατεύθυνση της υπεράσπισης του γενικότερου εθνικού συμφέροντος σε μία περίοδο –επαναλαμβάνω-  που συμβαίνουν αυτά που βλέπουμε όλοι γύρω μας, στη γειτονιά μας, και ανατριχιάζουμε. 
Αυτή η συζήτηση, μπορεί να συνεχιστεί και στην Επιτροπή Εξωτερικών και Άμυνας, με μία πρωτοβουλία, για να μας ενημερώσουν οι αρμόδιοι Υπουργοί ως προς τι συζητήθηκε και τι αποφάσεις πάρθηκαν. Επίσης, μπορεί να συζητηθεί το αν υπάρχουν και άλλες προτάσεις στο πλαίσιο των διεθνών πρωτοβουλιών που οφείλει να λαμβάνει η χώρα μας, στα πλαίσια των συμμαχιών που αναπτύσσει. Και αναλαμβάνει πρωτοβουλίες, έχει λόγο και φωνή και είναι σοβαρή όσο ξεπερνάει σιγά-σιγά την κρίση. Διότι μία χώρα που είναι στα πρόθυρα της χρεοκοπίας προφανώς δεν έχει άποψη για τα διεθνή και δεν την λαμβάνει κανείς υπ’ όψιν του. 
Η συζήτηση, γίνεται με αφορμή ένα νομοσχέδιο το οποίο έχει δύο διαχειριστικού χαρακτήρα άρθρα και ένα πολύ σημαντικό, κατά τη γνώμη μου. Το άρθρο διαχειριστικού χαρακτήρα, είναι αυτό που έχει να κάνει με τα διοικητικά και πειθαρχικά θέματα του επιτελείου. Δεν μπορώ να τα κρίνω αυτοτελώς, διότι δεν ξέρω πως είχαν διαμορφωθεί στο παρελθόν, πως άλλαξαν και πως επανέρχονται. Φαντάζομαι ότι αυτοί που τα κρίνουν θα είχαν συμφωνήσει με τις προϊσχύουσες αλλά με βάση την πείρα που έχω αποκτήσει εδώ, ξέρω ότι για τίποτα δεν έχουμε συμφωνήσει όταν συζητάμε στη Βουλή. Εκτιμώ ότι κάποια ανάγκη καλύπτει το επιτελείο και το Υπουργείο που φέρνει αυτήν τη ρύθμιση. 
Όσον αφορά στη δεύτερη διάταξη, σχετικά με την εξέλιξη των στρατιωτικών δικαστών, πιστεύω ότι το Υπουργείο θα έχει λάβει υπ’ όψιν τις ενστάσεις και τις διαμαρτυρίες που είχαν εκφραστεί από την Ένωση των Στρατιωτικών Δικαστών, για να αποκαταστήσει μία ισότητα. Κι αυτό όχι επειδή κάποιοι ευνοήθηκαν, όπως υπονοήθηκε, από μία προηγούμενη ρύθμιση αλλά επειδή κάποιοι θεωρητικά «αδικήθηκαν», παραμένοντας ένα σκαλί πίσω. Θέλουμε να αποκαταστήσουμε τη δικαιοσύνη και μένω σε αυτό. 
Θα ήθελα να αναφερθώ στην υπόθεση της ρύθμισης του άρθρου 3 που αφορά τα αντισταθμιστικά ωφελήματα. Κυρίες και κύριοι συνάδελφοι, είπαν και οι προηγούμενοι αγορητές ότι τα αντισταθμιστικά ήταν -κατά την άποψή μου- μία πάρα πολύ σωστή ιδέα της δεκαετίας του ’80, όπου και τότε η Ελλάδα ήταν υποχρεωμένη να έχει μεγάλο ύψος αμυντικών δαπανών. Ήταν μία «αιμορραγία» για τη χώρα μας, γιατί ως χώρα-μέλος του ΝΑΤΟ, είχε και μία ανοιχτή πληγή στα ανατολικά της σύνορα και έπρεπε να έχει πολύ υψηλό επίπεδο αμυντικών δαπανών. Δεν είναι τυχαίο το ότι έχουν σημαντική συμβολή στην κρίση και οι αμυντικές δαπάνες και το σύνολο της διαφθοράς που αυτές δημιούργησαν ως έναν κύκλο.
Τα αντισταθμιστικά ωφελήματα είχαν ως στόχο να ενισχύσουμε την ντόπια, την εσωτερική βιομηχανία, να ενισχύσουμε την απασχόληση, να δημιουργήσουμε έναν κύκλο ανάπτυξης για να μην είναι όλα τα λεφτά έξω. Υπήρξαν προβλήματα με τις συμβάσεις.
Εγώ θεωρώ πάρα πολύ σημαντικό το ότι έρχεται σήμερα η Γενική Γραμματεία Αμυντικών Εξοπλισμών και Επενδύσεων και καταθέτει μία πλήρη κατάσταση των συμβάσεων που έχουν λήξει και των προβλημάτων που έχουν παρουσιαστεί. Αυτό είναι ένα σημαντικό θέμα διαφάνειας για τη Βουλή των Ελλήνων και πρέπει να το τονίσουμε απ’ αυτό το Βήμα, γιατί πάρα πολλές φορές κυριαρχεί στην κοινή γνώμη η άποψη ότι εδώ είναι το «άντρο» της συνωμοσίας για να εξυπηρετήσουμε κάποια συμφέροντα. Στη διαφάνεια, λοιπόν, ακόμα και μία βίδα που προβλέπεται σε μία σύμβαση αντισταθμιστικών ωφελημάτων, για να δούμε ποιος είναι ο εργοδότης και ποια η εταιρεία. 
Έχει σημασία για τις εταιρείες το αν έχουν παραβεί τις συμβάσεις, γιατί πολλοί απ’ αυτούς μας μιλούν για την εταιρική και την κοινωνική ευθύνη, κάνουν φιλανθρωπικά έργα, τους προβάλλουν τα κανάλια, τι ωραίοι που είναι, τρέχουν από πίσω πολιτικοί να τους «χαϊδεύουν». Να δούμε, λοιπόν, ποιοι είναι αυτοί που δεν έχουν υλοποιήσει τις συμβάσεις, να δούμε τι είναι οι ρήτρες.
Έρχεται μετά μία πρόταση εκκαθάρισης αυτού του λογαριασμού, γιατί οι δρόμοι που έχουμε να διαλέξουμε είναι οι εξής απλοί δύο. Ο ένας είναι ή ότι συμβιβαζόμαστε και κάνουμε μία πρόταση όπου τους λέμε «ελάτε σ’ ένα μήνα να υπογράψετε καινούργιες συμβάσεις με αντισταθμιστικά εκατόν εβδομήντα οκτώ εκατομμύρια», ή πάμε στη διαιτησία για να πάρουμε τις ρήτρες των εβδομήντα ενός εκατομμυρίων.
Εγώ, αγαπητοί συνάδελφοι, το έλεγα σ’ ένα «πηγαδάκι» μία μέρα νωρίτερα όπου κουβεντιάζαμε για τους αυτοκινητόδρομους. Θυμάμαι ότι ένας μεγάλος εργολάβος -που μάλιστα είχε κατακρίνει την κυβέρνηση Σημίτη ότι δίνει τα έργα στους «κολλητούς» της- δικαιώθηκε στα διαιτητικά δικαστήρια και πήρε εκατό εκατομμύρια. Γιατί; Διότι δεν του παραδώσαμε το οικόπεδο να κάνει την υποθαλάσσια στη Θεσσαλονίκη και δεν είχε βάλει ούτε ένα καρφί. Αυτοί είναι, λοιπόν, οι κίνδυνοι της διαιτησίας. 
Έρχεται η Κυβέρνηση εδώ και λέει. Αντί να πάμε σ’ αυτήν τη διαδικασία της διαιτησίας και στους κινδύνους, κάνουμε αυτήν τη ρύθμιση, δεν απαλλάσσουμε κανέναν από τις ευθύνες τους, λέμε ότι είναι ζωντανές οι συμβάσεις που έχουν λήξει και να έλθουν να υπογράψουν. Αν δεν υπογράψουν, θα ισχύσουν οι ρήτρες με την προσδοκία να πάρουμε το μετρημένο, δηλαδή εκατόν εβδομήντα οκτώ εκατομμύρια. 
Βεβαίως, σωστά έγιναν οι παρατηρήσεις στην αρχή της συζήτησης ότι εδώ πρέπει αυτό που κατακτήσαμε στη Βουλή, βγάζοντας πολύ πικρές εμπειρίες και συμπεράσματα από τις προηγούμενες διαχειρίσεις, να το κρατήσουμε ως κεκτημένο, δηλαδή την ενημέρωση της Βουλής, τη διαφάνεια και τον προσυμβατικό έλεγχο. Βέβαια, είναι σχήμα πρωθύστερο να ψηφίζουμε με τη διαβεβαίωση της τροπολογίας αλλά εγώ πιστεύω αυτά που είπε ο κύριος Υπουργός και ανέλυσε, λέγοντας ότι αυτή η τροπολογία έχει τις υπογραφές των αρμοδίων Υπουργών, να υπάρχει δηλαδή δύο φορές το μήνα ενημέρωση της Βουλής, ρήτρα κατά της διαφθοράς και προσυμβατικός έλεγχος.
Κυρίες και κύριοι συνάδελφοι, μιας και μιλάμε απ’ αυτό το Βήμα και πολλοί ταύτισαν τη διαφθορά με τους εξωμότες και τους επίορκους των τάξεων του ΠΑΣΟΚ, θέλω να θυμίσω ότι δεν είμαστε σε κοινωνία αγγέλων. Όσο είμαστε σ’ ένα καπιταλιστικό σύστημα στο οποίο κυριαρχεί ο νόμος της αγοράς και του κέρδους, η διαφθορά θα ζει και θα βασιλεύει, παρά το γεγονός ότι εμείς κάνουμε σημαντικές προσπάθειες με νόμους πολύ αυστηρούς…</Speech>
<Speech><Parlmember>ΒΑΣΙΛΕΙΟΣ ΚΑΠΕΡΝΑΡΟΣ</Parlmember>: Και για τους σοσιαλιστές;</Speech>
<Speech><Parlmember>ΓΙΑΝΝΗΣ ΚΟΥΤΣΟΥΚΟΣ</Parlmember>: Κύριε Καπερνάρε, εγώ νομίζω ότι εσείς δεν πρέπει να μιλάτε.</Speech>
<Speech><Parlmember>ΒΑΣΙΛΕΙΟΣ ΚΑΠΕΡΝΑΡΟΣ</Parlmember>: Εγώ μιλάω και θα μιλάω συνέχεια και θα μιλάμε ο ένας απέναντι στον άλλο και θα μιλάμε παντού και εδώ και στις εισαγγελίες και στα δικαστήρια.</Speech>
<Speech><Parlmember>ΓΙΑΝΝΗΣ ΚΟΥΤΣΟΥΚΟΣ</Parlmember>: Εγώ πάντως δεν έχω καμμία σχέση με τα δικαστήρια.</Speech>
<Speech><Parlmember>ΒΑΣΙΛΕΙΟΣ ΚΑΠΕΡΝΑΡΟΣ</Parlmember>: Μη μας κάνετε «τα μαύρα άσπρα».</Speech>
<Speech><Parlmember>ΓΙΑΝΝΗΣ ΚΟΥΤΣΟΥΚΟΣ</Parlmember>: Έρχομαι, λοιπόν, και λέω ότι σ’ αυτήν την κοινωνία που δεν είναι κοινωνία αγγέλων, προφανώς η διαφθορά ξεκινάει από τα συμφέροντα των μεγάλων εταιρειών που έχουν συμφέρον να δωροδοκούν και μπαίνει εδώ η ρήτρα της διαφθοράς. 
Ας θυμηθούμε την υπόθεση της «SIEMENS» και πως καθάρισε στη Γερμανία από τις ρήτρες που τής είχαν επιβληθεί, για να δούμε τελικά, εάν εμείς είμαστε σε θέση ως πολιτικό σύστημα αυτή την υπόθεση της διαφθοράς, που στοχοποιεί τους πολιτικούς και το πολιτικό σύστημα, να την πετάξουμε από την πλάτη μας και να τη μεταφέρουμε εκεί που πρέπει, εφαρμόζοντας τις δαμόκλειες διατάξεις που έχουμε ψηφίσει, με τις οποίες θυμίζω ότι βρίσκονται πάρα πολλοί πολιτικοί στη φυλακή και άλλοι οδεύουν προς τα κει.
Θεωρώ, λοιπόν, πάρα πολύ σημαντική αυτήν τη ρύθμιση για τη ρήτρα κατά της διαφθοράς που εξάλλου πάρα πολλές χώρες σαν απότοκο και διεθνών συμβάσεων την έχουν υιοθετήσει -και εννοώ των διεθνών συμβάσεων που αφορούν τη διαφθορά στον ιδιωτικό τομέα, όχι τη διαφθορά της μίζας των πολιτικών κ.ο.κ..  
Αγαπητοί συνάδελφοι, υπάρχει επομένως η ανάγκη, αυτή η εκκαθάριση και η επανεκκίνηση να γίνει με όρους διαφάνειας, αντικειμενικότητας κ.ο.κ. για να έχουμε καθαρούς λογαριασμούς. 
Υπάρχουν μερικές τροπολογίες, για να μη σας απασχολώ στη συνέχεια, που θεωρώ ότι είναι πολύ σημαντικές. Δηλαδή, να λύσουμε το ζήτημα του τροχαίου υλικού. Με ποια έννοια; Περνάμε μια διάταξη που δίνει εξουσιοδότηση και εφόσον το Υπουργείο μάς διαβεβαιώνει ότι αυτή αφορά το τροχαίο υλικό, κύριε συνάδελφε, εγώ δεν έχω κανένα λόγο να το αμφισβητήσω. Εξάλλου, ξέρετε ότι έχω υποστηρίξει και στο παρελθόν και άλλες τροπολογίες που αφορούσαν τους εργαζόμενους στο τροχαίο υλικό. 
Επίσης, να δώσουμε την παράταση στην αποπληρωμή του δανείου του Μετοχικού Ταμείου Στρατού, να λύσουμε το ζήτημα των Ναυπηγείων της Ελευσίνας για το περιπολικό «ΡΙΤΣΟΣ», όπως λύσαμε και στο παρελθόν και τα άλλα των τορπιλακάτων. 
Επίσης, θα ήθελα να μελετήσουμε καλύτερα την τροπολογία που ρυθμίζει το εφάπαξ. Εγώ δεν είμαι αρνητικός αλλά όταν έρχονται τέτοιες ρυθμίσεις πρέπει να έχουμε και μια τεκμηρίωση για να μη θεωρείται ότι αδικούμε άλλους εργαζόμενους, άλλων κλάδων. Εγώ το λέω για να είμαστε συνεννοημένοι. Επαναλαμβάνω ότι δεν έχω αντίρρηση αλλά πρέπει να υπάρχει αυτή η τεκμηρίωση, γιατί δεν μπορούμε να νομοθετούμε ανάλογα με τον Υπουργό και τις σχέσεις του με τους ενδιαφερόμενους.</Speech> 
<Speech><Parlmember>ΙΩΑΝΝΗΣ ΛΑΜΠΡΟΠΟΥΛΟΣ</Parlmember> (Υφυπουργός Εθνικής Άμυνας): Εξαλείφεται η αδικία.</Speech>  
<Speech><Parlmember>ΓΙΑΝΝΗΣ ΚΟΥΤΣΟΥΚΟΣ</Parlmember>: Και τέλος, προφανώς πρέπει να δούμε και την άλλη ρύθμιση που μπορεί να δίνει εφάπαξ με λιγότερα χρόνια. Εννοείται ότι το εφάπαξ δίνεται αναλογικά. Δεν μπορεί να έχει το ίδιο εφάπαξ κάποιος που έχει είκοσι πέντε χρόνια υπηρεσίας με κάποιον που έχει δεκαπέντε και κάποιον που έχει δέκα, γιατί θεωρώ αδικία κάποιος ΕΠΟΠ ή με οποιαδήποτε άλλη σχέση εργαζόμενος να πληρώνει εισφορές και να μην μπορεί να πάρει το εφάπαξ που του αναλογεί αν για οποιονδήποτε λόγο διακοπεί η σύμβαση. 
Με αυτά, κύριοι συνάδελφοι, σας καλώ να ψηφίσουμε το νομοσχέδιο. 
Σας ευχαριστώ.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Τον λόγο έχει ο κ. Καπερνάρος.</ChairmanSpeech> 
<Speech><Parlmember>ΒΑΣΙΛΕΙΟΣ ΚΑΠΕΡΝΑΡΟΣ</Parlmember>: Κύριε Κουτσούκο, μιας και αναφερθήκατε στο πρόσωπό μου, σας λέω το εξής. Εγώ εσαεί θα μιλάω και θα μιλάω μόνος εναντίον όλης της παράταξής σας, όπου ο ίδιος ο Αρχηγός σας είπε ότι το κόμμα σας είναι ένα σάπιο κόμμα. 
Θα μιλάω εγώ, ο οποίος μαζί με δεκαοχτώ Βουλευτές των Ανεξάρτητων Ελλήνων έχουμε μία μηνυτήρια αναφορά που είναι στα χέρια της Εισαγγελέως της κ. Νταγιάντα από το Νοέμβριο του 2013 για τα 120.000.000 ευρώ της «τρύπας» του ΠΑΣΟΚ, όπως κατέληξε το πόρισμα το οποίο δεν τολμάτε να βγάλετε στον αέρα, ούτε καν στα όργανα του κόμματός σας και από όπου διέρρευσε ότι ήταν 3 εκατομμύρια ευρώ ετήσια έξοδα για το γραφείο του κ. Παπανδρέου. Αυτά διέρρευσαν στον Τύπο. 
Αυτήν τη μηνυτήρια αναφορά, λοιπόν, την έχει η εισαγγελέας από το Νοέμβριο του 2013. Θα δούμε πότε θα βγει στον αέρα. Μιλάμε για 120 000.000 ευρώ, την «τρύπα» του κόμματός σας. Και αυτά θα τα λέμε.
Θα λέμε ότι ο κ. Τσουκάτος είπε: «Πήρα τα λεφτά, το 1 εκατομμύριο μάρκα και τα έδωσα στο ΠΑΣΟΚ». Και δεν βγήκε κανείς να πει «Ξέρετε, που τα δώσατε; Στα παράθυρα του ΠΑΣΟΚ; Στις πόρτες του ΠΑΣΟΚ; Στα τραπέζια ή στις καρέκλες;» Και πάει για παραγραφή. Είχα ειδοποιήσει γι’ αυτό σε αυτήν την Αίθουσα, τον Υπουργό Δικαιοσύνης. Είπε ότι τα πήρε το 1999. Συμπληρώνεται δεκαπενταετία. 
Και έχω καταγγείλει σε αυτήν τη Βουλή ότι το γερμανικό δικαστήριο καταδίκασε το Χριστοφοράκο διότι ο Χριστοφοράκος και η «SIEMENS» έδιναν στο ΠΑΣΟΚ 2% για κάθε σύμβαση με τη «SIEMENS». 
Και τα εισέπραττε ο συνάδελφός σας, ο κ. Κώστας Γείτονας. Να τα λέμε αυτά. Και να τα λέμε παντού. Σε όλους τους χώρους, σε όλα τα φόρα -και εδώ ιδιαίτερα- για να μαθαίνει ο ελληνικός λαός.
Όσον αφορά δε στο άτομό μου για άλλη μια φορά σας λέω ότι εγώ υπήρξα μαχόμενος δικηγόρος μόνον. Εγώ δεν υπήρξα νταλαβερτζής με το ελληνικό δημόσιο. Ούτε ξέρω τι σημαίνει δημόσια σύμβαση, ούτε ξέρω τι σημαίνει αντιμισθία με το δημόσιο ούτε καν με νομικά πρόσωπα ιδιωτικού δικαίου ούτε καν με επιχειρήσεις, Τα φορολογικά μου βιβλία και στοιχεία είναι κατατεθειμένα μέχρι το 2012 –και τα ασφαλιστικά- στα Πρακτικά της Βουλής των Ελλήνων. 
Και είχα προκαλέσει μερικούς -σχεδόν όλους- να ανοίξουν οι λογαριασμοί και να φέρουν εδώ τα φορολογικά τους βιβλία, αν έχουν τον στοιχειώδη πολιτικό ανδρισμό. Μάλιστα, είχα δείξει και τα υπουργικά έδρανα. Κανείς μέχρι τώρα δεν το έχει κάνει. 
Και δεν ξέρω σε πόσους ελεύθερους επαγγελματίες με ανοιχτά γραφεία, δικηγόρους, Βουλευτές, Υπουργούς, Υφυπουργούς, τόλμησε μια ομάδα, μια δράκα πασόκων του ΣΔΟΕ να ανοίξει τους λογαριασμούς, όπως άνοιξε τους δικούς μου και κάποιων άλλων. Αυτό θα ερευνηθεί στο μέλλον. Να δούμε σε πόσους πασόκους Υπουργούς, Υφυπουργούς, Βουλευτές δικηγόρους τόλμησε το ΣΔΟΕ να πάει να ανοίξει τα βιβλία και τα στοιχεία και να τους κάνει έλεγχο. 
Αυτά για να τα ξεκαθαρίσουμε. Ο Καπερνάρος κοιτάει στα μάτια και τα λέει. Δεν κωλώνει πουθενά. Και δεν με κρατάτε πουθενά. Εγώ σας κρατάω. 
Πάμε τώρα στο νομοσχέδιο. 
Κύριε Υπουργέ, είστε ένας έντιμος άνθρωπος και ένας έντιμος Υπουργός. Ο απόλυτα έντιμος, όμως, είναι αυτός που όχι δεν κλέβει αλλά γιατί βλέπει αυτόν που κλέβει και δεν τον καταγγέλλει. 
Έχουμε τώρα ένα νομοσχέδιο που περνάτε. Στο άρθρο 3, μιλάτε για τα κριτήρια για την έγκριση των προτεινόμενων στο πλαίσιο των συμβάσεων προγραμμάτων αντισταθμιστικών ωφελημάτων. Είναι η διασφάλιση της εφοδιαστικής επάρκειας των Ενόπλων Δυνάμεων, η προτεραιοποίηση των αναγκών τους, η εξοικονόμηση πόρων, σε σχέση με άλλες πηγές προμήθειας, των υλικών και υπηρεσιών που αφορούν στα προτεινόμενα προγράμματα και η ανάδειξη του ρόλου των μικρών και μεσαίων επιχειρήσεων και της ευρωπαϊκής αμυντικής βιομηχανίας. Ποια είναι αυτά; 
Παρακαλώ πάρα πολύ επειδή γνωρίζω σε ποιον πολιτικό άνδρα απευθύνομαι, νομίζω πως θα έπρεπε οι Βουλευτές να γνωρίζουμε αυτές τις συμβάσεις. Περιληπτικά. Έχουμε ένα πάκο μέσα σ’ αυτόν τον ορυμαγδό με τροπολογίες των ογδόντα και εκατό σελίδων. Ευτυχώς είναι για την άλλη εβδομάδα. Αυτήν τη στιγμή αντιλαμβάνεστε τι νομοσχέδια και τι τροπολογίες περνάνε στα Θερινά Τμήματα. Όπως αντιλαμβάνεστε -γνωρίζετε και εσείς από το φόρτο που έχετε- δεν είναι δυνατόν με ενδελέχεια και προσοχή να μελετήσουμε, όχι να ξεφυλλίσουμε. Ή θέλετε καταρτισμένους, κατατοπισμένους και ενημερωμένους Βουλευτές ή δεν θέλετε. Αν, όμως, δεν θέλετε κατατοπισμένους και ενημερωμένους Βουλευτές, συντελείτε στην απαξίωση του θεσμού.</Speech> 
<Speech><Parlmember>ΙΩΑΝΝΗΣ ΛΑΜΠΡΟΠΟΥΛΟΣ</Parlmember> (Υφυπουργός Εθνικής Άμυνας): Κύριε Καπερνάρο…</Speech>
<Speech><Parlmember>ΒΑΣΙΛΕΙΟΣ ΚΑΠΕΡΝΑΡΟΣ</Parlmember>: Το ξέρω. Γι’ αυτό και απευθύνομαι σε εσάς. 
Ενημερώστε μας περιληπτικά και πείτε, «αυτή η σύμβαση, αυτή η σύμβαση και αυτή η σύμβαση…», για να ανατρέξουμε να τις βρούμε. Μη μας δίνετε ένα πάκο ένα κιλό λέγοντας, «αυτά είναι, κόψτε το λαιμό σας μέσα σε δυο - τρεις μέρες». Είναι πρακτικά ανεφάρμοστο. 
Ξέρετε τι τραγικό είναι να υπάρχει το άρθρο 349 του Κώδικα Ποινικής Δικονομίας να λέει στο πρόσωπο του κατηγορουμένου ή του δικηγόρου του, η αναβολή εντός τριμήνου» και να δίνεται σε ένα χρόνο και ο νόμος να είναι ανεφάρμοστος γιατί έχουν φορτωθεί τα πινάκια; Θέλετε να νομοθετούμε κατ’ αυτήν την έννοια; Να νομοθετούμε νόμους ανεφάρμοστους; Πρακτικά είναι ανεφάρμοστοι. Γιατί τους ψηφίζουμε; Ποιους κοροϊδεύουμε; Κοροϊδεύουμε τους εαυτούς μας. Σας παρακαλώ πάρα πολύ, από αυτοσεβασμό και σεβασμό τους ενός προς τον άλλο, πρέπει να σκύψουμε από πάνω και να δούμε την πραγματική αιτία του προβλήματος. 
Τι περιλαμβάνεται σε αυτές τις συμβάσεις; Οι συμβάσεις Τζοχατζόπουλου; Οι συμβάσεις Κάντα; Οι συμβάσεις Σμπώκου; Αυτές οι συμβάσεις είναι μέσα; Πρέπει να ενημερωθούμε. 
Στο ΠΑΣΟΚ είναι και ο Πύρρος Δήμας. Έχει καμμιά σχέση με αυτούς αυτός ο άνθρωπος; Δεν εννοώ, βεβαίως, τέτοιους ανθρώπους. Ούτε και εσάς αν θέλετε. 
Μου είπατε ότι εγώ δεν πρέπει να μιλάω. Θα δείτε από εδώ και εμπρός πόσο θα μιλάω. Εγώ καθαρίζω στα δικαστήρια. Από εδώ και στο εξής, από τον Οκτώβριο και μετά, θα δείτε με τα στοιχεία που έχω πως θα μιλάω. 
Κύριε Υπουργέ, το άρθρο 4 του νομοσχεδίου λέει, «Ο παρών νόμος ισχύει από τη δημοσίευσή του στην Εφημερίδα της Κυβερνήσεως». Τώρα που ήρθε και η κ. Γεννηματά -η οποία προφανώς θα γνωρίζει- θα θέλαμε να μας ενημερώσει γιατί ενώ το σχέδιο νόμου στο άρθρο 4 λέει ότι «Ο παρών νόμος ισχύει από τη δημοσίευσή του στην Εφημερίδα της Κυβερνήσεως», η έκθεση αξιολόγησης των συνεπειών στο άρθρο 4 -η Επιστημονική, δηλαδή, Υπηρεσία της Βουλής- λέει άλλα. 
Δεν λέει, κύριοι, πότε θα δημοσιευθεί το νομοσχέδιο στην Εφημερίδα της Κυβερνήσεως. Μιλάει για την καταβολή του εφάπαξ βοηθήματος και την έκδοση της πράξης κανονισμού σύνταξης, όπως συμβαίνει και με άλλα ταμεία που παρέχουν εφάπαξ βοηθήματα στην Ελλάδα, καθόσον με τον τρόπο αυτό επιλύεται η υπάρχουσα δυσαρμονία μεταξύ των ταμείων. Επιπλέον, θα σταματήσει η χορήγηση εφάπαξ βοηθήματος στους μετόχους που παραιτούνται ή τίθενται σε απόταξη -μιλάει για τους στρατιωτικούς μας- ή εξέρχονται του στρατεύματος συνεπεία καταδίκης με το τεκμήριο της θεμελίωσης σύνταξης από το δημόσιο αφ’ ενός κι αφ’ ετέρου θα είναι δυνατή η χορήγηση εφάπαξ βοηθήματος στους επαγγελματίες οπλίτες ΕΠΟΠ, στους μη μονιμοποιηθέντες εθελοντές κι εθελόντριες του ν.δ. 445/1974, στις εθελόντριες του ν.705/1977 καθώς και στους εθελοντές μακράς θητείας –ΕΜΘ- του ν.1848/1989 που προσκομίζουν πράξη κανονισμού σύνταξης χωρίς το νομικό κώλυμα της συμπλήρωσης εικοσιπενταετούς πραγματικής υπηρεσίας μετοχικής σχέσης. 
Αυτά λέει και συνεχίζει η έκθεση αξιολόγησης συνεπειών και η Επιστημονική Υπηρεσία της Βουλής. 
Παράλληλα, δε, σε αυτά αναφέρεται και το Γενικό Λογιστήριο του Κράτους. Μιλάει για λεφτά για τους στρατιωτικούς. 
Αυτά που είναι στο νομοσχέδιο; Αυτές οι υπηρεσίες οι θεσμικές μιλάνε για λεφτά προς τους στρατιωτικούς και αναφέρονται στο άρθρο 4. Εσείς στο άρθρο 4 μας λέτε –επαναλαμβάνω- ότι το παρόν νομοσχέδιο ισχύει με τη δημοσίευσή του στην Εφημερίδα της Κυβερνήσεως. Γιατί το απαλείψατε; Είναι ενημερωμένοι γι’ αυτό οι Βουλευτές της Νέας Δημοκρατίας; Δεν άκουσα να λέει κανένας τίποτα. Είναι ενημερωμένοι γι’ αυτό οι Βουλευτές της συγκυβερνήσεως, δηλαδή οι Βουλευτές του ΠΑΣΟΚ; Δεν αναφέρθηκε κανείς σε αυτό. Είναι ενημερωμένοι οι Βουλευτές του ΣΥΡΙΖΑ; 
Το άρθρο 4, μιλάει για λεφτά προς τους στρατιωτικούς. Εδώ λέει ότι το νομοσχέδιο ισχύει από τη δημοσίευση. Έχετε δει την έκθεση της Επιστημονικής Υπηρεσίας της Βουλής; Ας μας πει ο κύριος Υπουργός ή η κυρία Υπουργός γιατί απαλείφθηκαν από το άρθρο 4 αυτά στα οποία αναφέρονται και η επιτροπή της Βουλής αλλά και το Γενικό Λογιστήριο του Κράτους. 
Κατόπιν τούτων, θα ήθελα να σας παρακαλέσω για άλλη μια φορά, κύριε Υπουργέ, να μας δώσετε εξηγήσεις. Εγώ θα δεχτώ καλόπιστα όλες τις εξηγήσεις από σας. Θέλω, όμως, να σας παρακαλέσω –και σε αυτό έχει απόλυτη συνευθύνη το Προεδρείο της Βουλής, δεν μιλάω για τον Γενικό Γραμματέα του Υπουργικού Συμβουλίου, όταν φέρνετε αυτού του είδους και αυτής της ποιότητας και ποσότητας τροπολογίες- να μας δώσετε την ευκαιρία να κάνουμε τη δουλειά μας όπως πρέπει και όπως έχουμε διαβεβαιώσει τον ελληνικό λαό. Δώστε μας το δικαίωμα να λέμε ότι δεν είμαστε υπό το κράτος της ευτέλειας και της απαξίωσης ως θεσμός, ότι πρέπει να κάνουμε τη δουλειά μας στην Αίθουσα αυτή, διότι ο κόσμος πιστεύει ότι δεν υπάρχουν εξουσίες πια σε αυτό το κράτος. 
Ούτως ή άλλως εκτελεστική εξουσία δεν υπάρχει, διότι εκτελεστική εξουσία είναι το Υπουργικό Συμβούλιο όπως ξέρετε. Και το Υπουργικό Συμβούλιο δεν συγκαλείται. Το άρθρο 82 παράγραφος 2 του Συντάγματος –όλο το άρθρο 82- είναι ανενεργό. Δεν υπάρχει, λοιπόν, εκτελεστική εξουσία, δηλαδή δεν υπάρχει κυβέρνηση παρά μόνο ο κ. Σαμαράς, ο κ. Βενιζέλος, ο κύριος Υπουργός Οικονομικών και «ο κ. Ράιχενμπαχ».
(Στο σημείο αυτό κτυπάει προειδοποιητικά το κουδούνι λήξεως του χρόνου ομιλίας του κυρίου Βουλευτή)
Κύριε Πρόεδρε, θα είμαι ακριβής στο χρόνο μου.
Κύριε Υπουργέ, σας παρακαλώ και πάλι να μας ενημερώσετε γι’ αυτές τις συμβάσεις έστω και επιγραμματικά.
Έχω μία ιδιαίτερη απορία να μου επιλύσετε. Είστε υποχρεωμένοι και σας καθιστώ υποχρεωμένους γι’ αυτό. Έτσι περιληπτικά, ονομαστικά να μας αναφέρετε συμβάσεις,  «αυτή είναι η σύμβαση του τάδε Υπουργού», «αυτή είναι η σύμβαση τάδε» κ.λπ., για να μην ανατρέξουμε σε δικογραφίες. Είναι πολύς ο χρόνος και ο κόπος, κύριε Κουτσούκο. 
Σας ευχαριστώ πολύ.</Speech> 
<Speech><Parlmember>ΓΙΑΝΝΗΣ ΚΟΥΤΣΟΥΚΟΣ</Parlmember>: Κύριε Πρόεδρε, θα ήθελα τον λόγο.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Για ποιο ζήτημα;</ChairmanSpeech> 
<Speech><Parlmember>ΓΙΑΝΝΗΣ ΚΟΥΤΣΟΥΚΟΣ</Parlmember>: Μπορώ να απαντήσω στη δευτερολογία μου σε όλα αυτά που είπε ο κ. Καπερνάρος αλλά δεν θα το κάνω.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Μπορείτε να πάρετε τον λόγο μόνο επί προσωπικού.</ChairmanSpeech>
<Speech><Parlmember>ΓΙΑΝΝΗΣ ΚΟΥΤΣΟΥΚΟΣ</Parlmember>: Επί προσωπικού μόνο για ένα λεπτό.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Εξηγήστε μας ποιο είναι το προσωπικό.</ChairmanSpeech>
<Speech><Parlmember>ΓΙΑΝΝΗΣ ΚΟΥΤΣΟΥΚΟΣ</Parlmember>: Ακριβώς θέλω να εξηγήσω ποιο είναι το προσωπικό.
Δεν συνηθίζω ποτέ να διακόπτω κανέναν ομιλητή, γι’ αυτό ενοχλούμαι όταν με διακόπτουν. Αναφέρθηκα, λοιπόν, στο όνομα του κ. Καπερνάρου επειδή με διέκοπτε συστηματικά, παρ’ ότι το Προεδρείο προσπάθησε να επιβάλλει την τάξη. 
Από κει και πέρα, στην ουσία των όσων είπε δεν θέλω να μπω, διότι η κατ’ επάγγελμα χρήση αυτών των καταγγελιών έχει συζητηθεί επανειλημμένα. Και επαναλαμβάνω, ο κ. Καπερνάρος το κάνει συστηματικά. Εφόσον ο ίδιος δήλωσε ότι θα κλείσει τους λογαριασμούς του με τη δικαιοσύνη το φθινόπωρο, εγώ δεν χρειάζεται να προσθέσω τίποτα άλλο.</Speech>
<Speech><Parlmember>ΒΑΣΙΛΕΙΟΣ ΚΑΠΕΡΝΑΡΟΣ</Parlmember>: Είπα ότι τα έχω καταθέσει στα Πρακτικά.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Το προσωπικό δεν βλέπω.</ChairmanSpeech> 
<Speech><Parlmember>ΒΑΣΙΛΕΙΟΣ ΚΑΠΕΡΝΑΡΟΣ</Parlmember>: Κύριε Πρόεδρε, ένα λεπτό σας παρακαλώ.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ορίστε, κύριε συνάδελφε.</ChairmanSpeech> 
<Speech><Parlmember>ΒΑΣΙΛΕΙΟΣ ΚΑΠΕΡΝΑΡΟΣ</Parlmember>: Κύριε Πρόεδρε, όλα μου τα ασφαλιστικά και φορολογικά στοιχεία μέχρι και το 2012 τα έχω καταθέσει στα Πρακτικά της Βουλής των Ελλήνων και τους προκαλώ, εάν έχουν το στοιχειώδη πολιτικό ανδρισμό, να κάνουν κι εκείνοι το ίδιο.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Το είπατε αυτό. 
Τον λόγο έχει ο Κοινοβουλευτικός Εκπρόσωπος της Χρυσής Αυγής κ. Αρτέμιος Ματθαιόπουλος.</ChairmanSpeech> 
<Speech><Parlmember>ΑΡΤΕΜΙΟΣ ΜΑΤΘΑΙΟΠΟΥΛΟΣ</Parlmember>: Φυσικά και αντιλαμβάνομαι το δίκιο της οργής του προηγούμενου ομιλητή. Επειδή, όμως, αυτές οι διενέξεις δεν οδηγούν πουθενά αν οι όποιες κατηγορίες δεν στοιχειοθετούνται με γεγονότα, εγώ θα παραπέμψω τον Κοινοβουλευτικό Εκπρόσωπο του ΠΑΣΟΚ -που μίλησε από αυτό εδώ το Βήμα σαν ένας άνθρωπος που είναι εναντίον της διαφθοράς και της μίζας, ενός κόμματος το οποίο έχει καταντήσει συνώνυμο της διαφθοράς και τις μίζας- στα Πρακτικά της χθεσινής μου ομιλίας σε μία τοποθέτηση κατά την οποία παρέθεσα και ανέπτυξα μερικά μόνο από τα πεπραγμένα του κόμματός του σε ό,τι αφορά τον ευαίσθητο τομέα της εθνικής άμυνας και ασφάλειας. Τα περίφημα σκάνδαλα με τους πυραύλους, τα περίφημα σκάνδαλα με τα υποβρύχια, τα σκάνδαλα με την κατασπατάληση δημοσίου χρήματος, με αποτέλεσμα η χώρα να έχει φτάσει στο σημείο που βρίσκεται σήμερα. 
Το γεγονός, όμως, ότι η ελληνική Βουλή έχει φτάσει στο σημείο να συζητάει θέματα εθνικής άμυνας και ασφάλειας, θέματα που άπτονται με την ίδια την επιβίωση του έθνους, θέματα που έχουν να κάνουν με την ίδια τη φυσική αξιοκρατία του έθνους που αφορούν τις Ένοπλες Δυνάμεις σε ένα Θερινό Τμήμα, αποδεικνύει και την κατάντια των πολιτικών, αποδεικνύει την κατάντια της Κυβέρνησης η οποία απαξιώνει πλήρως ένα τόσο σοβαρό ζήτημα. 
Άκουσα με μεγάλη προσοχή τους προηγούμενους ομιλητές. Άκουσα και την τοποθέτηση του Υπουργού, ο οποίος μέσες - άκρες εμφανίστηκε σαν ένας άνθρωπος ενός Υπουργείου το οποίο δρα και λειτουργεί σχεδόν αυτόνομα και ανεξάρτητα. Η αλήθεια φυσικά, απέχει παρασάγγας από αυτήν εδώ την τοποθέτηση, διότι το Υπουργείο Εθνικής Άμυνας δεν είναι ούτε αυτόνομο ούτε ανεξάρτητο. Απλά ακολουθεί τις επιταγές και τις προσταγές των διεθνών τοκογλύφων. 
Ένα μόνο παράδειγμα θα δώσω, το οποίο είναι χαρακτηριστικό για να καταλάβει και ο τελευταίος Έλληνας πολίτης σε αυτήν εδώ τη χώρα ότι το Υπουργείο -και το εκάστοτε Υπουργείο- δεν διαθέτει αυτοβουλία κινήσεων, απλά ακολουθεί ξένες εντολές. Το γεγονός, λοιπόν, ότι η εθνική άμυνα έχει διαλυθεί παντελώς, αρχής γενομένης από το 2009, τη χρονιά, δηλαδή, που η χώρα εισήλθε στον περίφημο μηχανισμό στήριξης, αποδεικνύει το γεγονός ότι υπήρχε ένα σχέδιο από ξένα κέντρα εξουσίας να διαλύσουν την εθνική άμυνα. 
Τι έκανε; Απλά έδωσε την εξουσιοδότηση στην παρούσα συγκυβέρνηση, στην παρούσα Κυβέρνηση, στο παρόν Υπουργείο να ακολουθήσουν τις εντολές που έχουν δοθεί από αυτούς. 
Πρόκειται για ένα ευαίσθητο ζήτημα, το οποίο έχει να κάνει με ένα θέμα το οποίο είχαμε συζητήσει με την κ. Γεννηματά, όταν ήταν επίκαιρο τις ημέρες εκείνες, με το κλείσιμο των Ελληνικών Αμυντικών Βιομηχανιών. Θυμάμαι χαρακτηριστικά, επειδή είχα τοποθετηθεί για το ζήτημα εκείνο, μερικές από τις τοποθετήσεις της κυρίας Υπουργού, η οποία διαβεβαίωνε ότι δεν υπάρχει κανένα απολύτως πρόβλημα, ότι θα διασφαλιστεί η σωστή και απρόσκοπτη λειτουργία των συγκεκριμένων βιομηχανιών, με αποτέλεσμα η εθνική άμυνα να μην αντιμετωπίσει κανένα πρόβλημα. Φυσικά εμείς, ως εισηγητές, είχαμε πει το αυτονόητο. 
Είχαμε πει ότι δεν νοείται χώρα η οποία θέλει να έχει ισχυρό στρατό, ισχυρή εθνική άμυνα, να μη διαθέτει αυτόνομες και ανεξάρτητες βιομηχανίες που θα παράγουν πολεμικό υλικό. 
Και είχαμε προτείνει τρεις βασικούς πυλώνες για να αντιμετωπιστεί αυτή η άρρωστη κατάσταση, για την οποία επιβεβαιωθήκαμε μήνες αργότερα. Βλέπουμε ότι όλες οι ελληνικές βιομηχανίες έχουν οδηγηθεί στο λουκέτο. Άλλες υπολειτουργούν, το προσωπικό δεν πληρώνεται κ.ο.κ.. 
Είχαμε προτείνει, λοιπόν, την άμεση εξυγίανση των βιομηχανιών που έχουν να κάνουν με την εθνική άμυνα και ασφάλεια, την περαιτέρω σταθεροποίηση της λειτουργίας τους και τέλος την ανάπτυξη με στόχο την παραγωγή πολεμικού υλικού. 
Άπαντες γνωρίζουν εδώ πέρα ότι η Ελλάδα σήμερα δεν παράγει όχι πυραύλους, όχι οβίδες ούτε καν παξιμάδια ούτε μία βίδα. Είμαστε μια χώρα εξαρτώμενη, όχι μόνο ενεργειακά αλλά και πολεμικά και οπλικά, από τρίτες χώρες. Και αυτό αποδεικνύει το μέγεθος της εξάρτησής μας όχι μόνο στον τομέα της άμυνας αλλά και στον τομέα της εξωτερικής μας πολιτικής. 
Τι να πρωτοπώ για τα κυριαρχικά μας δικαιώματα; Άκουσα προηγουμένως την έκφραση αυτή και πραγματικά αναρωτιόμουν σε ποια αίθουσα βρίσκομαι. Μίλησαν για κυριαρχικά δικαιώματα οι άνθρωποι οι οποίοι κυριολεκτικά έχουν προσκυνήσει, εις βάρος των εθνικών συμφερόντων, σε όλα τα μείζονα εθνικά θέματα είτε αυτά αφορούν το μακεδονικό είτε το κυπριακό είτε οποιοδήποτε άλλο συναφές θέμα. 
Ας τα πάρουμε ένα-ένα για να δούμε τι γίνεται εξ ανατολών, όπου η Τουρκία συνεχώς πιέζει την κατάσταση για να γίνει μια νομιμοποίηση της τουρκικής εισβολής και κατοχής στην Κύπρο, θέση την οποία υιοθέτησε και ο Σαμαράς όταν έκανε δηλώσεις τότε με τον Κύπριο Πρόεδρο, τον κ. Αναστασιάδη. 
Τι να πει κανείς για την κατάσταση που επικρατεί στο Βορρά, όπου οι Σκοπιανοί συνεχίζουν να λοιδορούν την ιστορία και να καπηλεύονται το ιερό όνομα της Μακεδονίας; Τι να πει κανείς για τον επεκτατισμό των Βουλγάρων; Τι να πει κανείς για τα νότια σύνορά μας, όπου εκεί, στη Μέση Ανατολή, στην Αίγυπτο, στο Ισραήλ, στην Παλαιστίνη, η κατάσταση έχει φύγει πλέον από κάθε έλεγχο και, δυστυχώς, με τους ρυθμούς που βλέπουμε τα γεγονότα αυτά να συμβαίνουν, είναι θέμα μερικών χρόνων να αντιμετωπίσει και η Ελλάδα -γιατί η Ελλάδα είναι μέρος της Ευρώπης και ξέρετε όλοι πολύ καλά τι εννοώ- τέτοια θλιβερά φαινόμενα με την επέλαση των Τζιχαντιστών.
Ένας μόνο σύμμαχος βρέθηκε για τη χώρα μας στη Δύση. Οι περίφημοι Ευρωπαίοι εταίροι, η Μέρκελ, οι Γερμανοί και λίγο παραπέρα οι Αμερικάνοι, οι οποίοι μας είχαν πει ότι θα πρέπει να μπούμε στην προστατευτική ομπρέλα του ΝΑΤΟ για να αποφύγουμε τότε την τουρκική απειλή. Και φυσικά η Ελλάδα, χωρίς να ζυγίσει και να σκεφτεί σωστά και σοβαρά την προοπτική αυτή, μπήκε με μοναδικό σκοπό να δεθεί στο αμερικανοσιωνιστικό άρμα, για να καταντήσει ένα κράτος προτεκτοράτο στον ευαίσθητο γεωπολιτικό χώρο είτε των Βαλκανίων είτε της ευρύτερης Μεσογείου. 
Όλα αυτά τα θέματα είναι επίκαιρα. Και βλέπουμε πως σήμερα ο Πρωθυπουργός θα παρευρεθεί στη συνδιάσκεψη του ΝΑΤΟ στο Κάρντιφ. Είμαι πολύ περίεργος να δω τι επιτέλους θα προτείνει. Θα μιλήσει ως Πρωθυπουργός των Ελλήνων; Θα μιλήσει σαν ένας εντολοδόχος ξένων κέντρων εξουσίας; Και τι είναι αυτά που θα προτείνει σε ό,τι αφορά το σημερινό νομοσχέδιο που έχει να κάνει με την άμυνα και την ασφάλεια; 
Υπενθυμίζω μερικά από τα καίρια ζητήματα που αφορούν την Ελλάδα και είναι χρέος, αν θέλει να λέγεται Έλληνας Πρωθυπουργός, να θίξει τα συγκεκριμένα ζητήματα: 
Πρώτον, την επέκταση, βάσει διεθνών συνθηκών και δικαίου, στα δώδεκα ναυτικά μίλια, με την ταυτόχρονη άρση του casus belli από πλευράς της Τουρκίας. 
Δεύτερον, να μιλήσει για το ΝΑΤΟ, το οποίο παραδέχεται και δίνει στο στρατό των Σκοπίων το όνομα «στρατός της Μακεδονίας». Ξέρει να κάνει τα ριάλιτι στην Αμφίπολη και στους αρχαιολογικούς χώρους. Επί της ουσίας θα τοποθετηθεί και θα πει ότι αυτό το πράγμα είναι μια προσβολή εις βάρος της Ελλάδας ή θα κάνει πάλι ό,τι έκανε όλους αυτούς τους μήνες, λέγοντας ότι με το να προδίδει το μακεδονικό, στην ουσία εξυπηρετεί το εθνικό συμφέρον; 
Τρίτον και πιο βασικό, η περίφημη ΑΟΖ την οποία κανείς και ποτέ δεν είδε, που είχε γίνει προεκλογική σημαία της Νέας Δημοκρατίας. Και έλεγαν πως όταν έρθει ο Σαμαράς στα πράγματα, θα οριοθετηθεί και θα χαραχτεί αποκλειστική οικονομική ζώνη. Πέρασαν δυόμισι ολόκληρα χρόνια και φυσικά κάτι τέτοιο δεν έγινε ποτέ. 
Δεν μπορεί, όμως, και δεν έχει περαιτέρω επιλογές ο κ. Σαμαράς, διότι δεν είναι μόνος του στην Κυβέρνηση. Έχει τα χέρια του δεμένα στο έτερο κόμμα της συγκυβέρνησης, το ΠΑΣΟΚ ένα ΠΑΣΟΚ το οποίο σε ό,τι αφορά την εξωτερική μας πολιτική έχει δώσει ρεσιτάλ ραγιαδισμού. Αυτή είναι η σωστή έκφραση, διότι ο Αντιπρόεδρος της Κυβέρνησης, έκανε ό,τι ήταν δυνατό για να πλήξει τα εθνικά συμφέροντα και να απομακρύνει συμμαχίες που τόσο πολύ έχει ανάγκη σήμερα η χώρα μας. 
Χαρακτηριστική είναι η περίπτωση της Ουκρανίας, όπου ο Βενιζέλος πήγαινε και έκανε χειραψίες με τους νεοναζί της Ουκρανίας -οποία υποκρισία!- και αργότερα τάχθηκε υπέρ την κυρώσεων εις βάρος της Ρωσίας. Φυσικά, ο κ. Βενιζέλος, δεν είχε την ευαισθησία να βγάλει μια ανακοίνωση για το ολοκαύτωμα που γίνεται σήμερα στη Γάζα από τους Ισραηλινούς. Ήξερε να καταδικάζει τους Ρώσους, γιατί αυτή ήταν η επιταγή της Αμερικής, μιας χώρας η οποία ξέρει πολύ καλά να κινεί τα νήματα πολιτικά για να επιτυγχάνει τους σκοπούς της. 
Και φυσικά, το ψυχροπολεμικό κλίμα που αντιμετωπίζουμε σήμερα με την πόλωση ανάμεσα στη Ρωσία και την Ευρωπαϊκή Ένωση, πόλωση η οποία έχει μεγάλο αντίκτυπο στην Ελλάδα και όχι μόνο στον τομέα της ασφάλειας και της άμυνας αλλά και στον τομέα της αγροτιάς, για παράδειγμα, της κτηνοτροφίας, της οικονομίας κ.ο.κ.. 
Βλέπουμε, λοιπόν, ότι όλα αυτά έχουν οδηγήσει τη χώρα σε μέρη πολύ μακρινά από αυτά που επιτάσσει το εθνικό συμφέρον.
 Και οι δύο, Σαμαράς και Βενιζέλος, ασφαλώς και είναι αποκλειστικά υπεύθυνοι για το γεγονός ότι η χώρα έχει καταντήσει περίγελος της οικουμένης, για το γεγονός ότι κρατίδια διαλυμένα, όπως είναι τα Σκόπια, η Βουλγαρία και η Αλβανία, έχουν αξιώσεις εις βάρος μας και για το γεγονός ότι τόσα χρόνια μία δημοκρατική, μία εκσυγχρονισμένη χώρα, όπως υποτίθεται ότι είναι η Ελλάδα, δεν κατόρθωσε να υπερασπίσει τα κυριαρχικά της δικαιώματα με το φυσικό τρόπο, που είναι με το να φτιάξει έναν ισχυρό και ικανό αξιόμαχο στρατό.   
Κλείνω, λοιπόν, λέγοντας ότι για εμάς το ζητούμενο και το σκοπούμενο κάθε νομοσχεδίου που έχει να κάνει με το Υπουργείο σας, είναι η διασφάλιση του αυτονόητου που πρέπει να έχει κάθε σωστή και ευνομούμενη πολιτεία, ισχυρό στρατό, ισχυρές ενοπλες δυνάμεις και να μην αντιμετωπίζουμε αυτό το θλιβερό φαινόμενο του να έρχεται η τρόικα και το μνημόνιο και να σου λέει «περικοπές στα εξοπλιστικά συστήματα», «περικοπές στο μισθολογικό των Ενόπλων δυνάμεων», περικοπές δεξιά και αριστερά, μόνο και μόνο επειδή αυτό θα βοηθήσει στην αναδιάρθρωση του χρέους. Στο κάτω-κάτω δεν είναι ανάγκη να επαναλάβω ότι η περίφημη αναδιάρθρωση του χρέους, με τις περικοπές που ανέφερα προηγουμένως, έχει φέρει το ακριβώς αντίθετο αποτέλεσμα. Το χρέος αντί να μειώνεται, αυξάνεται με γεωμετρική πρόοδο. 
Άρα, λοιπόν, πρέπει να καταλάβετε και εσείς ότι αυτή η οδός που ακολουθείτε μέσα από τα μνημόνια, ακολουθεί τις εντολές των διεθνών τοκογλύφων, που θέλουν μία Ελλάδα εξαρτημένη από ξένα κέντρα εξουσίας. 
Πρέπει να κάνετε ό,τι περνάει από το χέρι σας για να διασφαλίσετε –ξαναλέω- το αυτονόητο, να γίνει η Ελλάδα μία χώρα με ικανό, ισχυρό και αξιόμαχο στρατό, διότι οι συνθήκες στην Ευρώπη, στη Μέση Ανατολή, γενικότερα στις γειτονιές μας είναι έκρυθμες και οσονούπω θα αντιμετωπίσουμε σημαντικά προβλήματα, τα οποία αν δεν είμαστε σε θέση να τα αντιμετωπίσουμε εξαρχής, τότε μάλλον το μέλλον είναι εξαιρετικά δυσοίωνο για όλους μας.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Τον λόγο έχει η κ. Ασημίνα Ξηροτύρη-Αικατερινάρη, Κοινοβουλευτική Εκπρόσωπος της Δημοκρατικής Αριστεράς.</ChairmanSpeech> 
<Speech><Parlmember>ΑΣΗΜΙΝΑ ΞΗΡΟΤΥΡΗ-ΑΙΚΑΤΕΡΙΝΑΡΗ</Parlmember>: Ευχαριστώ, κύριε Πρόεδρε.
Κύριοι συνάδελφοι, και βέβαια σε ένα παγκόσμιο κλίμα πάρα πολύ δύσκολο, αλλά και κοντά στην περιοχή μας, με πολέμους, με τρομερά φαινόμενα εγκλημάτων πολέμου και καταστρατήγησης ανθρώπινων δικαιωμάτων, θα πρέπει να συζητάμε το ρόλο και του ΟΗΕ και του ΝΑΤΟ και των άλλων οργανισμών σε κάθε ευκαιρία που μας δίνεται, σε κάθε συζήτηση. 
Και σε αυτό το νομοσχέδιο -σε αυτό το ισχνό νομοσχέδιο- πρέπει να συζητήσουμε τα γενικότερα θέματα. Και πόσω μάλλον όταν αυτήν την στιγμή ο αρμόδιος Υπουργός λείπει σε μία διάσκεψη του ΝΑΤΟ, η οποία πράγματι θα συζητήσει πολύ σημαντικά ζητήματα και ενδεχομένως ζητήματα τα οποία να επηρεάσουν και πολλά θέματα για τη δική μας χώρα. 
Θα ήταν, λοιπόν, καλό, πέρα από τα άλλα προβλήματα που θέσαμε εδώ και που έχει κυρίως το άρθρο 3, να αναβάλαμε αυτήν τη συζήτηση, ούτως ώστε επί τη ευκαιρία αυτού του νομοσχεδίου να είχαμε και μία γενικότερη συζήτηση και ενημέρωση για το τι συμβαίνει αυτή τη στιγμή ή τι συζητείται στο ΝΑΤΟ και για ποια θέματα δεσμεύεται ή δεν δεσμεύεται η χώρα μας. 
Έχουμε συζητήσει πάρα πολλές φορές και έχουμε τονίσει ότι το σύστημα των προμηθειών των Ενόπλων Δυνάμεων της χώρας μας, τόσο το θέμα της επιλογής των προμηθειών και των έργων όσο και –κυρίως- της εκτέλεσης αυτών, πάσχει σημαντικά. 
Στην τελευταία εικοσαετία και ιδιαίτερα μετά τα φαινόμενα που δημιούργησαν και την ανάγκη της εξεταστικής επιτροπής των εξοπλισμών για τα TOR M1 και των TPQ 37, πραγματικά βγήκαν στην επιφάνεια τεράστια προβλήματα και δυστυχώς σκάνδαλα.
Επιβεβαιώθηκε, δηλαδή, αυτό το οποίο λέγαμε οι περισσότεροι. Επαληθεύτηκε ότι το πρόβλημα των δαπανών και των προμηθειών για εξοπλιστικά προγράμματα, το θεσμικό πλαίσιο είναι ατελές και εκτός ελέγχου και ότι η κατάσταση δεν ήταν τυχαία. Ήταν συγκεκριμένη η πολιτική των κυβερνήσεων που στο όνομα δήθεν του απορρήτου και της ευαισθησίας περί τα αμυντικά ζητήματα ήθελαν όλον αυτόν τον τομέα στην αποκλειστική τους διαχείριση. Μέχρι του σημείου –θυμάστε μέχρι πρότινος- να μην εγγράφονται στους προϋπολογισμούς οι σχετικές δαπάνες, να μην υπάρχει ποτέ για κανένα εξοπλιστικό πρόγραμμα καμμία λογοδοσία.  
Η Ελλάδα ήταν και είναι στην Ευρωπαϊκή Ένωση και έχει το μεγαλύτερο ποσοστό της τάξεως του 4% έως 5% για τα αμυντικά της προγράμματα, για τις αμυντικές της δαπάνες. Επομένως, αυτό είναι το μεγάλο έξοδο της χώρας μας. Άρα, σε αυτό οι διαδικασίες, η επιλογή γι’ αυτά τα προγράμματα και για την εκτέλεσή τους βεβαίως έπρεπε και πρέπει να διακρίνονται από πλήρη διαφάνεια και ορθή διαχείρηση. 
Και δεν έχει ενεργοποιηθεί -και μετά τα μαθήματα που πήραμε απ’ όλη αυτήν την κακοδιαχείριση- όσο πρέπει η Επιτροπή Εξοπλιστικών Προγραμμάτων της Βουλής και βέβαια δεν ενημερώνεται το Κοινοβούλιο. Δηλαδή σήμερα, κύριε Υφυπουργέ, μας διαβάσατε μία τροπολογία που θα φέρετε την επόμενη φορά και εκεί –το είπατε και με στόμφο- δεσμεύεστε ότι κάθε έξι μήνες θα ενημερώνεται η Επιτροπή, το Κοινοβούλιο για το πώς πάνε τα προγράμματα στα εξοπλιστικά κ.λπ..
Είναι δυνατόν να συζητάμε ακόμη και το θέμα της ενημέρωσης μετά τα όσα συνέβησαν στη χώρα; Εγώ ήμουν στην εξεταστική επιτροπή το 2005 και τότε –διαβάστε τα πορίσματα όλων των κομμάτων- δεν μπορέσαμε να καταλήξουμε στις ποινικές ευθύνες, γιατί δεν μπορούσαμε να ανοίξουμε τους λογαριασμούς. Αλλά όλα τα πορίσματα –εκτός ίσως του ΠΑΣΟΚ, του κόμματος που έγινε όλη αυτή η διαδικασία- ήταν αμείλικτα όσον αφορά τις πολιτικές ευθύνες ειδικότερα στο ότι αυτό το θεσμικό πλαίσιο το οποίο υπήρχε για τις προμήθειες των Ενόπλων Δυνάμεων και ιδιαίτερα ο θεσμός και το πώς λειτούργησαν τα αντισταθμιστικά ωφελήματα είχαν τεράστια προβλήματα και ότι τελικά αυτή η αδιαφάνεια η οποία υπήρχε έπρεπε να ανατραπεί. Έγινε μία προσπάθεια στη συνέχεια και κυρίως με τον ν. 3883/2010. 
Κύριοι συνάδελφοι, όμως, εκείνη η εξεταστική επιτροπή αδικήθηκε -γιατί όταν ήρθε η υπόθεση Τσοχατζόπουλου, τότε οι πολίτες κατάλαβαν τι έχει γίνει-  γιατί τότε δεν μπόρεσε η επιτροπή να βρει αυτά τα ποινικά θέματα. Τις πολιτικές ευθύνες όμως και το τι έπρεπε να γίνει τα είχαμε βρει και τα είχαμε πει και είπαμε τι πρέπει να γίνει. Διότι πραγματικά ήταν τόσα τα θέματα τα οποία είχαν υπεισέλθει τότε σε αυτήν την επιτροπή, που έλεγε κάποιος ότι η χώρα δεν μπορεί να προχωρήσει έτσι στις προμήθειες και στους εξοπλισμούς και να προχωράει με αυτόν τον τρόπο, από τους μεσάζοντες, από το ότι τα αντισταθμιστικά ωφελήματα δεν ήταν τίποτε άλλο -και το λέει και η αιτιολογική έκθεση- παρά ένας τρόπος ούτως ώστε να μπορεί πράγματι να υπάρχει η συναλλαγή, διαφθορά, να υπάρχει μία καταστρατήγηση αυτών των συμβάσεων.
Οι περισσότερες συμβάσεις γίνονταν με απευθείας ανάθεση. Υπήρχε ο αποκλειστικός προμηθευτής. Και τα αντισταθμιστικά ωφελήματα δεν ήταν τελικά ωφελήματα για την αμυντική μας βιομηχανία και για τις μικρομεσαίες επιχειρήσεις γύρω από αυτό το θέμα. Δείτε πού έφτασε η αμυντική μας βιομηχανία. Έκλεισαν τα περισσότερα εργοστάσια. Η ΕΛΒΟ είχε πολλά προγράμματα και από τα TOR-M1 ως αντισταθμιστικά ωφελήματα. Διάβασα την κατάσταση. Τίποτα δεν έχει γίνει. Τίποτα δεν τους έχει δοθεί. Γιατί τώρα θα πάμε σε μια άλλη κατάσταση που θα πω στη συνέχεια.
Άρα, λοιπόν, δεν είχαμε οφέλη, δεν διοχετεύτηκαν οφέλη, αλλά χρησιμοποιήθηκαν για εντελώς άλλους σκοπούς τα αντισταθμιστικά ωφελήματα. 
Εγώ συμφωνώ με τον προβληματισμό ότι με τις συμβάσεις που έχουν λήξει πρέπει να δούμε τι θα κάνουμε μέσα σε ένα ορισμένο πλαίσιο. Βέβαια ο ν. 3883 άρθρο 87 προέβλεπε τι πρέπει να γίνει για τις συμβάσεις που έχουν λήξει. Και βέβαια για να εφαρμοστούν οι ρυθμίσεις χρειαζόταν υπουργική απόφαση η οποία δεν εκδόθηκε ποτέ. Τι γίνεται τώρα σε αυτό το θέμα; Πρέπει να μας πείτε ορισμένα πράγματα γι’ αυτό, διότι το θέμα είναι πάρα πολύ σοβαρό. Συνεχίζει να ταλανίζει τη ζωή του τόπου και μετά τις μεγάλες αποκαλύψεις του σκανδάλου αυτών των εξοπλιστικών προγραμμάτων που πια έχουν πάρει το δρόμο τους τελεσίδικα στη δικαιοσύνη. 
Θα συμφωνούσα, λοιπόν, ότι με τις συμβάσεις που έχουν λήξει πρέπει να δούμε τι μπορούμε να περισώσουμε. Κοιτάξτε, σε πολλές απ’ αυτές τις συμβάσεις δεν υπάρχουν εγγυητικές επιστολές. Το είχαμε πει και τότε. Οι εγγυητικές επιστολές ήταν τραπεζικές. Εάν δεν ήταν οι εγγυητικές με κρατική εγγύηση, δεν έχουν καμμία αξία. Ακόμη το κράτος δεν μπορεί να πάρει τις εγγυητικές τους επιστολές ούτε απ’ τα αντισταθμιστικά ωφελήματα του TΟR M1 ούτε τα Raytheon κ.λπ.. 
Από την άλλη πλευρά, δεν άσκησε ποτέ το δικαίωμα προαίρεσης το ελληνικό δημόσιο. Έχανε τα χρήματα του, άφηνε το χρόνο και περνούσε, ερχόταν μια άλλη εταιρεία που δεν ήταν στην αρχική σύμβαση –και ξέρετε πώς είναι αυτές οι ερμηνείες των συμβάσεων από τη διαιτησία και πολλές φορές από τα δικαστήρια από τη διαιτησία κ.λπ. όλα αυτά τα θέματα- και συνεχώς, μα συνεχώς στα θέματα των απαιτήσεων του ελληνικού δημοσίου απέναντι στην εκπλήρωση των υποχρεώσεων των αντισταθμιστικών ωφελημάτων δεν είχαμε κανένα αποτέλεσμα. Αποτελέσματα υπήρχαν κάπου αλλού που μετέφεραν χρήματα στις τσέπες δυστυχώς πολλών ανθρώπων. 
Επομένως, εγώ και το κόμμα μου είμαστε πάρα πολύ επιφυλακτικοί με την παράγραφο 1 του άρθρου 3 που λίγο-πολύ ξαναθέτει το θέμα ότι παρότι υπάρχει ευρωπαϊκή οδηγία που μιλάει για την κατάργηση κ.λπ. των αντισταθμιστικών ωφελημάτων, παρά το ένα, παρά το άλλο, τα αντισταθμιστικά ωφελήματα έχουν τη σημασία τους και χρειάζονται. Άρα, αφήνει τώρα τη δυνατότητα -χωρίς όμως να κάνει ένα ολοκληρωμένο πλαίσιο- να επανέλθει το θέμα των αντισταθμιστικών ωφελημάτων και σε νέες συμβάσεις. Δηλαδή, όπως το είπε η Λιάνα Κανέλλη, δημιουργείται τώρα ένα καινούργιο τοπίο σε ένα καινούργιο πλαίσιο.
(Στο σημείο αυτό την Προεδρική Έδρα καταλαμβάνει η ΣΤ΄ Αντιπρόεδρος της Βουλής κ. ΜΑΡΙΑ ΚΟΛΛΙΑ-ΤΣΑΡΟΥΧΑ )
 Και τι λέει η παράγραφος 1, γιατί; Εσείς, κύριε Υπουργέ, είπατε άλλα, ότι δηλαδή «τα αντισταθμιστικά ωφελήματα θα φροντίσουμε και δεσμευόμαστε να πάνε προς την αμυντική βιομηχανία κ.λπ.». Τι λέει, λοιπόν, το άρθρο 3 σε σχέση με την εφαρμογή της κοινοτικής οδηγίας; Θα το διαβάσω επακριβώς: «Κριτήρια είναι η διασφάλιση της εφοδιαστικής επάρκειας των Ενόπλων Δυνάμεων, η προτεραιοποίηση των αναγκών τους, η εξοικονόμηση πόρων σε σχέση με άλλες πηγές προμήθειας υλικών και υπηρεσιών». Αυτό δεν λέει τίποτα για την εσωτερική βοήθεια της αμυντικής βιομηχανίας. Και κοιτάξτε, αυτό αναφέρεται και στην αιτιολογική έκθεση: «Και η ανάδειξη του ρόλου των μικρών και μεσαίων επιχειρήσεων και της ευρωπαϊκής αμυντικής βιομηχανίας». Πού βλέπετε εσείς την Ελληνική Αμυντική Βιομηχανία; Άρα, από τα καινούργια αντισταθμιστικά ωφελήματα αυτά τα οποία προσδοκάτε είναι για να μπορέσουν να γίνονται κάποια εξαρτήματα, κάποια άλλα πράγματα από τις μικρομεσαίες επιχειρήσεις που πρέπει να τονωθούν. Εγώ πιστεύω ότι πρέπει να τονωθούν και οι μικρομεσαίες επιχειρήσεις, αλλά το θέμα της αμυντικής μας βιομηχανίας φαίνεται ότι δυστυχώς έχει λήξει.
Η ΕΛΒΟ τελείωσε, τα ναυπηγεία έκλεισαν. Επομένως, εγώ δεν θεωρώ ότι υπάρχει ανάγκη αυτή τη στιγμή να ξαναθέσουμε το θέμα, όταν όλο μας το σύστημα είναι διάτρητο, το να υπάρχουν στις καινούργιες συμβάσεις τα αντισταθμιστικά ωφελήματα. Όχι γιατί θέλει να τα καταργήσει η Ευρωπαϊκή Ένωση. Η Ευρωπαϊκή Ένωση δεν τα καταργεί, αλλά αφήνει -και καλά κάνει- σε κάθε κράτος-μέλος να αποφασίσει το ίδιο. Μας βάζει, όμως, όρους πώς θα χρησιμοποιήσουμε τα αντισταθμιστικά ωφελήματα. Και μας βάζει τέτοιους όρους που τελικά συρρίκνωσαν και συρρικνώνουν ακόμη περισσότερο τις δημόσιες επιχειρήσεις της αμυντικής μας βιομηχανίας στη χώρα μας. 
Νομίζω ότι στην αιτιολογική έκθεση αναφέρεται πάρα πολύ καλά το θέμα της διαδρομής που είχε η εφαρμογή των αντισταθμιστικών ωφελημάτων. Από ό,τι διάβασα και τα πρακτικά της επιτροπής, στην Επιτροπή Εξοπλιστικών Προγραμμάτων τώρα συζητήθηκε εκτενώς το θέμα των συμβάσεων που έχουν λήξει, αυτές δηλαδή τις συμβάσεις που έθετε ο ν. 3883 με το άρθρο 87. 
Αυτές οι συμβάσεις, λοιπόν, δόθηκαν πριν από μια εβδομάδα. Καλό είναι να τις εξετάσουμε και να δούμε, να γίνει μια στατιστική για το τι έφταιξε για όλα αυτά τα πράγματα και ποιες από αυτές μπορούν να περισωθούν και πώς θα κατευθυνθεί η υλοποίηση αυτών των νέων συμβάσεων που έχουν λήξει. 
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού)
Τελειώνω, κυρία Πρόεδρε.
Νομίζω ότι το ελληνικό δημόσιο θα δυσκολευτεί πάρα πολύ να διεκδικήσει αυτά που τόσα χρόνια δεν διεκδίκησε από τα αντισταθμιστικά ωφελήματα. Θεωρώ ότι οι παράγραφοι 2 και 3 του άρθρου 3 θα είναι χρήσιμες, αλλά πρέπει να προκύψουν μετά από μια συζήτηση και μετά από μια επεξεργασία αυτών των συμβάσεων. Γιατί εδώ, κυρία Υπουργέ, κύριε Υπουργέ, δεν μας έχετε πει γιατί τελικά η υπουργική απόφαση του νόμου του 2010 δεν εξεδόθη ποτέ για αυτές τις συμβάσεις που έχουν λήξει. Τι κρύβεται πίσω από αυτό; Εάν κρύβεται μια ανεπάρκεια της πολιτείας, αυτό είναι ακόμη χειρότερο. Αν κρύβεται και τίποτε άλλο, δεν το ξέρω ακόμη χειρότερα. 
Από την άλλη πλευρά, το γεγονός ότι το Ελεγκτικό Συνέδριο –δεν θυμάμαι ακριβώς- το 2008 δεν είχε επιτρέψει την αναθεώρηση των συμβάσεων που είχαν λήξει, ήταν και αυτό ένα πρόβλημα το οποίο ήρθε να το λύσει ο ν. 3883. Υπάρχει δηλαδή και μετά από τα τεράστια προβλήματα που διαπιστώσαμε σε όλην αυτή την περίοδο και μέχρι σήμερα μια διαρκώς μετακινούμενη νομοθεσία για τα θέματα των συμβάσεων των αντισταθμιστικών ωφελημάτων που έχουν λήξει. Δηλαδή ακόμη δεν έχουμε κατασταλάξει όλοι τι πρέπει να κάνουμε με αυτές τις συμβάσεις. 
Επομένως για εμάς, θα πρέπει να αποσυρθεί αυτήν τη στιγμή το άρθρο 3, να γίνει εκτενέστατη συζήτηση. Έχουμε χρόνο. Υπάρχουν κάποιες δεσμεύσεις από το ν. 3883 για το τέλος του 2014, που θέλετε να τις μεταφέρετε για το τέλος του 2016 για αυτές τις συμβάσεις, αλλά νομίζω ότι προλαβαίνουμε να κάνουμε αυτές τις ρυθμίσεις μέσα σε ένα ή δύο μήνες, να τις δούμε εκτενώς. Νομίζω ότι το θέμα γενικότερα των αντισταθμιστικών ωφελημάτων σε νέες συμβάσεις οι ελληνικές κυβερνήσεις έτσι όπως το χειρίστηκαν μέχρι τώρα και επειδή δεν έχουν αλλάξει το νομοθετικό πλαίσιο όπως θα έπρεπε και στο μέλλον δεν θα μπορούν να διαχειριστούν αυτό το θέμα. Θα διακρίνεται πάντα από σκάνδαλα και συναλλαγές.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Σας ευχαριστούμε.
Ο Κοινοβουλευτικός Εκπρόσωπος του Κομμουνιστικού Κόμματος Ελλάδας, ο κ. Παφίλης, έχει τον λόγο.</ChairmanSpeech> 
<Speech><Parlmember>ΑΘΑΝΑΣΙΟΣ ΠΑΦΙΛΗΣ</Parlmember>: Ο κύριος Υπουργός απευθυνόμενος προς όλα τα κόμματα της Βουλής είπε ότι πρέπει να μας ενώνει το θέμα των Ενόπλων Δυνάμεων, πρέπει να πάμε όλοι μαζί, πέρα από επιμέρους, και να μη διαταράσσουμε την ηρεμία τους. Το ζήτημα είναι να συμφωνήσουμε, πρώτον, στο ποια είναι η αποστολή των Ενόπλων Δυνάμεων της χώρας. Η δική μας η θέση είναι ότι η αποστολή των Ενόπλων Δυνάμεων της χώρας είναι, αποκλειστικά, να προστατεύει τα σύνορα και την εδαφική ακεραιότητα της χώρας. Τελεία. 
Ποια είναι η πραγματικότητα; Κάνει μόνο αυτό; Έστω και σε επίπεδο διακήρυξης, δεν θέλω να μπω σε λεπτομέρειες για να μη χαλάσουμε την ουσία. Δηλαδή, στο Αφγανιστάν τι ακριβώς κάνει; Τι κάνουν οι αξιωματικοί που είναι εκεί, προστατεύουν τα σύνορα της χώρας; Όταν παρέχουν τις οποιεσδήποτε διευκολύνσεις ζητούν το ΝΑΤΟ, οι Αμερικανοί και οι άλλοι προστατεύουν τα σύνορα της χώρας και την εδαφική της ακεραιότητα; Όταν συγκροτείται ο ελληνικός στρατός, όχι με βάση τη δική του στρατηγική για την άμυνα της χώρας αλλά και με βάση τους νατοϊκούς σχεδιασμούς, που είναι επιθετικοί, όταν φτιάχνει δυνάμεις ταχείας επέμβασης, όταν διαθέτει χιλιάδες Έλληνες στρατιώτες και αξιωματικούς στην υπηρεσία του ΝΑΤΟ είναι για την προστασία των κυριαρχικών δικαιωμάτων της χώρας; Όχι, βέβαια. Ποιος μπορεί να το αποδείξει; Και ας αφήσουμε τις φιλοσοφίες, ότι η Ελλάδα είναι σε συμμαχία και πρέπει να τηρεί τις υποχρεώσεις της κ.λπ.. Όχι, παίρνει μέρος σε επιθετικές δραστηριότητες κατά λαών και χωρών, που δεν έχουν να κάνουν με την προστασία των συνόρων και της εδαφικής ακεραιότητας. 
Άρα, πώς να συμφωνήσουμε; Ποιος, λοιπόν, «διαταράσσει την ηρεμία» των Ενόπλων Δυνάμεων σήμερα, και χθες και προχθές; Και δεν εννοώ μόνο τα οικονομικά ζητήματα, που είναι τεράστια για τους άντρες και τις γυναίκες που υπηρετούν στις Ένοπλες Δυνάμεις, που δεν μπορούν να ζήσουν πια. Εννοώ ποιος τα διαταράσσει αντικειμενικά με την κατάσταση που διαμορφώνεται γύρω μας. 
Ξέρετε, μεγαλώσατε γενιές ολόκληρες με τον κομμουνιστικό κίνδυνο και τον κίνδυνο από Βορράν. Έτσι δεν είναι; Από πού ήρθε ο κίνδυνος; Από Βορράν; Από τη Βουλγαρία τη σοσιαλιστική, από τη Γιουγκοσλαβία με όλα τα προβλήματα που είχε, από τη Ρουμανία, από τη Σοβιετική Ένωση; Ποιος έκανε την εισβολή στην Κύπρο; Ο σύμμαχός σας, το ΝΑΤΟ. Η Τουρκία δηλαδή, μέλος του ΝΑΤΟ. Πού δημιουργήθηκαν τεράστια προβλήματα, εθνικά ονομαζόμενα -είναι κι εθνικά, είναι και άλλα- από ποιον; Από τις σοσιαλιστικές χώρες ή από τις νεοκαπιταλιστικές και τα ξεπουλημένα καθεστώτα που εγκατέστησαν οι ιμπεριαλιστές σε αυτές τις βόρειες χώρες; Είτε θέλετε «μακεδονικά» είτε οτιδήποτε άλλα. Από εκεί, από τους συμμάχους σας. Ο από Βορράν και ο κομμουνιστικός κίνδυνος τελικά ήταν μύθος. Ίσα-ίσα που ήταν προστατευόμενη η Ελλάδα τότε και το γνωρίζετε πολύ καλά, άλλο αν δεν θέλετε να το παραδεχθείτε. 
Άρα, λοιπόν, το θέμα δεν είναι, κύριε Γεωργιάδη, ότι αυτή είναι η κατάσταση και τι να κάνουμε, πρέπει να τη δούμε ή να μην τη δούμε κατάματα. Ποιος προκαλεί αυτήν την έκρηξη σε ολόκληρη την περιοχή, που ξεκινάει από την Κασπία και καταλήγει μέχρι το Αφγανιστάν και την Αλγερία, αν θέλετε, που είναι από τις πιο κρίσιμες περιοχές του πλανήτη, όπου διασταυρώνονται όλες οι αντιθέσεις του σύγχρονου κόσμου και όλα τα μεγάλα οικονομικά και γεωπολιτικά συμφέροντα; 
Ποιος δημιούργησε αυτήν την εκρηκτική κατάσταση; Θα σας πω λοιπόν. Όταν ρώτησαν, μετά τους δίδυμους πύργους, τον Μπρεζίνσκι -και τον Κίσινγκερ, αλλά κυρίως τον Μπρεζίνσκι- ανώτατο στρατηγικό σύμβουλο του Υπουργείου Άμυνας κ.λπ. για τους Ταλιμπάν, που ανατίναξαν τους δίδυμους πύργους και του είπαν «Κύριε Μπρεζίνσκι, τώρα με αυτές τις εξελίξεις δεν θεωρείτε ότι κάνατε λάθος που στηρίξατε, εξοπλίσατε και χρηματοδοτήσατε τους Ταλιμπάν;», ξέρετε τι απάντησε; «Όχι, η απόφασή μας ήταν σωστή, γιατί αυτό που προείχε ήταν το χτύπημα της Σοβιετικής Ένωσης.» Διαβάστε τα, είναι γραμμένα, όχι στον «ΡΙΖΟΣΠΑΣΤΗ», ο ίδιος τα έχει δηλώσει. 
Ποιος, λοιπόν, δημιουργεί όλη αυτήν την κατάσταση στην περιοχή; Θα ξεκινήσω από τη Μέση Ανατολή.
Δεν είναι λίγο το να λες ότι οι τζιχαντιστές έγιναν, τέλος πάντων, και είναι αυτοί που είναι. Ποιος τους έφτιαξε τους τζιχαντιστές; Ποιος τους εξόπλισε; Όταν γινόταν εδώ μάχη και συζήτηση για τη Συρία, εμείς είπαμε ότι κι εμείς δεν συμφωνούμε με το καθεστώς της Συρίας -και κριτική κάνουμε κ.λπ.- αλλά να το λύσει ο συριακός λαός. 
Όταν δημιουργήθηκε το μέτωπο της αντιπολίτευσης, όλοι αυτοί ήταν, όλα τα αποβράσματα, μισθοφόροι μυστικών υπηρεσιών, επαγγελματίες φονιάδες. Μαζεύτηκαν εκατό χιλιάδες. Ποιος τους μάζεψε; Ποιος τους εξόπλισε; Ποιος τους ψήφισε; Ποιος τους στήριξε και οικονομικά και με όπλα; Εδώ δεν συζητάγαμε, μέσα στη Βουλή, για την απόφαση που έχει πάρει η Ευρωπαϊκή Ένωση να άρει το εμπάργκο των όπλων προς εκείνη την περιοχή; Αυτοί δεν τους έφτιαξαν; Δεν ήξεραν τι θρέφουν; Μην μας πείτε ότι είναι αφελείς. Όχι, γιατί είναι μέρος του σχεδίου. 
Έτσι γίνεται η επέμβαση. Φτιάχνεις κάποιους, αυτοί σφάζουν, δημιουργείς και γενικότερο κλίμα, παρουσιάζεσαι και ως «άγγελος» της προστασίας των ανθρωπίνων δικαιωμάτων και παίρνεις όλα τα πετρέλαια της περιοχής και βάζεις πόδι και ελέγχεις πλέον την περιοχή. Αυτό το σχέδιο είναι αρχαίο. Και τα μικρά παιδιά το καταλαβαίνουν. Και φαίνεσαι ότι είσαι και κατά των φονταμενταλιστών και των δολοφόνων, που μερικοί εξ αυτών έχουν εκπαιδευτεί βέβαια σε άλλα κράτη από πλευράς Σαουδικής Αραβίας κ.λπ. αλλά οι περισσότεροι σε διάφορα στρατόπεδα Καλιφόρνιας, Βρετανίας, Ειδικών Δυνάμεων κ.λπ.. Αυτό είναι. Είναι αλήθεια ή ψέματα; Ποιος μπορεί με επιχείρημα να μας πει ότι δεν έχουμε δίκιο;
Δεύτερον, στην Ουκρανία ακολουθείται το ίδιο σύστημα: Παρέμβαση Ευρωπαϊκής Ένωσης και Αμερικάνων. Αυτά έχουν αποκαλυφθεί πια. Δεν τα αποκαλύψαμε εμείς. Εδώ τα αποκάλυψαν και οι Βρετανοί οι ίδιοι. Δεν τα είπαμε εμείς. Δεν τα αποκάλυψε ο «ΡΙΖΟΣΠΑΣΤΗΣ» ή το ΚΚΕ. 
Παρέμβαση; Γιατί; Γιατί διασταυρώνονται αντιθέσεις και συμφέροντα από τη μία πλευρά της Ευρωπαϊκής Ένωσης και από την άλλη πλευρά της Ρωσίας. Υπάρχει κυβέρνηση που αναδεικνύεται με πραξικοματικό τρόπο. Όμως, για αυτούς δεν υπάρχουν δικαιώματα, δημοκρατίες κ.λπ. -άχνα η Ευρωπαϊκή Ένωση. Τη στηρίζει. Και στη συνέχεια ακολουθεί σφαγή, χωρισμός του λαού. Όμως, όλα αυτά, ξέρετε, δημιουργούν ένα εκρηκτικό περιβάλλον. Δεν είναι καθόλου τυχαία και κανένας δεν μπορεί -ανεξάρτητα του τι λέει- να υποτιμάει τις πιθανές εξελίξεις που μπορεί να έχουμε. 
Ποιος, λοιπόν, δημιουργεί αυτήν την κατάσταση; Η μεγάλη Συμμαχία στην οποία ανήκουμε και η οποία μας έχει φορτώσει εκτός των άλλων και μία σειρά από προβλήματα που δεν μπορούμε να τα λύσουμε, είτε αυτό λέγεται ΑΟΖ είτε λέγεται Κυπριακό είτε λέγεται σύνορα είτε οτιδήποτε άλλο. 
Ποιος αλλάζει τα σύνορα σήμερα στον κόσμο; Ποιος τα αλλάζει; Από το 1990 και μετά, που διαλύθηκε η Σοβιετική Ένωση και ανατράπηκε ο σοσιαλισμός στις χώρες της Κεντρικής και Ανατολικής Ευρώπης, ποιος αλλάζει τα σύνορα στην ανθρωπότητα; Δεν είναι ο ιμπεριαλισμός; Δεν είναι το ΝΑΤΟ; 
Το ΝΑΤΟ έκοψε την Γιουγκοσλαβία κομμάτια. Έκοψε την Τσεχοσλοβακία μέσα σε μία νύχτα. Δεν κατάλαβαν οι άνθρωποι γιατί χωρίσανε. Έβαλε λαούς να σφάζονται. Δημιούργησε, υποτίθεται, θρησκευτικό πρόβλημα -πολιτικό ήταν- σε ολόκληρη την περιοχή που έχει γεωστρατηγική σημασία, την ονομαζόμενη Ευρασία κ.λπ.. Για ποιο λόγο; Για να φέρει τα ανθρώπινα δικαιώματα στη Λιβύη ή στην Αίγυπτο; Υπάρχει κανένας αφελής που να το πιστεύει; Όχι. Για να βάλει στο χέρι της τις πλουτοπαραγωγικές πηγές. Και εκεί γίνεται σκοτωμός και με άλλες ανερχόμενες δυνάμεις σήμερα, που δεν έχουν καμμία σχέση με αυτές που ήταν παλαιότερα. Αυτή είναι η πραγματικότητα. 
Το ερώτημα ποιο είναι; Υποτάσσεσαι ή παλεύεις να αλλάξεις αυτήν την κατάσταση; Θα σύρεις το λαό σου σε σφαγή; Γιατί, ξέρετε, αν πιάσει πυρκαγιά, δεν υπάρχει αντιπυρική ζώνη. Άμα ανοίξει η περιοχή, θα έχουμε πρόβλημα. Αυτοί θέλουν να φτιάξουν κουρδικό κράτος. Έχουν σχεδιασμούς μεγάλους. Μάλλον το σχέδιο είναι να υπάρχουν ομοσπονδίες για να ελέγχουν τα μικρά τα κράτη. Αυτό φαίνεται ότι προωθούν σήμερα, πέρα από επιμέρους διαφωνίες. 
Άμα ανάψει, όμως, πυρκαγιά γύρω-γύρω και πιάσει όλη η περιοχή, δεν έχει αντιπυρική ζώνη η Ελλάδα, ούτε θα την προστατεύσει το ΝΑΤΟ. Σιγά μην την προστάτευε. Εδώ το βράδυ των Ιμίων ούτε μία δήλωση δεν έκανε ότι, τέλος πάντων, τα Ίμια είναι ελληνικό έδαφος. Αφού είχαν τους χάρτες μπροστά τους. Δεν μπορούσε να βγει ο Γενικός Γραμματέας του ΝΑΤΟ να το πει αυτό; 
Αυτή είναι η πραγματικότητα σήμερα και αυτή πρέπει να γνωρίζει και  ο λαός. Και ο λαός δεν πρέπει να συρθεί στο σφαγείο του πολέμου για να κερδίσουν οι ιμπεριαλιστές και τα μονοπώλια τις πλουτοπαραγωγικές πηγές και να ελέγξουν και τους δρόμους μεταφοράς, αλλά και γεωστρατηγικές περιοχές. Αυτή είναι η δική μας η θέση. 
Δεν έχει, πραγματικά, καμμία θέση η Ελλάδα μέσα στο ΝΑΤΟ από τη στιγμή που όλη η ιστορία αποδεικνύει ότι όχι μόνο δεν υπηρετεί τα συμφέροντα της χώρας αλλά το αντίθετο, τα υπονομεύει. Και φυσικά υπονομεύει και τη ζωή των λαών, γιατί είναι επιθετικός Οργανισμός, πολεμικός, δολοφονικός. Έχει κάνει πάνω από εκατόν είκοσι επεμβάσεις από τότε που ιδρύθηκε. 
Ιδρύθηκε για να αντιμετωπίσει τον κομμουνιστικό κίνδυνο, που υποτίθεται ότι ήταν το Σύμφωνο της Βαρσοβίας. Μόνο που υπάρχει μία λεπτομέρεια, ότι το ΝΑΤΟ ιδρύθηκε το 1948 και το Σύμφωνο της Βαρσοβίας το 1952, ότι το Σύμφωνο της Βαρσοβίας διαλύθηκε το 1992 και ότι το ΝΑΤΟ σήμερα έχει είκοσι οκτώ μέλη και έχει και πάνω από εξήντα χώρες με τις οποίες συνεργάζεται. Παγκόσμια ιμπεριαλιστική κυριαρχία του κεφαλαίου δι’ όλων των μέσων. 
Μέσα στο αίμα είναι βουτηγμένο. Δεν έχει προσφέρει τίποτα άλλο σε όλη την ιστορία της ανθρωπότητας. 
Και για ξεκαθαρίσουμε και τις θέσεις μας εμείς λέμε «Έξω από το ΝΑΤΟ» και το λέγαμε πάντα. Τώρα κάποιοι άλλοι εδώ θα πρέπει να ξεκαθαρίσουν τη θέση τους μέσα στη Βουλή, διότι το Συνέδριο του ΣΥΡΙΖΑ, μπορεί να λέει «Έξω από το ΝΑΤΟ», αλλά ο κ. Τσίπρας και στην τηλεόραση και στα χαρτιά είπε: «Θα το πω με όλη τη δύναμη της ψυχής μου ότι η Ελλάδα ανήκει στη Δύση και στο ΝΑΤΟ».</Speech>
<Speech><Parlmember>ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</Parlmember>: Πότε το είπε αυτό;</Speech>
<Speech><Parlmember>ΑΘΑΝΑΣΙΟΣ ΠΑΦΙΛΗΣ</Parlmember>: Προεκλογικά, σε συνέντευξη στον κ. Σρόιτερ στον «ALPHA». Και ο νοών νοείτο.</Speech>
<Speech><Parlmember>ΘΕΟΔΩΡΟΣ ΔΡΙΤΣΑΣ</Parlmember>: Ελάτε τώρα…</Speech>
<Speech><Parlmember>ΒΑΣΙΛΕΙΟΣ ΧΑΤΖΗΛΑΜΠΡΟΥ</Parlmember>: Αν το είχε πει θα το ήξερε και ο κ. Γεωργιάδης.</Speech>
<Speech><Parlmember>ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</Parlmember>: Άλλα έλεγε ο κ. Δρίτσας πριν.</Speech>
<Speech><Parlmember>ΑΘΑΝΑΣΙΟΣ ΠΑΦΙΛΗΣ</Parlmember>: Το έχουμε ξαναζήσει το έργο με το «ΕΟΚ και ΝΑΤΟ το ίδιο συνδικάτο», το οποίο έγινε «Ζήτω το ΝΑΤΟ» και «Ζήτω η ΕΟΚ» και τον κ. Κουτσούκο σήμερα να είναι βασιλικότερος του βασιλέως και από τη Νέα Δημοκρατία και να λέει ότι διασφαλίσαμε εμείς όλα αυτά τα χρόνια να είναι η περιοχή χάος κι εδώ να υπάρχει μία νησίδα.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Δεν θα κάνω δευτερολογία, κυρία Πρόεδρε.
Τα είπα όλα αυτά για να πω για την κατάσταση που διαμορφώνεται και με τη Σύνοδο Κορυφής κι αυτό είναι ίσως το πιο σημαντικό πολιτικό στοιχείο. Δεν υποτιμάω το νομοσχέδιο, το αντίθετο. Άλλωστε δεν είναι και θέματα που θα μπορούσαν να οξύνουν πολύ την αντιπαράθεση. Η Σύνοδος Κορυφής είναι πάρα πολύ σημαντική και στη Σύνοδο Κορυφής συμμετέχει ο ΟΗΕ -κι επειδή η ΔΗΜΑΡ μίλησε για τον ΟΗΕ, ο οποίος είναι χειραγωγημένος και επικυρώνει, σφραγίδα βάζει στις αποφάσεις των ιμπεριαλιστών- συμμετέχει ο ΟΑΣΕ, που είναι ακριβώς το ίδιο, συμμετέχει η Ευρωπαϊκή Ένωση -δεν χρειάζονται πιστεύω αποδείξεις για να πει κανένας ότι όχι μόνο δεν είναι ειρηνική, αλλά είναι επιθετική και ότι παίρνει μέρος λυσσαλέα στο μοίρασμα των αγορών, παρά τις εσωτερικές αντιθέσεις- συμμετέχουν τα είκοσι οκτώ κράτη-μέλη και εξήντα ακόμα κράτη. 
Τι προμηνύει η κατάσταση; Ένταση της επιθετικότητας. Η κατάσταση είναι πολύ επικίνδυνη και δεν μπορεί να κοιμίζουμε το λαό ορισμένοι, ανεξάρτητα από τις απόψεις που έχουμε. Ορισμένοι λένε ότι θυμίζει μέρες του Α΄ Παγκοσμίου Πολέμου ή λένε ότι μπορεί να γίνει πόλεμος. Ο πόλεμος είναι υπαρκτός και σε πολλά σημεία και οι αντιπαραθέσεις ανάμεσα στις μεγάλες ιμπεριαλιστικές δυνάμεις για το μοίρασμα και το ξαναμοίρασμα των αγορών οξύνονται στο έπακρο. Και τέτοιες δηλώσεις στο παρελθόν δεν έχουν γίνει εύκολα, ότι έχουμε κι εμείς πυρηνικά, ούτε τέτοιας κλίμακας ασκήσεις που προετοιμάζει το ΝΑΤΟ σήμερα σε όλη την περιοχή με τα όπλα στραμμένα στην Ουκρανία και είναι φανερό, δείτε τους χάρτες που δημοσιεύουν άλλες εφημερίδες σήμερα, όχι ο «ΡΙΖΟΣΠΑΣΤΗΣ». Όλα αυτά δεν προοιωνίζουν καλά πράγματα. 
Τι άλλο λέει το ΝΑΤΟ; Ότι μπορεί να δρα σε όλη την ανθρωπότητα από εκεί που ήταν μόνο στο έδαφος των χωρών-μελών. Απελευθερώνεται. Γίνεται προσπάθεια αυτήν τη στιγμή να γεφυρωθούν οι διαφορές που υπάρχουν. Και υπάρχουν διαφορές και αντιπαραθέσεις μεγάλες και τις γνωρίζουμε και ανάμεσα και στις νατοϊκές δυνάμεις, αλλά δεν αφορούν τους λαούς, αφορούν το ποιος θα πάρει περισσότερο μερίδιο. Δημιουργούν κυριολεκτικά εκρηκτική κατάσταση.
Ό,τι και να λέτε, ο κ. Ρασμούσεν στο Ντουμπρόβνικ που έτυχε να είμαι, αλλά και σήμερα θα πει: «Αν θέλετε ασφάλεια, πληρώστε». Άρα αυξήστε τις αμυντικές δαπάνες, τις στρατιωτικές δαπάνες, άρα φτιάξτε δυνάμεις ταχείας επέμβασης. 
Κι εδώ είναι το ερώτημα: Η Ελλάδα, κύριε Υπουργέ, που συμμετέχει ήδη, θα συμμετέχει σε νέες δυνάμεις που προετοιμάζονται; Ναι ή όχι; Καταλαβαίνω ότι δεν μπορείτε να κάνετε δήλωση, γιατί αυτή θα την κάνει ο Πρωθυπουργός. Θα συμμετέχει στο όνομα του να στηρίξει τα συμφέροντα της Συμμαχίας στην ευρύτερη περιοχή, όχι μόνο εν μέσω κρίσης, αλλά και γενικότερα; Δεν είναι μόνο επειδή έχουμε την κρίση. Χρειάζεται μία απάντηση. Οι κίνδυνοι για να γενικευτεί ο πόλεμος είναι μεγάλοι και σε ό,τι αφορά την Ουκρανία και σε ό,τι αφορά την ευρύτερη περιοχή. 
Εμείς, λοιπόν, είμαστε ξεκάθαρη σαν κόμμα. Λέμε «όχι» στην εμπλοκή της Ελλάδας στα οποιαδήποτε ιμπεριαλιστικά σχέδια. Οι συνέπειες θα είναι ολέθριες. Τα μέτωπα που έχουν ανοίξει και που μπορεί να ανοίξουν είναι πολλά. 
Ξέρετε σήμερα υπάρχει, δεν θέλω να πω, μια ιδιόμορφη κατάσταση σε ό,τι αφορά όλη αυτήν την ιστορία του όπως λένε μουσουλμανικού τόξου, που δεν είναι έτσι. Αλλά αν απελευθερωθούν πράγματα και αν αρχίσουν οι αλλαγές των συνόρων στην περιοχή, μην έχει κανένας αυταπάτη -γνωρίζετε και στη Θράκη τι γίνεται και στο Αιγαίο- ότι δεν θα πέσει και η Ελλάδα σε αυτή τη δίνη. Γι’ αυτό λέμε δέσμευση για καμμία εμπλοκή της Ελλάδας στους ιμπεριαλιστικούς σχεδιασμούς που εκδηλώνονται.
Τα είπε η κ. Λιάνα Κανέλλη αναλυτικά. Δεν θέλω να ασχοληθώ με το πρώτο, το δεύτερο άρθρο ή –αν θέλετε- πιο συγκεκριμένα με τα αντισταθμιστικά ωφελήματα.
Όμως, οφείλω να κάνω ένα σχόλιο. Κύριε Υπουργέ, άκουσα ακριβώς ό,τι έλεγαν όλοι οι Υπουργοί από τότε που υπάρχουν τα αντισταθμιστικά ωφελήματα μέχρι σήμερα «πόσα εκατομμύρια θα πάρουμε, πόση τεχνογνωσία, πόσο το ένα, πόσο το άλλο». Δεν αμφιβάλλω ότι ήταν στις προθέσεις σας.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ολοκληρώστε, κύριε Παφίλη, σας παρακαλώ.</ChairmanSpeech>
<Speech><Parlmember>ΑΘΑΝΑΣΙΟΣ ΠΑΦΙΛΗΣ</Parlmember>: Δεν κάνω δευτερολογία, οπότε αφήστε με να τελειώσω.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ωραία, αλλά κλείστε σύντομα.</ChairmanSpeech>
<Speech><Parlmember>ΑΘΑΝΑΣΙΟΣ ΠΑΦΙΛΗΣ</Parlmember>: Αν μου βάλετε τον συνολικό χρόνο, θα δείτε ότι μιλάω λιγότερο απ’ όλους.
Το ερώτημα είναι ένα: Γιατί συρρικνώνεται και συρρικνώθηκε η αμυντική βιομηχανία της χώρας, αυτή που υπήρχε έστω, όλο το προηγούμενο διάστημα; Εδώ υπάρχει ένα ερώτημα. Γιατί; Εμείς δεν λέμε τώρα για συνθήκες σοσιαλισμού και άλλα. Εδώ μιλάμε μέσα σ’ αυτές τις συνθήκες.
Η Ελλάδα είχε τις δυνατότητες να αναπτύξει την αμυντική βιομηχανία; Δεν λέμε ότι είμαστε στα σύννεφα, ότι μπορεί να κάνει τα πάντα. Όχι. Όμως, μπορούσε και είχε τεράστιες δυνατότητες και έχει τεράστιες δυνατότητες και τεράστια τεχνογνωσία και πολύ εξειδικευμένο προσωπικό και καλά εκπαιδευμένο να καλύψει σοβαρές ανάγκες πουν αφορούν την άμυνα.
Τι συνέβη, λοιπόν, με την ένταξη στην Ευρωπαϊκή Ένωση και ιδιαίτερα μετά το 1995-1996 με την ενιαία ευρωπαϊκή αγορά και προηγούμενα με τη Συνθήκη του Μάαστριχτ; Εξαγγέλθηκε, τελικά, μία γραμμή, η οποία έλεγε: «Κοίταξε, εδώ υπάρχει ελεύθερος ανταγωνισμός. Στην άμυνα ισχύει μόνο για την κάλυψη των Ενόπλων Δυνάμεων» -και αυτό ήταν προσωρινό- «άρα, δεν μπορείς να φτιάξεις εσύ ενιαίο φορέα αμυντικής βιομηχανίας, που μπορεί να καλύψει ορισμένες ανάγκες πολεμικές και που μπορεί στη διάρκεια της ειρήνης να παράγει βαγόνια και πάρα πολλά άλλα». 
Έχουμε τέτοια δυνατότητα. Δεν μπορεί. Έχουμε τη μεγαλύτερη δεξαμενή στη Μεσόγειο, αν μιλήσω για τον τομέα αυτόν. Δεν υπήρχε άλλη. Είχαμε πέντε ναυπηγεία. Ρήμαξαν όλα. Τόσες βιομηχανίες είχαμε. Η ΕΑΒ από τις καλύτερες του κόσμου είναι για το μέγεθός της. Ειπώθηκαν εδώ στοιχεία για το τι κατασκευάζει. Το σύστημα «Ερμής» ποιος το έκανε; Η ΕΑΒ δεν το έκανε;
Αυτά όλα, όμως, υποτάσσονται πλέον σ’ αυτό που λέγεται «ευρωπαϊκή πολιτική στον τομέα της αμυντικής βιομηχανίας». Τι λέει αυτή; Θα συγκεντρωθεί η Γερμανία, η Γαλλία, η Ολλανδία και η Ιταλία πιθανώς αν παίξει μέσα και η Βρετανία και όλοι οι υπόλοιποι θα είναι –μην πω Φιλιππινέζοι- υπεργολάβοι. Αυτά θα υπηρετούν. Δεν μπορείς αυτόνομα να λειτουργήσεις.
Και εσείς που είστε εδώ και βγάζετε λόγους –λέω για τον ΣΥΡΙΖΑ- τι θα κάνετε αύριο; Θα πειθαρχήσετε στην ευρωπαϊκή οδηγία, όταν σου λέει ότι δεν μπορείς να έχεις εμπορική δραστηριότητα ή θα κάνετε κανένα κόλπο; Έχετε βρει κάποιον λαγό, που θα τον βγάλετε τελευταία στιγμή; Δεν υπάρχει λαγός, γιατί αυτοί είναι καλύτεροι κυνηγοί. Τι θα κάνετε αύριο, που λέτε εδώ και κόπτεσθε; Θα σου πει ότι δεν μπορείς να κάνεις εμπορικό κομμάτι, δεν μπορείς να κάνεις εξαγωγές, δεν μπορείς να κατασκευάσεις τάδε, τάδε, τάδε, θα φτιάξεις μόνο αυτό. Είσαι υποχρεωμένος, λοιπόν, να συρρικνωθείς, αν σου κάνουν κι ένα γενικότερο σαμποτάζ ορισμένες μεγάλες χώρες.
Εμείς έχουμε άποψη για το τι λέμε: Κόντρα στην Ευρωπαϊκή Ένωση και έξω από την Ευρωπαϊκή Ένωση και ενιαίος φορέας που θα συγκεντρώσει και μπορεί να κάνει –μην πω θαύματα- πολύ μεγάλα πράγματα στην Ελλάδα κι ας είναι μικρή.
Αυτό είναι το ένα, το μεγάλο ερώτημα.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Κύριε Παφίλη, κλείνετε, όμως, γιατί πήρατε και τον χρόνο της δευτερολογίας σας. Σας το θέτω υπ’ όψιν.</ChairmanSpeech>
<Speech><Parlmember>ΑΘΑΝΑΣΙΟΣ ΠΑΦΙΛΗΣ</Parlmember>: Ωραία. Τελείωσα. Ευχαριστώ πολύ.
Τώρα τοποθετηθήκαμε αναλυτικά για ορισμένα πράγματα και κάτω απ’ αυτό το πρίσμα και με τα αντισταθμιστικά οφέλη δεν μπορούμε να συμφωνήσουμε.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε πολύ.
Ο κύριος Πρόεδρος, ο κ. Κακλαμάνης, έχει τον λόγο.</ChairmanSpeech>
<Speech><Parlmember>ΙΩΑΝΝΗΣ ΛΑΜΠΡΟΠΟΥΛΟΣ</Parlmember> (Υφυπουργός Εθνικής Άμυνας): Θα ήθελα, κυρία Πρόεδρε, τον λόγο.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Κύριε Υπουργέ, θα δευτερολογήσουν όλοι οι συνάδελφοι.</ChairmanSpeech>
<Speech><Parlmember>ΙΩΑΝΝΗΣ ΛΑΜΠΡΟΠΟΥΛΟΣ</Parlmember> (Υφυπουργός Εθνικής Άμυνας): Θα ήθελα να απαντήσω αμέσως μετά τον κύριο Πρόεδρο.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Καλώς.
Κύριε Πρόεδρε, έχετε τον λόγο.</ChairmanSpeech>
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: Έκλεισε ο κ Παφίλης τον αντιπασοκικό καταιγισμό.</Speech> 
<Speech><Parlmember>ΑΘΑΝΑΣΙΟΣ ΠΑΦΙΛΗΣ</Parlmember>: Πού το είδατε αυτό;</Speech>
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: Εντάξει. Είναι σημεία των καιρών. Εγώ, ως Βουλευτής του ΠΑΣΟΚ, αισθάνομαι το καθήκον μου. Θα ήθελα, βέβαια, αυτό το καθήκον να το αισθάνονται και άλλοι που έχουν υψηλότερους ρόλους στο ΠΑΣΟΚ.
Όμως, βλέπω ότι αυτές τις μέρες, ιδιαίτερα τις τελευταίες τρεις μέρες, περί άλλα τυρβάζουν, όταν δεξιόθεν, αριστερόθεν, ουρανόθεν, κάτω από τα υπόγεια, από παντού οι πάντες θέλουν να ψωμισθούν πολιτικά, μικροκομματικά μέχρι τέλους από τα εκατομμύρια των Ελλήνων που πίστεψαν στο ΠΑΣΟΚ.
Μπορεί κάποια στιγμή πάρα πολλοί ή λιγότεροι να ταύτισαν με πρόσωπα –κακώς- τις αξίες και τις αρχές που διακηρύχθηκαν τότε. Είμαι ένας από τους εκατόν πενήντα που μας έκανε την τιμή ο Ανδρέας Παπανδρέου από τις γενιές της Εθνικής Αντίστασης, των ανένδοτων αγώνων, της αντιδικτατορικής πάλης να εκφράσουμε αυτό το αίτημα της μεταδιδακτορικής Ελλάδας να απολαύσει επιτέλους αυτός ο λαός δημοκρατία, την οποία από τότε που υποτίθεται ότι υπήρξε το ελεύθερο, το νέο ελληνικό κράτος, δεν είχε κατορθώσει να την απολαύσει.
Βέβαια, δημοκρατία δεν υπάρχει χωρίς αντιπροσωπευτικό, δημοκρατικό Κοινοβούλιο που συγκροτείται από κόμματα που λειτουργούν δημοκρατικά και όχι προσωποπαγή και αρχηγικά, όπως δυστυχώς γίνεται από τη μια ως την άλλη άκρη επί σαράντα ολόκληρα χρόνια.
Δεν θα κουραστώ να τονίζω ότι μπορεί να έπεσε –και έπεσε- η δικτατορία το 1974, συνοδευομένης της πτώσης από την τραγωδία που συνεχίζεται στην Κύπρο. Συμβαίνει όμως και κάτι άλλο επί πολλά χρόνια, τουλάχιστον από τότε που υπάρχει το «σύμπλεγμα» –θυμάμαι την έκφραση του Άιζενχαουερ, που είχε μιλήσει μετά τον πόλεμο για το στρατιωτικοβιομηχανικό σύμπλεγμα που κυβερνούσε τις Ηνωμένες Πολιτείες. Και εκείνος ήταν ο Πρόεδρος των Ηνωμένων Πολιτειών, ο θριαμβευτής του Β΄ Παγκοσμίου Πολέμου– και εδώ, τουλάχιστον από το 1989.
Και δεν πρέπει να γενικεύουμε, γιατί αυτό είναι φασισμός. Δεν πρέπει να χρεωθεί κάθε κομμουνιστής και κάθε αριστερός ούτε κάθε νεοδημοκράτης ψηφοφόρος τη συνωμοσία του βρώμικου καλοκαιριού του 1989, για να διαλυθεί το ΠΑΣΟΚ.
Ε, αυτή η συνωμοσία με άλλους δράστες εξακολουθεί να υπάρχει και δεν πρέπει να τα χρεώνεται ο απλός πολίτης αυτά. Είναι εγκληματικό και φασιστικό αυτό που γίνεται στις γειτονιές. Πρώτος εγώ το υπέστην στην Πανεπιστημίου. Εγγόνια μου ηλικιακά ήταν αυτά που με έσπασαν στο ξύλο. Πηγαίναμε σε εκλογές το Μάιο και τον Ιούνιο του 2012 με τη δικογραφία του Τσοχατζόπουλου σε όλα τα κανάλια. Έτσι είναι! Δεν μπορούσε ο απλός ψηφοφόρος του ΠΑΣΟΚ στο καφενείο να μη δεχθεί επιθέσεις από ανεγκέφαλους του πυρήνα των στενών κομματικών οργανώσεων – όχι από τον απλό πολίτη, τον ιδεολόγο, αλλά από τους τραμπούκους που φωλιάζουν σε όλους τους χώρους. 
Είναι ευτύχημα για το ΠΑΣΟΚ που αυτή η κρίση, όπως έχω πει, το απήλλαξε από ανάξια πρόσωπα, τα οποία τιμήθηκαν, καπηλεύθηκαν όμως αξίες και αρχές για τη μεγάλη τιμή που τους είχαν.
Άλλοι είναι στις φυλακές. Άλλοι είναι ίσως έξω. Εδώ, σε αυτήν την Αίθουσα το είχα ζητήσει από την τότε κυβέρνηση της Νέας Δημοκρατίας. Ο Εισαγγελέας Ανδρεάδης, που έκανε τότε την προκαταρκτική εξέταση για την υπόθεση της «SIEMENS», είχε τις καταθέσεις και του Τσουκάτου και του εκπροσώπου της «SIEMENS». Όφειλε να στείλει στον εισαγγελέα ποινικής αγωγής τα στοιχεία, να ασκηθεί δίωξη. Συνέφερε, όμως, και συμφέρει περισσότερο να ανεβαίνουμε στο Βήμα της Βουλής ανεύθυνα και στο όνομα του οποιουδήποτε να σπιλώνουμε μια ολόκληρη παράταξη, έναν ολόκληρο κόσμο!
Κυρία Πρόεδρε, να πω στον κ. Παφίλη ότι το «ΕΟΚ και ΝΑΤΟ το ίδιο συνδικάτο», το οποίο και αρκετοί από εσάς που είσαστε στο ΣΥΡΙΖΑ τώρα, αλλά τότε ήσασταν όλοι μαζί στο Συνασπισμό –και πολλοί και από δεξιά- το λέτε ξανά και ξανά, πήγαινε μαζί με κάτι άλλο: το Σύμφωνο της Βαρσοβίας και την ΚΟΜΕΚΟΝ που ήταν το άλλο συνδικάτο. Αυτή είναι η ιστορική αλήθεια.
Μόνο όσοι δεν σεβόμαστε την Ιστορία μπορούμε να την παραποιούμε. Θα μπορούσαν και σήμερα ακόμα να ήταν λαλίστεροι κάποιους τόνους πιο κάτω. Δεν το μπορούν. Να πάψουν να διαστρέφουν και να γενικεύουν κυρίως.
Το τονίζω: Αυτό είναι ο φασισμός. Διότι ο κάθε άνθρωπος είναι αξία μοναδική. Αλλού μπορεί να υπάρχει οικογένεια αγίων. Πώς θα το κρίνουμε αυτό; Επειδή ο ένας είναι άγιος; Ο καθένας έχει αν θέλετε το δικαίωμα στον έπαινο αν στέκεται σωστά, άλλως του ανήκει ο ψόγος, αλλά εξατομικευμένα.
Το άλλο –το τονίζω για πολλοστή φορά- είναι δείγμα φασιστικής συνείδησης, ιδιαίτερα από αυτό το μοναδικό Βήμα της Δημοκρατίας. Το έχω πει πολλές φορές: Ό,τι κι αν γίνει σε αυτή τη χώρα, όσο θα υπάρχει Κοινοβούλιο, θα υπάρχει και αυτό το φόρουμ, στο οποίο θα μπορεί κανείς να λέει την άποψή του χωρίς να πάει στον πάγκο του «ANTENNA», του «MEGA», του «ΣΚΑΪ», των συγκροτημάτων, όλων αυτών.
Και είναι υπεύθυνοι όσοι –όχι όλη η παράταξη και ο κόσμος τους- το ’89, όταν συνωμότησαν για το σκοπό που είπα, να διαλύσουν το ΠΑΣΟΚ, έδωσαν τη δύναμη σε πέντε επιχειρηματίες των media και τρεις-τέσσερις τραπεζίτες. Αυτό είναι σύμπλεγμα τραπεζικών, οικονομικών και εκδοτικών συμφερόντων, που ουσιαστικά επιβάλλει απόψεις μέσω εκείνων που παράγει και αναπαράγει.
Ο ανώνυμος πολίτης, κυρία Πρόεδρε, βρίζει τριακόσιους. Από τους τριακόσιους όμως μόνο είκοσι-τριάντα πηγαινοέρχονται εκεί ανάλογα με το τι «πάρε-δώσε» έχουν με τα αφεντικά αυτά. Αυτούς γνωρίζει ο πολίτης. Τους άλλους δεν ξέρει καν πώς τους λένε.
Εκεί έχουμε οδηγηθεί. Και για τον μεν πολίτη στη φτώχεια του, στη δυστυχία του, στα προβλήματά του μπορεί προφανώς να κατανοηθεί, αλλά όσοι διεκδικούμε ρόλο Αντιπροσώπου του Έθνους, μπορούμε να παίζουμε αυτό το παιχνίδι;
(Στο σημείο αυτό κτυπάει το κουδούνι λήξεως του χρόνου ομιλίας του κυρίου πρώην Προέδρου της Βουλής)
Ζητώ συγγνώμη, κυρία Πρόεδρε, θα ήθελα να μου δώσετε λίγα λεπτά παραπάνω για να πω δύο λόγια, πιο συγκεκριμένα.
Δεν έχω ειδικές γνώσεις και, αν θέλετε ίσως, κάποια ενδιάθετη απόθεση σε ό,τι είχε να κάνει με το έργο παραγωγικών Υπουργείων, όπως το Υπουργείο Εθνικής Άμυνας κ.λπ.. Ήμουν οκτώ χρόνια συνεχώς Υπουργός και μετά στην Κυβέρνηση Ζολώτα. Ήμουν ευτυχής που δεν πήγα σε Υπουργεία που θα έπρεπε να διαχειριστώ συμβάσεις. Διαχειρίστηκα προϋπολογισμούς πολλών δισεκατομμυρίων, έντεκα σχεδόν χρόνια, εδώ στη Βουλή. Είμαι ευτυχής από αυτήν την άποψη.
Θέλω, λοιπόν, να πω το εξής. Όπως κατάλαβα, το νομοσχέδιο αυτό δεν θα ψηφιστεί σήμερα. Είπατε ότι θα καταθέσετε κάποια τροπολογία για τη Δευτέρα; Επειδή εγώ τουλάχιστον τους παρόντες, δηλαδή την αναπληρώτρια Υπουργό και τον Υφυπουργό, τους τιμώ, γιατί ξέρω τον χαρακτήρα τους. Τον ξέρω είτε εξ απαλών ονύχων, όπως της κ. Γεννηματά, ή εδώ και είκοσι πέντε χρόνια, όπως του κ. Λαμπρόπουλου, λέω το εξής: Εδώ έπρεπε να είναι ο κύριος Υπουργός. Ίσως έπρεπε να γίνει άλλη μέρα.
Γιατί είχα καταθέσει μία επίκαιρη ερώτηση τον Φλεβάρη που μας πέρασε για τον κ. Αβραμόπουλο με δικαιολογημένο αίτημα. Εδώ, η πολιτική και η ποινική δικαιοσύνη εξετάζει ευθύνες και πρόσωπα σπουδαία, μεγάλα και τρανά. Προφυλακίζονται ή οδηγούνται στα δικαστήρια και φυλακίζονται. Ρωτούσα, λοιπόν, το εξής: Η στρατιωτική δικαιοσύνη ή η ηγεσία των Ενόπλων Δυνάμεων, δεν πρέπει να το διερευνήσει; Άκουσα κάποιον συνάδελφο που μίλησε για όλους τους στρατιωτικούς, όλους τους ναυάρχους κ.λπ.. Εγώ δεν το δέχομαι αυτό. Και άλλοι μιλάνε για όλους τους πολιτικούς. Ούτε αυτό το δέχομαι.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Κύριε Πρόεδρε, σας παρακαλώ, κλείστε τη σκέψη σας.</ChairmanSpeech>
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: Ζητώ συγγνώμη και πάλι. Αν με ανέχονται και οι συνάδελφοι, αφήστε με να ολοκληρώσω.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Βεβαίως, κύριε Πρόεδρε, απλώς πρέπει να δευτερολογήσουν και άλλοι συνάδελφοι.</ChairmanSpeech>
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: Ανέμενα υπό την πίεση των κλιματιστικών για να πω δυο σκέψεις μου…</Speech>
ΠΡΟΕΔΡΕΥΟΥΣΑ(<ChairmanSpeech><Parlmember>Μαρία Κόλλια-Τσαρουχά</Parlmember>): Σας παρακολουθούμε, όπως βλέπετε.</ChairmanSpeech>
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: … οι οποίες θεωρώ ότι δεν βλάπτει να ακουστούν.</Speech>
ΠΡΟΕΔΡΕΥΟΥΣΑ(<ChairmanSpeech><Parlmember>Μαρία Κόλλια-Τσαρουχά</Parlmember>): Καθόλου, αλλά ο αμείλικτος χρόνος είναι εναντίον μας.</ChairmanSpeech> 
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: Θα με αφήσετε; Αλλιώς κάθομαι, δεν έχω πρόβλημα. Αν θεωρείτε ότι αυτά μπορούμε να τα πετάξουμε, τότε εντάξει.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Όχι, κύριε Πρόεδρε. Παρακαλώ συνεχίστε.</ChairmanSpeech> 
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: Ο Υπουργός έλειπε τότε, λέει, στις Βρυξέλλες. Είπε να την ξανακαταθέσω. Την ξανακατέθεσα. 
Αντί να ρίχνουμε λάσπη σε ανθρώπους που είτε προκινδύνευσαν είτε θέλουμε να προκινδυνεύσουν για την ασφάλεια, την άμυνα της χώρας, δεν θα πρέπει το Υπουργείο Εθνικής Άμυνας, η στρατιωτική δικαιοσύνη, οι πειθαρχικές δικαιοδοσίες να εξετάσουν κάθε μια περίπτωση; Εδώ βλέπω πόσες δικογραφίες, υποθέσεις έχουν πάει στην Εισαγγελία. Καλά είπε κάποιος συνάδελφος να δούμε κάθε φάκελο, πότε, από ποιον Υπουργό κ.λπ.. 
Άρα, εγώ σας παρακαλώ: Δείτε και το κείμενο. Δεν μου πολυαρέσει, αλλά πέρα των νομικών μου γνώσεων, δεν ξέρω τα τεχνικά ζητήματα. Σας παρακαλώ, δείτε τα.
Κλείνω, κυρία Πρόεδρε, με το εξής: Κάτι είπε η κ. Αικατερινάρη. Κάτι ειπώθηκε για τα εξοπλιστικά και την εξεταστική επιτροπή. Εξηγημένα πράγματα. Τον Φλεβάρη του 2006 σταμάτησε αυτή η επιτροπή. Άκουγα τον τότε Πρόεδρό της, τώρα Αντιπρόεδρό μας, να λέει ότι περιμένουμε λογαριασμούς κ.λπ.. Μέχρι τον Ιούνιο υποχρεώθηκα να κάνω επίκαιρη ερώτηση στον κ. Καραμανλή ως Πρωθυπουργό, και ζητούσα να συνεχιστεί και το καλοκαίρι η Σύνοδος εκείνη, για να έρθουν επιτέλους αυτοί οι λογαριασμοί. Δεν έγινε, όμως. Ούτε καν ήρθε ο κ. Καραμανλής να το συζητήσουμε. 
Να μην λέμε λοιπόν γενικότητες σε ό,τι αφορά το στράτευμά μας. Έχει ανάγκη από στήριξη και όχι από λάσπη.
Δεύτερον, σε ό,τι αφορά τον πολιτικό κόσμο, δεν έχει περάσει πολύς καιρός που εκατόν σαράντα δύο Βουλευτές, εκ των οποίων οι μισοί κρίνονται ως πρώην Υπουργοί ή ως εν ενεργεία Υπουργοί, ψήφισαν ουσιαστικά την κατάργηση του νόμου που είχε ψηφίσει ομόφωνα η προηγούμενη Βουλή, για τον έλεγχο του «πόθεν έσχες», αυτό που έλεγε ο κ. Σαμαράς ότι θα γίνει έλεγχος αναδρομικά από το 1994 μέχρι το 2012 σε Πρωθυπουργούς, Υπουργούς, Αρχηγούς κομμάτων κ.λπ..
Άρα, μην ρίχνουμε σε όλους ευθύνες. Ο καθένας πρέπει να έχει τη δική του κάθε φορά ευθύνη. Υποτίθεται ότι η επιτροπή ελέγχει και ενάμιση χρόνο δεν κάνει τίποτα. Τον κ. Δρίτσα τον έχω ενημερώσει και έχω τη θετική άποψή του σε αυτό.
Πρέπει να το ξεκαθαρίσουμε, κύριε Δρίτσα. Υπήρξαν Πρωθυπουργοί, Υπουργοί και Αρχηγοί κομμάτων που έβαλαν το δάκτυλο στο μέλι; Μπορεί γενικά να λέει ο κόσμος «οι πολιτικοί» και «πολιτικός ίσον λαμόγιο, λωποδύτης κ.λπ.»;</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Κύριε Πρόεδρε, παρακαλώ.</ChairmanSpeech>
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: Τελείωσα, ευχαριστώ πολύ.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Να είστε καλά. Εμείς ευχαριστούμε.</ChairmanSpeech>
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: Να σας καταθέσω όμως τις ερωτήσεις, στις οποίες δεν ήρθε ο κ. Αβραμόπουλος να απαντήσει, αλλά έχουν τη σημασία τους.
(Στο σημείο αυτό ο πρώην Πρόεδρος της Βουλής κ. Απόστολος Κακλαμάνης καταθέτει για τα Πρακτικά τις προαναφερθείσες επίκαιρες ερωτήσεις, οι οποίες βρίσκονται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Καταθέστε τις για τα Πρακτικά. Ευχαριστούμε.
Τον λόγο έχει ο κ. Δαβάκης.</ChairmanSpeech>
<Speech><Parlmember>ΑΘΑΝΑΣΙΟΣ ΔΑΒΑΚΗΣ</Parlmember>: Κυρία Πρόεδρε, σχετικά με τη ρύθμιση του ζητήματος των συμβάσεων αντισταθμιστικών ωφελημάτων, θα ήθελα να πω ότι είναι βέβαιο και κοινώς ομολογούμενο πλέον σε αυτήν την Αίθουσα τόσα χρόνια –και το λέω και εξ ιδίας πείρας, παρότι δεν είχα τη συγκεκριμένη αρμοδιότητα ως διατελέσας για έντεκα μήνες Υφυπουργός Εθνικής Αμύνης- ότι αντί να εξελιχθούν σε ένα εργαλείο ανάπτυξης της εγχώριας αμυντικής μας βιομηχανίας, έχει συμβεί ακριβώς το αντίθετο.
Εξελίχθηκαν σε ένα χώρο που για όλους μας, και για τους ειδήμονες και για τους μη ειδήμονες, έχει σχέση με την αδιαφάνεια, τη διαφθορά και με όλα εκείνα που συνθέτουν μια ζοφερή πραγματικότητα κι ατμόσφαιρα.
Θα έλεγα δε, απευθυνόμενος στην πολιτική ηγεσία του Υπουργείου Εθνικής Αμύνης, ότι τα ζητήματα των αντισταθμιστικών ωφελημάτων και γενικότερα η όλη αυτή περιοχή, αποτελούν ένα κομμάτι της μεγάλης υπόθεσης, την οποία είμαι βέβαιος ότι βιώνει η πολιτική ηγεσία, που λέγεται στρατιωτικοί εξοπλισμοί.
Μετά το νόμο 3978, το νόμο Βενιζέλου περί εξοπλισμών, βαριά σκιά της οποίας προϊόν ήτο το φάντασμα Τσοχατζόπουλου, ούτε μία βίδα στρατιωτικού υλικού δεν μπορεί να προμηθευτεί κανείς στο Υπουργείο Εθνικής Άμυνας, αν δεν περάσει από μια χρονοβόρα διαδικασία και μέσω της Βουλής. 
Είναι κάτι το οποίο πρέπει επιτακτικά, κυρία και κύριε Υπουργέ, να αλλάξει, δεδομένου ότι η περιρρέουσα ατμόσφαιρα στο Υπουργείο Εθνικής Άμυνας, δια των Αρχηγών και των επιτελών, είναι, θα έλεγα, πνιγερή, όσον αφορά την κατάσταση κατά την οποία η ελληνική πολιτεία. Και επαναλαμβάνω πράγματα τα οποία έχει αναφέρει και ο Υπουργός κ. Αβραμόπουλος, στην Επιτροπή Εξοπλισμών της Βουλής. Όταν δίνει η ελληνική πολιτεία το δικαίωμα διαχείρισης δισεκατομμυρίων ευρώ και χιλιάδων ψυχών του στρατιωτικού προσωπικού της χώρας στους Αρχηγούς, δεν μπορεί να μην έχουν τη δυνατότητα οι Αρχηγοί να αγοράσουν ούτε μία βίδα που θα διευκόλυνε τη διαχείριση αυτού του στρατιωτικού υλικού.
Όπως επίσης, θα έπρεπε ήδη να έχει συνταχθεί ο εθνικός αμυντικός σχεδιασμός που να καθορίζει με σαφήνεια ποιος κάνει τι, γεγονός που μέχρι σήμερα προκαλεί διαρκείς τριβές στον χώρο των γενικών επιτελείων.
Είναι γνωστό -και αυτό το λέω, επειδή οφείλω να αποδώσω τα εύσημα στους συνεργάτες μου, όταν ήμουν Υφυπουργός- και είναι γεγονός ότι πρότεινα μια νομοθετική πρωτοβουλία. Δεν έχουμε -και το γνωρίζει ο κ. Λαμπρόπουλος- αυτήν την αρμοδιότητα, αλλά πρότεινα προς την πολιτική ηγεσία ότι μέχρι του ποσού των 400.000 ευρώ να μπορεί ο κάθε Αρχηγός Επιτελείου να αγοράζει, να προμηθεύεται, να σχεδιάζει θέματα που αφορούν τα εξοπλιστικά του.
Θέλω να αναφερθώ τώρα σε δύο ζητήματα σχετικά με τα Μετοχικά Ταμεία. Υπάρχουν βουλευτικές τροπολογίες από την εισηγήτριά μας, την κ. Ιακωβίδου, οι οποίες δεν γνωρίζω αν γίνονται αποδεκτές -εικάζω, κύριε Υπουργέ, ότι θα τις κάνετε αποδεκτές- σχετικά με τα Μετοχικά Ταμεία.
Η παρούσα, λοιπόν, τροπολογία του άρθρου 77 στο ν. 4146, που αφορά το αποθεματικό του Μετοχικού Ταμείου Στρατού, μου προκαλεί και το αίσθημα της χαράς και το αίσθημα της λύπης -της χαρμολύπης, που λέει η Εκκλησία μας. Χαράς, γιατί βλέπω ότι ο διάδοχός μου Υφυπουργός ο κ. Λαμπρόπουλος, δεχόμενος την κατάσταση που επικρατεί και με δική του πίεση φέρνει σήμερα με την προσωπική του παρέμβαση μία τροπολογία που έχω -και με συγχωρείτε για τον προσωπικό τόνο, για το πρώτο πρόσωπο- από τον Φεβρουάριο του 2014 υπογράψει με τον κ. Σταϊκούρα και καταθέσει στη Γενική Γραμματεία της Κυβέρνησης προκειμένου να προχωρήσει αυτό που σήμερα η κ. Ιακωβίδου προτείνει.
Εάν είχε συμβεί αυτό από τότε, δεν θα είχαμε προχωρήσει στη μείωση του μερίσματος των στρατιωτικών μας στο ποσοστό του 12% και θεωρώ ότι αυτό υποχρέωσε εσάς, κύριε Υπουργέ, να προβείτε σε αυτήν τη μείωση εξαιτίας του ότι ευρίσκετο στα συρτάρια της Νομικής Υπηρεσίας του Υπουργείου επί τόσο καιρό αυτή η τροπολογία.
Επίσης, η τροπολογία επί του άρθρου 20 του ν. 4058/2012 -πάλι από την κ. Ιακωβίδου- μετά από αρκετούς μήνες ωρίμανσης έρχεται για ψήφιση στη Βουλή. Θεωρώ ότι αυτό βέβαια δεν συνάδει, δεν συστοιχίζεται με τις απόψεις τόσο του Μετοχικού Ταμείου Στρατού όσο και αυτής καθαυτής της ουσίας που αφορά τη ρευστότητα του Ταμείου.
Η πρόταση των φορέων των αποστράτων, αλλά και του Ταμείου για μετάθεση των δόσεων από το 2017 -την περίοδο χάριτος, δηλαδή- καθώς και η αύξηση της αποπληρωμής από δεκαπέντε σε είκοσι έτη που είχαμε πει, θα εξασφάλιζε για τα δύο επόμενα έτη τη μη περαιτέρω μείωση του μερίσματος, το οποίο προκαλεί σοβαρά ζητήματα στο χώρο των Ενόπλων Δυνάμεων.
Σ’ αυτά τα θέματα, κύριε Υπουργέ, δεν υπάρχει η ηρεμία την οποία και εσείς και εγώ προσευχόμαστε να υπάρχει.
Γνωρίζοντας, τέλος, την ευαισθησία σας, κύριε Λαμπρόπουλε -και απευθύνομαι σε ένα συνάδελφο που επί πολλά χρόνια βρισκόμαστε στα ίδια έδρανα- θέλω να πω ότι πρέπει, όπως σήμερα προχωρείτε και αποδέχεστε την τροπολογία της συναδέλφου, να «ξεπαγώσετε» και την προταθείσα από το Σεπτέμβριο του 2013 νομοθετική μου πρωτοβουλία, την οποία παρέλαβα από τον προκάτοχό μου Υφυπουργό, Στρατηγό Παναγιώτη Καράμπελα και εμπλουτίσαμε οι συνεργάτες μου και εγώ με είκοσι διατάξεις, σχετικά με την ενδυνάμωση και την αύξηση των πόρων των Μετοχικών Ταμείων.
Προχωρήστε, κύριε Υπουργέ.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε, κύριε Δαβάκη.</ChairmanSpeech>
<Speech><Parlmember>ΑΘΑΝΑΣΙΟΣ ΔΑΒΑΚΗΣ</Parlmember>: Κλείνω, κυρία Πρόεδρε και ευχαριστώ για την ανοχή.
Τα Μετοχικά Ταμεία πρέπει να γίνουν βιώσιμα, να υπάρχει εξυγίανση -κορυφαίο παράδειγμα, το Μετοχικό Ταμείο Στρατού- και να υπάρχουν όλα εκείνα τα οποία θα συνθέσουν μία σωστή, θα έλεγα και υγιή κατάσταση σε αυτά και κυρίως σε αυτούς για τους οποίους υπάρχουν.
Σας ευχαριστώ.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Κύριε Υπουργέ, θα σας δώσω πέντε λεπτά.</ChairmanSpeech>
<Speech><Parlmember>ΙΩΑΝΝΗΣ ΛΑΜΠΡΟΠΟΥΛΟΣ</Parlmember> (Υφυπουργός Εθνικής Άμυνας): Δεν θα χρειαστώ παραπάνω, κυρία Πρόεδρε.</Speech>
<Speech><Parlmember>ΓΕΩΡΓΙΟΣ ΝΤΑΒΡΗΣ</Parlmember>: Δεν θα υπάρξουν δευτερολογίες, κυρία Πρόεδρε;</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Μάλιστα, κύριε συνάδελφε.
Ορίστε, κύριε Υφυπουργέ, έχετε τον λόγο.</ChairmanSpeech>
<Speech><Parlmember>ΙΩΑΝΝΗΣ ΛΑΜΠΡΟΠΟΥΛΟΣ</Parlmember> (Υφυπουργός Εθνικής Άμυνας): Ευχαριστώ, κυρία Πρόεδρε.
Όσον αφορά το Σύνοδο του ΝΑΤΟ, θα πω το εξής: Η Κυβέρνηση με τον Πρωθυπουργό και τον Υπουργό Εξωτερικών τον κ. Σαμαρά και τον κ. Βενιζέλο, βρίσκονται στη Σύνοδο του ΝΑΤΟ και να είμαστε βέβαιοι όλοι ότι υπερασπίζονται τα εθνικά μας συμφέροντα με τον καλύτερο δυνατό τρόπο.
Στο πλαίσιο των συμμαχικών μας υποχρεώσεων, η χώρα μας μετέχει εδώ και δεκαετίες σε κάποιους οργανισμούς, σε κάποιες συμμαχίες. Είμαστε σε μία περιοχή η οποία μέρα με τη μέρα και μήνα με το μήνα γίνεται ακόμα χειρότερη, πιο ταραγμένη. Δεν ξέρουμε τι μας επιφυλάσσει το μέλλον στην ευρύτερη περιοχή. Οφείλουμε –και το πράττει η σημερινή Κυβέρνηση- όπως έπρατταν σε θέματα εξωτερικής πολιτικής όλες οι προηγούμενες κυβερνήσεις που πάσχιζαν και δούλευαν για την ειρήνη, τη δημοκρατία και τη σταθερότητα στην ευρύτερη περιοχή, να κάνουμε το ίδιο με σύνεση πάντα, με συνεννόηση, με συνεργασία, μέσα στο πλαίσιο της συμμαχίας που ανήκουμε. 
Πιστεύω ακράδαντα πως ό,τι γίνει και ό,τι αποφασισθεί, η Ελλάδα είναι μία μικρή χώρα, αλλά προσπαθεί, επηρεάζει, πάντα με γνώμονα την ειρήνη, τη σταθερότητα και τα εθνικά μας συμφέροντα. Ας μην ξεχνάμε ότι η Κύπρος δεν ήταν μέλος του ΝΑΤΟ, αλλά δεν έσπευσε το τότε κραταιό Σύμφωνο της Βαρσοβίας ή η τότε Σοβιετική Ένωση να υπερασπιστεί τους Κύπριους. Αυτοί οι χειρισμοί, σήμερα που περνά η ανθρωπότητα πάλι δύσκολες μέρες και δεν ξέρω πού οδηγούμεθα, θα πρέπει να είναι προσεκτικοί. Αυτή η Κυβέρνηση εξασφαλίζει τη σταθερότητα και την ειρήνη στην περιοχή μας. Η χώρα μας είναι μία όαση σταθερότητας σε μία πολύ ταραγμένη ευρύτερη περιοχή.
Θέλω να δώσω και μία μικρή απάντηση στον κ. Δρίτσα. Τα 2,9 δισεκατομμύρια ευρώ, στα οποία αναφέρθηκε ο κ. Δρίτσας, θα έπρεπε να εκκαθαριστούν και όχι να πιστωθούν στο σύνολό τους. Μετά την εκκαθάριση εκτιμούμε ότι θα μείνουν 712 εκατομμύρια ευρώ –διαιρώντας με το τέσσερα (4), όπως προβλέπει ο νόμος- και προκύπτει έργο για την αμυντική βιομηχανία ύψους 178 εκατομμυρίων ευρώ.
Στην εκκαθάριση μίας σύμβασης γίνεται έλεγχος όλων των δικαιολογητικών, πιστώνεται το έργο που έχει εκτελεστεί και για το υπόλοιπο θα πρέπει να επιβληθούν ποινικές ρήτρες. Αντ’ αυτού, συμβασιοποιούνται νέα προγράμματα που θα εκτελεστούν από την αμυντική βιομηχανία ή θα παρασχεθούν στις Ένοπλες Δυνάμεις.
Όσον αφορά στο άρθρο 4, στο οποίο αναφερθήκατε, κύριε Καπερνάρο, αυτό το άρθρο προέβλεπε την τροπολογία που έχει καταθέσει η συνάδελφος και πιστεύω ότι θα τεθεί στην κρίση της Βουλής. Είναι μία τροπολογία που αφορά τους ΕΜΘ και είναι ένα θέμα που αποκαθιστά δικαιοσύνη. Λύνει πρόβλημα. Δεν έχει φύγει. Το άρθρο 4 προέβλεπε και τώρα είναι η τροπολογία που θα γίνει πάλι άρθρο του νομοσχεδίου. Σας λέω και πάλι ότι αποκαθιστά τη δικαιοσύνη.</Speech>
<Speech><Parlmember>ΓΑΒΡΙΗΛ ΑΒΡΑΜΙΔΗΣ</Parlmember>: Κύριε Υπουργέ, ποια τροπολογία είναι αυτή;</Speech>
<Speech><Parlmember>ΙΩΑΝΝΗΣ ΛΑΜΠΡΟΠΟΥΛΟΣ</Parlmember> (Υφυπουργός Εθνικής Άμυνας): Τώρα θα τις εισηγηθεί η κυρία Υπουργός. Σας λέω, όμως, ότι είναι η τροπολογία με γενικό αριθμό 1748 και ειδικό αριθμό 39.
Αν μου επιτρέπετε, επειδή έκανε μία αναφορά ο αγαπητός συνάδελφος κ. Δαβάκης τον οποίο διαδέχθηκα, θα ήθελα να πω ότι ο νόμος που ισχύει για τις προμήθειες είναι χρονοβόρος και έχει διαδικασίες, αλλά έχει ασφαλιστικές δικλίδες. Μετά από τόσα που έχουν δει τα μάτια μας και έχουν συμβεί, λέω και πάλι ότι αυτός ο νόμος εξασφαλίζει τη διαφάνεια. 
Από εκεί και πέρα, εφ’ όσον δουλέψουμε όλοι οι εμπλεκόμενοι όπως πρέπει, με πλήρη κατανόηση και εφαρμογή του νόμου, θα έχουμε και τα ανταλλακτικά και τις βίδες και τα πάντα, ό,τι χρειάζεται το στράτευμά μας για να είναι αξιόμαχο.
Ευχαριστώ, κυρία Πρόεδρε.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε, κύριε Υπουργέ.
Επειδή όλοι οι συνάδελφοι, αγορητές και εισηγητές και Κοινοβουλευτικοί Εκπρόσωποι, έχετε ζητήσει να δευτερολογήσετε, θα παρακαλούσα να είστε συνεπείς στο χρόνο. Καταλαβαίνετε ότι θα ανοίξει, βέβαια, ο κύκλος. Θα βάλω πέντε λεπτά. Όμως, παρακαλώ, πρέπει να σεβαστείτε το πεντάλεπτο.</ChairmanSpeech>
<Speech><Parlmember>ΘΕΟΔΩΡΟΣ ΔΡΙΤΣΑΣ</Parlmember>: Κυρία Πρόεδρε, να ζητήσω κάτι;</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Μισό λεπτό, κύριε Δρίτσα. 
Θα ακολουθήσουμε τη σειρά των εισηγητών και των Κοινοβουλευτικών Εκπροσώπων με τη σειρά των κομμάτων.
Θέλετε να πείτε κάτι άλλο, κύριε Δρίτσα;</ChairmanSpeech>
 <Speech><Parlmember>ΘΕΟΔΩΡΟΣ ΔΡΙΤΣΑΣ</Parlmember>: Να ακολουθήσουμε τη διαδικασία.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Έτσι, αυτό λέω να κάνουμε.</ChairmanSpeech> 
<Speech><Parlmember>ΘΕΟΔΩΡΟΣ ΔΡΙΤΣΑΣ</Parlmember>: Θα ήταν πολύ χρήσιμο και σκόπιμο, αναγκαίο και υποχρεωτικό θα έλεγα -το έχει ζητήσει και η κ. Κανέλλη από την αρχή της διαδικασίας- να υπάρξουν και από την πλευρά της κυρίας Υπουργού και του κυρίου Υφυπουργού οι τοποθετήσεις για το ποιες τροπολογίες γίνονται δεκτές.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Η κυρία Υπουργός θα σας πει.
Κυρία Υπουργέ, μήπως πρέπει τώρα να τοποθετηθείτε επί των τροπολογιών;</ChairmanSpeech>
<Speech><Parlmember>ΦΩΤΕΙΝΗ ΓΕΝΝΗΜΑΤΑ</Parlmember> (Αναπληρώτρια Υπουργός Εθνικής Άμυνας): Βεβαίως.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Βέβαια, σας παρακαλώ πολύ, δεν θα ξεκινήσουμε μετά συζήτηση επί των τροπολογιών σχετικά με το γιατί και πώς γίνονται δεκτές και γιατί δεν γίνονται δεκτές.</ChairmanSpeech>
<Speech><Parlmember>ΘΕΟΔΩΡΟΣ ΔΡΙΤΣΑΣ</Parlmember>: Δεν έχει γίνει συζήτηση επί των τροπολογιών.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ναι, αλλά τώρα προφανώς δεν μπορεί να γίνει νέα συζήτηση, επί των τροπολογιών. Δεν γίνεται. Η διαδικασία είναι αυτή.
ΛΙΑΝΑ ΚΑΝΕΛλΗ: Μπορώ να προτείνω κάτι για να διευκολύνω;
Επειδή όλοι θέλουμε να δευτερολογήσουμε και επειδή με το ζήτημα των τροπολογιών, που ήταν πολλές, έχει υπάρξει ζήτημα, σας προτείνω -αν θέλετε- να μας πει τώρα, να εισηγηθεί τις τροπολογίες η κυρία Υπουργός. Το πεντάλεπτο να γίνει επτάλεπτο, αυστηρά, και μέσα στο επτάλεπτο και να δευτερολογήσουμε και να τοποθετηθούμε επί των τροπολογιών.
ΣΠΥΡΙΔΩΝ -</ChairmanSpeech><Speech><Parlmember>ΑΔΩΝΙΣ ΓΕΩΡΓΙΑΔΗΣ</Parlmember>: Συμφωνώ.</Speech>
<Speech><Parlmember>ΙΩΑΝΝΗΣ ΛΑΜΠΡΟΠΟΥΟΣ</Parlmember> (Υφυπουργός Εθνικής Άμυνας): Σωστό.</Speech>
<Speech><Parlmember>ΛΙΑΝΑ ΚΑΝΕΛΛΗ</Parlmember>: Κάνω πρόταση στο Τμήμα, για λόγους διευκόλυνσης  και ενιαίας αντιμετώπισης του ζητήματος.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Αν μείνετε στο επτάλεπτο, προφανώς το Προεδρείο δεν έχει αντίρρηση, αν συμφωνούν όλοι οι συνάδελφοι.</ChairmanSpeech>
<Speech><Parlmember>ΛΙΑΝΑ ΚΑΝΕΛΛΗ</Parlmember>: Μα, φαντάζομαι θα τηρηθεί. Σε νοήμονες απευθύνομαι.</Speech>
<Speech><Parlmember>ΘΕΟΔΩΡΟΣ ΔΡΙΤΣΑΣ</Parlmember>: Αυτός ήταν ο στόχος και της δικής μου παρέμβασης.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ωραία, θα παρακαλέσω λοιπόν να μείνετε στο επτάλεπτο.
Παρακαλώ, κυρία Υπουργέ, έχετε τον λόγο.</ChairmanSpeech>
<Speech><Parlmember>ΦΩΤΕΙΝΗ ΓΕΝΝΗΜΑΤΑ</Parlmember> (Αναπληρώτρια Υπουργός Εθνικής Άμυνας): Ευχαριστώ, κυρία Πρόεδρε.
Κυρίες και κύριοι Βουλευτές, θα ήθελα να αναφερθώ στις τροπολογίες οι οποίες γίνονται αποδεκτές. Γίνονται λοιπόν αποδεκτές οι εξής τροπολογίες:
Η τροπολογία με γενικό αριθμό 1744 και ειδικό αριθμό 35 γιατί δίνει την ευελιξία στο Πολεμικό Ναυτικό να διαχειριστεί το υπόλοιπο του συμβατικού τιμήματος, προκειμένου να προβεί στις αναγκαίες πληρωμές των υποκατασκευαστών των ναυπηγείων Ελευσίνας και κατ’ επέκταση να επιταχύνει τις διαδικασίες κατασκευής του Ταχέως Περιπολικού  σκάφους Κατευθυνόμενων Βλημάτων ΡΙΤΣΟΣ.
Επίσης, η τροπολογία με γενικό αριθμό 1745 και ειδικό αριθμό 36 γιατί παρέχει την ευχέρεια στο Μετοχικό Ταμείο Στρατού να διατηρεί σταθερό ποσό 20 εκατομμυρίων ευρώ, ως αποθεματικό ανά έτος, μέχρι το τέλος του 2016, επιτυγχάνοντας την αύξηση των διαθεσίμων του Ταμείου για την καταβολή μερισμάτων στους δικαιούχους, τα οποία τα τελευταία τέσσερα χρόνια έχουν συρρικνωθεί σε ποσοστό 63,1%.
Η τρίτη τροπολογία που γίνεται αποδεκτή είναι η τροπολογία με γενικό αριθμό 1746 και ειδικό αριθμό 37 γιατί λαμβάνει μέριμνα ώστε οι εργαζόμενοι της εταιρείας Τροχαίου Υλικού να απασχοληθούν με τους ίδιους όρους των εργαζόμενων των ναυπηγείων Σκαραμαγκά για την αποπεράτωση των εργασιών και ένταξη στο Πολεμικό Ναυτικό των τεσσάρων νέων υποβρυχίων.
Επίσης, γίνεται αποδεκτή η τροπολογία με γενικό αριθμό 1747 και ειδικό αριθμό 38, η οποία επιμηκύνει στα είκοσι χρόνια την αποπληρωμή του δανείου του Μετοχικού Ταμείου Στρατού προς το ελληνικό δημόσιο με την ετήσια καταβολή λελογισμένων ποσών, εντός των δυνατοτήτων του, διασφαλίζοντας έτσι τη βιωσιμότητά του. Η ρύθμιση αυτή θέλω να σας πω ότι επετεύχθη κατόπιν πολυήμερων συνεννοήσεων με το Υπουργείο Οικονομικών και γίνεται αποδεκτή με την εξής τροποποίηση. Θα καταθέσω την τροποποίηση αφού σας τη διαβάσω.
Η με αριθμό Γεν. 1747, Ειδ. 38/26-08-2014 προσθήκη –τροπολογία στο σχέδιο νόμου γίνεται δεκτή όπως παρακάτω:
Το εδάφιο β&apos; της παραγράφου 7 του άρθρου 20 του ν. 4058/2012 (ΦΕΚ Α΄ 63) τροποποιείται από τότε που ίσχυσε, ως εξής:
«Το συνολικό ποσό της οφειλής του Μετοχικού Ταμείου Στρατού προς το Ελληνικό Δημόσιο από την ανωτέρω αιτία κατά την 31η  Δεκεμβρίου 2014 θα εξοφληθεί τμηματικά εντός είκοσι ετών. Αρχής γενομένης από το έτος 2015 με παρακράτηση των ετήσιων ποσών από τις μηνιαίες υπέρ Μετοχικού Ταμείου Στρατού εισφορές επί της μισθοδοσίας των εν ενεργεία υπαλλήλων, ως εξής:
Κατά τα έτη 2015 έως 2019 ποσό πέντε εκατομμύρια ευρώ ετησίως. 
Κατά τα έτη 2020 έως 2024 ποσό επτά εκατομμύρια ευρώ ετησίως. 
Κατά τα έτη 2025 έως 2029 ποσό εννιά εκατομμύρια ευρώ ετησίως. 
Κατά τα έτη 2030 έως 2034 το 1/5 του εναπομείναντος ποσού ετησίως».</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Παρακαλώ να κατατεθεί και να διανεμηθεί.</ChairmanSpeech>
<Speech><Parlmember>ΦΩΤΕΙΝΗ ΓΕΝΝΗΜΑΤΑ</Parlmember> (Αναπληρώτρια Υπουργός Εθνικής Άμυνας): Το καταθέτω στα Πρακτικά.
(Στο σημείο αυτό η Αναπληρωτής Υπουργός Εθνικής Άμυνας κ. Φώφη Γεννηματά  καταθέτει για τα Πρακτικά την προαναφερθείσα νομοτεχνική βελτίωση, η οποία έχει ως εξής: 
(Να μπει η σελίδα 316)</Speech>
<Speech><Parlmember>ΦΩΤΕΙΝΗ ΓΕΝΝΗΜΑΤΑ</Parlmember> (Αναπληρώτρια Υπουργός Εθνικής Άμυνας): Η πέμπτη τροπολογία που γίνεται αποδεκτή, είναι η τροπολογία με γενικό αριθμό 1748 και ειδικό αριθμό 39, γιατί αίρει την αδικία σε βάρος των Εθελοντών Μακράς Θητείας, οι οποίοι δεν δικαιούνταν εφάπαξ, εάν δεν είχαν είκοσι πέντε χρόνια μετοχικής σχέσης με το Ταμείο. Εξομοιώνονται έτσι με όλες τις άλλες κατηγορίες στελεχών και ταυτόχρονα, δίνεται το δικαίωμα καταβολής εφάπαξ και στους μονιμοποιηθέντες ΕΠΟΠ, με τις ίδιες προϋποθέσεις που ισχύουν για τα άλλα στελέχη.
Σας ευχαριστώ.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Σας ευχαριστούμε, κυρία Υπουργέ.
Τον λόγο έχει η κ. Ιακωβίδου για επτά λεπτά. Εάν είναι εύκολο να μιλήσετε από τη θέση σας, για να γλιτώνουμε χρόνο. 
ΠΑΝΑΓΙΩΤΑ (ΤΑΝΙΑ) ΙΑΚΩΒΙΔΟΥ: Κυρία Πρόεδρε, αξιότιμοι συνάδελφοι, χωρίς αμφιβολία το σχέδιο νόμου προάγει τη λειτουργία των Ενόπλων Δυνάμεων και επιλύει σίγουρα τις παλαιότερες εμπλοκές στις Συμβάσεις των Αντισταθμιστικών Ωφελημάτων, γιατί απώτερος σκοπός είναι να μπορέσουμε να εισπράξουμε μέσα από την εκκαθάριση των εκκρεμών συμβάσεων αντισταθμιστικών ωφελημάτων ποσά τα οποία ακούσατε ότι θα μας δώσουν τη δυνατότητα σε επίπεδο εξασφάλισης παροχής έργου να προσεγγίσουμε ένα ποσό της τάξης των 178 εκατομμυρίων ευρώ και από εκεί και πέρα βεβαίως, να ενισχύσουμε περαιτέρω την ελληνική οικονομία και ειδικότερα την αμυντική βιομηχανία της Ελλάδος μέσα από την εκτέλεση των συμβάσεων αντισταθμιστικών ωφελημάτων.
Θέλω στο σημείο αυτό να εκφράσω και την άποψή μου, γιατί πολλά ειπώθηκαν μέσα σε αυτήν την Αίθουσα, για τα αντισταθμιστικά ωφελήματα και κυρίως το τι έχουν μέχρι στιγμής δώσει στην εθνική οικονομία και ουσιαστικά εάν έχουν συμβάλει στο αξιόμαχο των Ενόπλων Δυνάμεων της χώρας. 
Θέλω να πω ότι η γενικότερη άποψή μου, η προσωπική μου άποψη για τα αντισταθμιστικά ωφελήματα είναι ότι οδήγησαν σε μία κατάσταση η οποία σίγουρα δεν ήταν καλή. Δεν ήταν καλή γιατί θα μπορούσαμε να είχαμε πάει σε κάποιες άλλες λογικές. Δηλαδή, για παράδειγμα, θα μπορούσαμε να είχαμε απαιτήσει στο παρελθόν έκπτωση στο τίμημα 10% έως 20% και μία εκτεταμένη συμπαραγωγή στην Ελλάδα και όχι αντισταθμιστικά ωφελήματα -αναφέρομαι σε άλλες δεκαετίες, στη δεκαετία του ’80, στη δεκαετία του ’90- ακριβώς για να μην οδηγηθούμε σε αυτήν την κατάσταση, όπως βεβαίως την έχετε περιγράψει και εσείς, αγαπητοί συνάδελφοι. Και βεβαίως, συμφωνούμε και εμείς ότι τελικώς περάσαμε σε μία φάση εκτροφείου σκανδάλων. 
Εν πάση περιπτώσει, όμως, ο θεσμός χρησιμοποιήθηκε επί τριάντα χρόνια και η αλήθεια είναι ότι απέτυχε σε μεγάλο βαθμό. Το ζήτημα είναι τι πρέπει να κάνουμε όμως από εδώ και πέρα. Αυτό είναι το ζητούμενο. Γιατί, όπως ακριβώς είπε και η πολιτική ηγεσία του Υπουργείου Εθνικής Άμυνας, υπάρχει δικαιοσύνη και βεβαίως είναι ανοιχτό το Υπουργείο και η πολιτική ηγεσία ό,τι εκκρεμότητα υπάρχει, όπου βλέπει ότι προκύπτουν θέματα, να στέλνει τους φακέλους αυτούς στη δικαιοσύνη. 
Θέλω να πω, λοιπόν, ότι το νομοσχέδιο κάνει ακριβώς αυτό: Λύνει εκκρεμότητες πολλών ετών και φέρνει -όπως τουλάχιστον είχαμε την ευκαιρία να δούμε μέσα από την παρουσίαση του νομοσχεδίου- έσοδα στο ελληνικό δημόσιο αλλά και στην εθνική οικονομία. 
Η κριτική που άκουσα από πλευράς του ΣΥΡΙΖΑ επί της ουσίας δεν αμφισβητεί τη διάταξη του άρθρου 3. Οι επιφυλάξεις στο θέμα της διαφάνειας, θα μου επιτρέψετε να πω ότι υπερκαλύπτονται από την τροπολογία της επόμενης εβδομάδας που ακούστηκε και από πλευράς της πολιτικής ηγεσίας του Υπουργείου ότι θα έρθει. Το άρθρο 3, λοιπόν, πρέπει να ψηφιστεί, διότι πολύ απλά έχει καθυστερήσει εδώ και πάρα πολλά χρόνια και δεν δικαιολογείται σε καμμία περίπτωση η αναβολή. 
Ζητάω, λοιπόν, από την Αντιπολίτευση να δεχθεί επιτέλους και να αντιληφθεί ότι είναι διάταξη εθνικής, αν μη τι άλλο, αξιοπρέπειας. Διότι στο εξής οι αμυντικές συμβάσεις θα κρίνονται -πολύ απλά- στην ελληνική δικαιοσύνη -και αυτό θέλουμε- στα ελληνικά δικαστήρια. Αυτό λοιπόν που θα πρέπει να κάνετε είναι να έχετε το θάρρος να περνάτε πέρα από την καταγγελτική διάθεση και στην επί της ουσίας παράθεση επιχειρημάτων, κάτι που δεν το είδαμε. 
Τέλος –και κλείνοντας ουσιαστικά- θέλω να πω ακόμη δύο πράγματα: 
Δεν περιέγραψα σε καμμία των περιπτώσεων μέσα από την τοποθέτησή μου και την εισήγησή μου ένα τέλειο νομοσχέδιο, όπως τουλάχιστον ειπώθηκε, με διάθεση -θα έλεγα- ειρωνείας από πλευράς Αντιπολίτευσης. Όχι. Περιέγραψα ένα σωστό νομοσχέδιο, το οποίο έρχεται και επιλύει προβλήματα του παρελθόντος και φέρνει, όπως συνεχίζω να πιστεύω –υπάρχουν και τα σχετικά στοιχεία  που παρέθεσε ο Υπουργός- εκατομμύρια ευρώ στο Ταμείο του Υπουργείου Εθνικής Άμυνας. 
Αυτό, λοιπόν, χρειαζόμαστε αυτήν τη στιγμή, δηλαδή να ενισχύσουμε την εσωτερική, την εγχώρια αμυντική βιομηχανία. Θεωρώ ότι και η απασχόληση στον αντίστοιχο κλάδο θα αυξηθεί θεαματικά μέσα από το συγκεκριμένο νομοσχέδιο. 
Επίσης, η άποψη που ειπώθηκε από πλευράς, νομίζω, της κ. Γιαννακάκη στο άρθρο 1, θεωρώ ότι πραγματικά προσβάλλει ακόμη και την κοινή νοημοσύνη. Γιατί το λέω αυτό; Τελικώς, τι είδους στρατός είναι αυτός τον οποίο θέλουμε; Να εκτίθεται διαρκώς ο Αρχηγός ΓΕΕΘΑ  σε ειρωνικά σχόλια του Τύπου; 
Αυτό, λοιπόν, το οποίο μας ενδιαφέρει είναι το πώς θα ενισχυθεί το κύρος του Αρχηγού των Ενόπλων Δυνάμεων. Αυτό είναι το ζητούμενο και αυτό είναι το αυτονόητο. 
Θα πρέπει, λοιπόν, να κατανοήσει ο καθένας μας εντός της Αιθούσης, ότι θα πρέπει σε οτιδήποτε συμβεί να μπορεί ο Αρχηγός ΓΕΕΘΑ να αντιδρά άμεσα. Και αυτό προβλέπεται. 
Θέλω, τέλος, να επισημάνω ότι μέσα από τις συγκεκριμένες τροπολογίες -τις πέντε τις οποίες κατέθεσα- προσπάθησα πραγματικά να βοηθήσω και εγώ από την πλευρά μου σε θέματα τα οποία παρέμεναν σε εκκρεμότητα εδώ και καιρό και σχετίζονται και με τη βιωσιμότητα του Μετοχικού Ταμείου Στρατού, με το εφάπαξ βοήθημα των κατώτερων στελεχών των Ενόπλων Δυνάμεων, αλλά και με την απεμπλοκή και γρήγορη παράδοση στο Πολεμικό Ναυτικό των πυραυλακάτων και των υποβρυχίων από τα  ναυπηγεία της Ελευσίνας και του Σκαραμαγκά. 
Επίσης, θα ήθελα να ευχαριστήσω και την πολιτική ηγεσία για το γεγονός ότι έγιναν δεκτές οι τροπολογίες αυτές. 
Σας ευχαριστώ πολύ.</ChairmanSpeech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε, κυρία συνάδελφε. 
Τον λόγο έχει ο εισηγητής του ΣΥΡΙΖΑ κ. Βασίλειος Χατζηλάμπρου.</ChairmanSpeech> 
<Speech><Parlmember>ΒΑΣΙΛΕΙΟΣ ΧΑΤΖΗΛΑΜΠΡΟΥ</Parlmember>: Κύριοι συνάδελφοι της συγκυβέρνησης, σας προλαβαίνει διαρκώς ο Υπουργός και σας βάζει νέα προβλήματα. Κάνατε μία παρέμβαση και είπατε για 2,9 δισεκατομμύρια. Τι ήταν αυτό το νούμερο;</Speech> 
<Speech><Parlmember>ΙΩΑΝΝΗΣ ΛΑΜΠΡΟΠΟΥΛΟΣ</Parlmember> (Υφυπουργός Εθνικής Άμυνας): …(δεν ακούστηκε)</Speech>
<Speech><Parlmember>ΒΑΣΙΛΕΙΟΣ ΧΑΤΖΗΛΑΜΠΡΟΥ</Parlmember>: Και εσείς το είπατε τώρα. Όμως, τι ήταν; Μας λέτε ότι εκκαθαρίστηκαν και έμειναν επτακόσια τόσα εκατομμύρια. «Ανεκτέλεστο έργο» έγραφε το χαρτί που μας είχατε δώσει. Πώς εκκαθαρίστηκε και έγινε επτακόσια; Αυτή ήταν η ερώτηση που «τρέχουμε» τέσσερις, πέντε μέρες που συνεδριάζουμε. 
Και  σας λέμε: Σε ποιο νομικό πλαίσιο έγινε αυτή η εκκαθάριση; Μιλούσαμε για ανεκτέλεστο έργο και από τρία δισεκατομμύρια το φθάσατε στα επτακόσια τόσα εκατομμύρια, διαιρούμενο, κατ’ εκτίμηση ότι θα πάρουμε τουλάχιστον το 25%. Μα, αυτή ήταν η συζήτηση. Είναι οι δυο στήλες που λείπουν απ’ όλα τα πακέτα που μας δώσατε. 
Πώς διευθετήθηκαν αυτές οι συμβάσεις; Γιατί δεν είναι διευθέτηση νόμιμη, αν έχουν τελειώσει οι εγγυητικές επιστολές. Δεν είναι νόμιμη αν έχει περάσει χρόνος. Φέραμε πολλά παραδείγματα γι’ αυτά. Άρα, δεν πρόκειται για ένα καλό ή καλύτερο ή τέλειο ή λιγότερο χρήσιμο. Πρόκειται για άλλο πράγμα, εάν δεν δώσεις εξηγήσεις σε αυτό. 
Και είπαμε ότι λάβατε υπ’ όψιν σας την τροπολογία μας, η οποία έχει δύο βασικά σκέλη. Το ένα απ’ αυτά αφορά τη Βουλή και την επιτροπή που δεν την περιλαμβάνει η ρύθμιση. Το δεύτερο αφορά τον προσυμβατικό έλεγχο του Ελεγκτικού Συνεδρίου που δεν τον περιλαμβάνει. Και εμείς βάλαμε έναν απολογισμό, με ό,τι μπορεί να σημαίνει η ρήτρα διαφθοράς. 
Ξέρετε  τι  σημαίνει η ρήτρα διαφθοράς; Σημαίνει πως ξέρουμε ότι εκεί υπάρχει πολύ μεγάλο πρόβλημα. Γι’ αυτό λέμε «επί σαράντα». Γιατί, για παράδειγμα, δεν ήταν ότι υπήρχαν τα  Α-Ω και έτσι βρέθηκαν αυτοί που βρέθηκαν, από τη διαφθορά, δηλαδή, του πολιτικού συστήματος. Θα έβρισκαν κάτι άλλο, τα ΑΒ, τα ΒΓ. Κάτι θα  έβρισκαν. Ψάχνουμε να βρούμε τον τρόπο με τον οποίο θα μπορούμε να έχουμε έλεγχο και διαφάνεια πάνω σε αυτά. Υπήρχε καιρός που έρχονταν οι βίδες προς έγκριση και, όμως, δεν έρχονταν άλλοι λογαριασμοί. Τώρα πράγματι έρχονται οι βίδες. 
Υπάρχουν, όμως, ουσιαστικές συμβάσεις που δεν έχουμε εικόνα και λόγο, η Επιτροπή της Βουλής Εξοπλισμών και Άμυνας, η Επιτροπή Διαφάνειας, αυτά που σας έλεγα ότι δεσμεύθηκε ο Υπουργός ότι θα κάνει στους έξι μήνες και αντ’ αυτού μας έφερε τη ρύθμιση.
Και λέω ότι το κάνατε και λίγο χειρότερο, γιατί –καλώς μεν- δεχόσαστε την τροπολογία. Μέρος της τροπολογίας. Θα τη δούμε. Αυτά που ακούσαμε, καλά τα ακούσαμε. Είναι να συζητηθεί αλλού. Γιατί, όμως, όχι εδώ την ώρα που συζητιέται αυτό το άρθρο; 
Και ο πρώην Πρόεδρος της Βουλής άφησε να γίνει γνωστό ότι είναι χρόνια το ψάξιμο αυτής της υπόθεσης. Και αν κάτι χρεώνεται σε όλη αυτήν την ιστορία δεν είναι επειδή υπήρξαν πέντε, δέκα, επτά, δεκαεπτά, σε έναν πολιτικό χώρο. Είναι η κατασυκοφάντηση που έγινε -που είναι και επίκαιρο τώρα- στην έννοια λαϊκή κυριαρχία, εθνική ανεξαρτησία, κοινωνική απελευθέρωση. Η κατασυκοφάντηση! Και έφτασε να είναι συνώνυμο του ότι κάποιοι το διαχειρίζονται. Αιτήματα, δηλαδή, δημοκρατικά του τόπου που πήρε και ενσωμάτωσε το ΠΑΣΟΚ στο πρόγραμμά του. 
Και ο απολογισμός σήμερα ποιος είναι; Οι χειρότεροι κήρυκες ότι δεν μπορούμε να έχουμε όχι εθνική ανεξαρτησία, ότι δεν μπορούμε να έχουμε έναν αστερίσκο στις πολιτικές αποφάσεις της Ευρωπαϊκής Ένωσης, ότι δεν μπορούμε να έχουμε έναν αστερίσκο στην υπόθεση με τη Ρωσία, ότι δεν μπορούμε να κάνουμε αλλιώς σε ό,τι αφορά το Ισραήλ, που κρυβόμαστε πίσω από τις δηλώσεις των Ευρωπαίων που αναγνωρίζουν μόνο το αμυντικό δικαίωμα του Ισραήλ και δεν λένε κουβέντα για τους παλαιστίνιους που κατασφάζονται. Στη Συρία πρώτοι και καλύτεροι να υποστηρίξουμε την Αντιπολίτευση, στην Ρωσία να πάμε πρώτοι και καλύτεροι το γράμμα και βόλτα εκεί. Εκεί είναι χρήσιμη μια τέτοια συζήτηση.
Ο Κοινοβουλευτικός Εκπρόσωπος της Νέας Δημοκρατίας με το γνωστό τρόπο που έχει, είπε: «Και εάν δεν ψηφίσουμε, αυτό υπάρχει κενό και έτσι δεν μπορούμε να κάνουμε τίποτα». Αν δεν ψηφίσουμε αυτό σε δύο μήνες, αν έχουμε μπει στη διαδικασία να φέρουν απολογισμό για αυτά, θα μπορούμε να έχουμε πραγματική άποψη για όλες τις συμβάσεις. Και αυτό αντιφάσκει από το ότι είχαν μέχρι τώρα νομικό πλαίσιο και εκκαθάριζαν υποθέσεις. Δεν μπορεί να ισχύουν και τα δύο, να εκκαθαρίστηκαν υποθέσεις και από 3 δισεκατομμύρια κύριο έργο να φτάσαμε στα 700 και τώρα να μας λέει ότι άμα δεν περάσει η ρύθμιση, υπάρχει κενό. 
Σε τι είναι χρήσιμο το να πάει δύο χρόνια παρακάτω η παράταση; Σε τι είναι χρήσιμο; Σε ποιες συμβάσεις; Ποιες έχετε μπροστά σας που πρέπει να κοιταχτούν; Με τι εγγυητικές επιστολές; Με τι ρήτρες; Φτάσαμε εδώ να κάνουμε συζήτηση ότι εάν παίρναμε τις ρήτρες, θα παίρναμε 70 εκατομμύρια, ενώ με τη δικιά σας εκτίμηση είναι 178. Πού; Σε ποιο έργο; Το ένα είναι πολλαπλάσιο του άλλου, χωρίς να μας έχετε δείξει ότι έχει εκκαθαριστεί.
«Ανεκτέλεστο» λέγατε. Ανεκτέλεστο και εκκαθαρισμένο δεν πάνε μαζί. Ή κάποιος το τελείωσε το έργο ή μπήκαν ποινικές ρήτρες -πόσα είναι αυτά που εισπράξαμε- ή τους πήραμε τις εγγυητικές επιστολές. Δεν γίνεται να είναι και ανεκτέλεστο και εκκαθαρισμένο. Αυτά προσπαθούσαμε να σας πούμε και διακωμωδούσαμε την αυτοπεποίθηση με την οποία μιλούσατε γι’ αυτόν το νόμο. Δεν μας πειράζει. Δεν είναι η ουσία εκεί.
Η ουσία είναι ότι αυτή η ρύθμιση είναι ελλιπέστατη. Θα φύγει το δικό μας κομμάτι, υποτίθεται, της τροπολογίας. Και πάλι, αν δεν υπάρξει το σύστημα του ουσιαστικού απολογισμού και δικλίδων, όπου η κοινωνία να έχει έλεγχο σε αυτά που κάνει, το άγος θα συνεχίζεται και τότε και θα πέφτει στα κεφάλια επί δικαίων και αδίκων.
Δεν υπήρχε μομφή σώνει και καλά σε κάποιο πρόσωπο. Υπήρχε, όμως, σίγουρα μομφή στον τρόπο που επιχειρούμε μέσα στο καλοκαίρι σε ένα νομοσχέδιο να κάνουμε μια ρύθμιση μισή, βγάζοντας απ’ έξω και την επιτροπή της Βουλής, βγάζοντας απ’ έξω και το Ελεγκτικό Συνέδριο και τον προσυμβατικό έλεγχο.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Τελειώσατε;</ChairmanSpeech>
<Speech><Parlmember>ΒΑΣΙΛΕΙΟΣ ΧΑΤΖΗΛΑΜΠΡΟΥ</Parlmember>: Για τις τροπολογίες θα μιλήσει ο κ. Δρίτσας.
Θέλω να πω, όμως, μια κουβέντα. Η υπόθεση τού αν θα διαμορφώσουμε τους όρους για να μπορούμε να σταθούμε αξιοπρεπώς, να μπορούμε να λέμε τα «όχι» μας, να μπορούμε να διαλέγουμε τους συμμάχους μας, είναι μια υπόθεση οικοδόμησης ενός άλλου αναστήματος της χώρας σε όλα τα επίπεδα, και στο παραγωγικό και στο πολιτικό κ.λπ.. 
Εσείς το κύριο που έχετε δείξει είναι να είστε σε κάποιους χρήσιμοι ως πολιτικοί. Χρήσιμοι διότι η Ευρωπαϊκή Ένωση εφορμά, χρήσιμοι λόγω της τάδε ευρωπαϊκής ρύθμισης, χωρίς να ψάχνονται οι δυνατότητες. 
Στην τελευταία επιτροπή αναγνωρίσατε κι εσείς ότι μπορεί να γίνει κάποια διευθέτηση. Και τελικά, γίνεται μόνο για ιδιώτες. Στο επίπεδο της κρατικής βιομηχανίας που θα έπρεπε να δούμε συγκεκριμένες ανάγκες και να το «τρέξουμε», υπό ποιο καθεστώς τελούμε; Παράταση για την αξιολόγηση, πρόγραμμα εθελούσιας, κλείσιμο εργοστασίων. 
Άρα, είναι μία υπόσχεση ότι θα έχουμε αμυντική βιομηχανία. Εμείς έχουμε ένα πιο συνολικό σχέδιο, που βλέπει κι αυτό, γιατί διαμορφώνει ένα άλλο πολιτικό ανάστημα.
Ευχαριστώ.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε.
Τον λόγο έχει ο ειδικός αγορητής του ΠΑΣΟΚ, κ. Πύρρος Δήμας.</ChairmanSpeech>
<Speech><Parlmember>ΠΥΡΡΟΣ ΔΗΜΑΣ</Parlmember>: Κυρία Πρόεδρε, για την οικονομία του χρόνου δεν έχω να προσθέσω κάτι. Είμαι καλυμμένος και, βεβαίως, συμφωνούμε με τις τροπολογίες που έφερε ο Υπουργός.
Ευχαριστώ.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστώ κι εγώ, κύριε Δήμα.
Τον λόγο έχει ο κ. Γαβριήλ Αβραμίδης από τους Ανεξάρτητους Έλληνες.</ChairmanSpeech>
<Speech><Parlmember>ΓΑΒΡΙΗΛ ΑΒΡΑΜΙΔΗΣ</Parlmember>: Ευχαριστώ.
Θα προσπαθήσουμε να τοποθετηθούμε. Βεβαίως, είναι και το ζήτημα των τροπολογιών. Γιατί δεν τα φέρνει απευθείας ο Υπουργός, να ξέρουμε ότι θα έλθουν; Έψαχνα, μάλιστα, τα χαρτιά για να δω τις τροπολογίες. Ήταν όλες εκπρόθεσμες. Επ’ αγαθώ είναι από ό,τι βλέπω εδώ και θέλουν μελέτη. Μάλιστα, ήταν δύο λίστες. Οι ίδιες τροπολογίες σε δύο διαφορετικές ημερομηνίες. 
Επειδή ακούστηκαν αρκετά πράγματα, θα θέσουμε λίγο και το δικό μας προβληματισμό εδώ και για το «ΕΟΚ και ΝΑΤΟ το ίδιο συνδικάτο» και γιατί το Σύμφωνο της Βαρσοβίας δεν επενέβη να προστατεύσει την Κύπρο στην εισβολή του 1974, που διερωτήθηκε ο κύριος Υπουργός. Ίσως εγώ να μην έχω διαβάσει καλά την ιστορία. Εγώ δεν ήμουν ποτέ φίλος του Συμφώνου της Βαρσοβίας, όπως δεν ήμουν και του ΝΑΤΟ με την έννοια αυτή. Ποτέ, όμως, δεν ζητήθηκε συνδρομή του Συμφώνου της Βαρσοβίας. 
Να θυμίσω, όμως, πως όταν το 2004 –παρ’ όλο που οι πολιτικές δυνάμεις στη χώρα μας υποστήριζαν το σχέδιο Ανάν και ήθελαν να το επιβάλουν με ποικίλους τρόπους- μετά το ηρωικό και καθαρό «όχι» του κυπριακού ελληνισμού, η διάδοχος στο Συμβούλιο Ασφαλείας της Σοβιετικής Ένωσης, η Ρωσία τότε, απείλησε με βέτο, άσκησε βέτο για να μην επιβάλουν το σχέδιο Ανάν. 
Όσον αφορά το νομοσχέδιο:  Επί της αρχής είπαμε «παρών». 
Στο πρώτο άρθρο δεν μας πείσατε για την ανάγκη αυτής της αλλαγής για τον Αρχηγό του Γενικού Επιτελείου, οπότε λέμε «παρών». 
Στο δεύτερο άρθρο σχετικά με τους δικαστικούς και την εξέλιξή τους, θα πούμε «ναι», το υπερψηφίζουμε. 
Το τρίτο άρθρο περιμέναμε να αποσυρθεί και να έλθει με όλα αυτά τα στοιχεία. Θα πρέπει να γίνει ένας απολογισμός για όλα αυτά τα αντισταθμιστικά ωφελήματα, τα οποία έχουν περάσει και έχουν κινηθεί σε διάφορες υπόγειες διαδρομές -και για τα ανεκτέλεστα και γι’ αυτά που έχουν εκτελεστεί- για να υπάρχει μία εικόνα στην Εθνική Αντιπροσωπεία, στην αρμόδια Επιτροπή Εθνικής Άμυνας και Εξωτερικών Υποθέσεων, ακόμα και στην Επιτροπή Εξοπλισμών. Διότι δεν μπορεί να υπάρχει και να συνεχίζει να υπάρχει το αίσθημα ατιμωρησίας στον ελληνικό λαό γι’ αυτά που έχουν γίνει στο παρελθόν. 
Τώρα, όσον αφορά τις τροπολογίες θα τοποθετηθούμε στην ψήφιση.
Ευχαριστώ.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Τον λόγο έχει η κ. Μαρία Γιαννακάκη από τη Δημοκρατική Αριστερά.</ChairmanSpeech>
<Speech><Parlmember>ΜΑΡΙΑ ΓΙΑΝΝΑΚΑΚΗ</Parlmember>: Ευχαριστώ πολύ, κυρία Πρόεδρε.
Θα ξεκινήσω, λέγοντας ότι ο αρχηγός ΓΕΕΘΑ δεν εκτίθεται ούτε από τα δημοσιεύματα ούτε αν δεν περάσει το άρθρο 1 του παρόντος νομοσχεδίου. Περισσότερο, κατά τη γνώμη μας, εκτίθεται όταν προφασίζεται και όταν το αρμόδιο Στρατιωτικό Δικαστήριο δέχεται την άγνοια αρμοδιότητας. Όταν ουσιαστικά, δηλαδή, δέχεται την άγνοια νόμου, την οποία δεν δεχόμαστε για τον απλό πολίτη. 
Επίσης, θέλω να πω το εξής: Τα καλά λόγια που ακούστηκαν για το πρόσωπό σας, κύριε Υφυπουργέ, δεν μπορούν ποτέ να αποτελούν επιχείρημα, προκειμένου να νομοθετήσουμε εδώ μέσα. 
Ακριβώς αυτό ζητάνε οι Έλληνες πολίτες από τη Βουλή, δηλαδή να δημιουργηθεί ένα τέτοιο νομοθετικό πλαίσιο το οποίο να μην στηρίζεται στο κύρος του οποιουδήποτε, αλλά να εφαρμόζεται ακόμα και όταν η διοίκηση βρίσκεται στα χέρια φαύλων, που φυσικά δεν είναι η περίπτωσή μας, γιατί ξέρετε το σεβασμό που έχω και εγώ προσωπικά, αλλά και το κόμμα το οποίο έχω την τιμή να εκπροσωπώ, για το πρόσωπό σας.
Θέλετε, λοιπόν, πραγματικά με το παρόν νομοθέτημα να ξεκινήσουμε από μία tabula rasa για τα εξοπλιστικά; Σας διαβεβαιώ ότι ο μόνος τρόπος –αυτό ακούστηκε από πολλές πτέρυγες της Βουλής- είναι ο δρόμος που σας δείχνουμε εμείς, δηλαδή να γίνει Επιτροπή Εξοπλιστικών, να έλθει μία-μία σύμβαση και να εξετάσουμε, από την υπογραφή μέχρι τώρα, τι έχει γίνει σ’ όλη την πορεία της, διαφορετικά θα μένουν πάντα σκιές και πάντα σκοτεινά σημεία. Δεν πρόκειται ποτέ να ξεκινήσουμε από την αρχή και να αρθούν όλες μας οι ενστάσεις όσον αφορά σ’ αυτό.
Επίσης, θέλω να σημειώσω το εξής: Δεν δόθηκε καμμία απάντηση στο ερώτημα που σας θέσαμε. Ισχυρίζεστε ότι μέσα από τα αντισταθμιστικά ωφελήματα των ληξασών συμβάσεων θα δοθεί δουλειά και θα δοθεί ένα πάρα πολύ σημαντικό μέρος, προκειμένου να αναζωογονηθεί η Ελληνική Αμυντική Βιομηχανία, όμως τα συνοδευτικά κείμενα και η έκθεση που συνοδεύει το παρόν νομοθέτημα λένε άλλα πράγματα. Δεν μιλάνε πουθενά για Ελληνική Αμυντική Βιομηχανία. Μιλάνε για μικρομεσαίες επιχειρήσεις και για το ευρωπαϊκό αμυντικό σύστημα. Δεν μας δώσατε καμμία απάντηση. Ελπίζω να σας δοθεί η ευκαιρία να απαντήσετε πάνω σ’ αυτό. 
Βέβαια, αναδεικνύεται εδώ πέρα το πόσο σημαντικό είναι να έλθετε και να μιλήσουμε στις αρμόδιες επιτροπές και στην Επιτροπή Εξοπλιστικών, αλλά και στην Επιτροπή Εθνικής Άμυνας και Εξωτερικής Πολιτικής, για την ανάγκη ύπαρξης ενός εθνικού αμυντικού σχεδιασμού. Είναι μία συζήτηση η οποία πρέπει να γίνει πάρα πολύ συγκροτημένα και πάρα πολύ συστηματικά και να ξαναδούμε όλα τα θέματα από την αρχή.
Όσον αφορά στις τροπολογίες, υπάρχουν κάποιες τις οποίες κάνατε δεκτές, όμως παραμένει μία σειρά από τροπολογίες τις οποίες σας προτείναμε και δεν κάνατε δεκτές και αφορούν ζητήματα μέριμνας προσωπικού. Αυτό έγινε χωρίς να μας δοθεί καμμία περαιτέρω εξήγηση ούτε υπήρχε καμμία εξήγηση σε προηγούμενα νομοθετήματα, που μας έχετε φέρει εδώ. Η Αναπληρωτής Υπουργός είπε ότι θα έλθει εντός του Σεπτεμβρίου -και ελπίζουμε να γίνει- ένα πιο συγκροτημένο νομοθέτημα που να αντιμετωπίζει συνολικά τέτοια ζητήματα. 
Επειδή έγιναν διάφοροι υπαινιγμοί ότι αυτοί που είμαστε αντίθετοι με τις διατάξεις του παρόντος νομοθετήματος αφήνουμε σκιές και υπόνοιες για τις Ένοπλες Δυνάμεις, εδώ πρέπει να γίνει ξεκάθαρο το εξής: Εμείς τιμάμε και σεβόμαστε τις Ελληνικές Ένοπλες Δυνάμεις, οι οποίες επιτελούν ένα πάρα πολύ σημαντικό έργο σε πολύ χαλεπούς καιρούς και με πολύ μειωμένες αποδοχές και σ’ αυτό είμαστε πάρα πολύ ξεκάθαροι. Τίποτα δεν γίνεται, αν δεν υπάρχει, όχι η ανοχή, αλλά η ενθάρρυνση της πολιτικής ηγεσίας. Όλα όσα έχουν ειπωθεί εδώ μέσα από την πλευρά μας και αφορούν σε κακούς, σε φαύλους χειρισμούς στα εξοπλιστικά, έγιναν με την ενθάρρυνση των πολιτικών ηγεσιών, τελεία και παύλα. 
Κάποιοι πλούτισαν και κάποιοι έκαναν καριέρα, πουλώντας «πατριωτιλίκι» και πουλώντας εχθρούς και απειλές. Έτσι γίνονταν οι παραγγελίες, χωρίς να υπάρχει κανένας έλεγχος και απαιτούμε να ξεκινήσει αυτός ο έλεγχος, τουλάχιστον σήμερα, με τον τρόπο το οποίον σας είπαμε εμείς.
Τελειώνοντας, θα ήθελα να πω το εξής: Κύριε Υπουργέ, όλη η ιστορία αφορά στην ανάγκη τού να κλείσουν αυτές οι υποθέσεις και να επιστραφούν οι εγγυητικές επιστολές. Ακόμα και σ’ αυτό το θέμα παραμένετε έκθετος και δεν μας έχετε απαντήσει. Είπατε ότι στη διάρκεια της εκκαθάρισης γίνεται έλεγχος όλων των δικαιολογητικών, από την αρχή μέχρι το σημείο που έχουν φθάσει, όμως εμείς αυτό το πράγμα δεν μπορούμε να το δούμε. 
Θα επαναλάβω και θα κλείσω μ’ αυτό: Το ότι πρόκειται για απόρρητα στοιχεία τα οποία εμπίπτουν και στο εμπορικό απόρρητο, με την έννοια ότι πρόκειται για εταιρείες που  είναι ανταγωνιστικές μεταξύ τους, δεν είναι κάτι που μας καλύπτει.
Η επιτροπή εξοπλιστικών προγραμμάτων έχει τη δυνατότητα να κάνει κλειστές συνεδριάσεις, χωρίς να καταγράφεται και χωρίς να υπάρχουν κάμερες. 
Ελάτε στην επιτροπή και δώστε όλα τα στοιχεία που σας ζητάμε. Δεν μπορεί να υπάρχει απόρρητο για την Βουλή των Ελλήνων. 
Σας ευχαριστώ πολύ.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Η κ. Λιάνα Κανέλλη από το Κομμουνιστικό Κόμμα Ελλάδας έχει τον λόγο.</ChairmanSpeech>
<Speech><Parlmember>ΛΙΑΝΑ ΚΑΝΕΛΛΗ</Parlmember>: Ευχαριστώ, κυρία Πρόεδρε.
Θα αρχίσω από τις τροπολογίες.
Για την τροπολογία με γενικό αριθμό 1744 με ειδικό αριθμό 35 θα σας πούμε «παρών».
Για την τροπολογία με γενικό αριθμό 1745 με ειδικό αριθμό 36 θα σας πούμε «παρών» με την εξής επισήμανση. Είχαμε τοποθετηθεί και τότε. Για ποιες εργασιακές σχέσεις μιλάμε; Εντάξει, θέλετε να τελειώσετε τα καράβια. Νομιμοποίηση για γαλέρα είναι. Δε θα σας σταματήσουμε, αλλά είναι γαλέρα. Ο τρόπος με τον οποίο αντιμετωπίζετε το ζήτημα στο επίπεδο των εργαζομένων στα ναυπηγεία, στο τροχαίο υλικό είναι γαλέρα. 
Στην τροπολογία με γενικό αριθμό 1746 με ειδικό αριθμό 37 θα σας πούμε «όχι» πανηγυρικά. Θα σας πούμε «όχι» πανηγυρικά γιατί δεν είναι δυνατόν. Τους αποκόπτετε από τα δικαιώματα που είχαν. Τους πετάτε στο δρόμο. Το καταλαβαίνετε; Ασχολείστε μόνο με τους εργολάβους στην πραγματικότητα. Πώς θα σας πούμε «ναι» δηλαδή; Τι να σας πούμε; 
Στην τροπολογία με γενικό αριθμό 1748 θα πούμε «παρών».
Στην τροπολογία με γενικό αριθμό 1747 θα πούμε «παρών». Για το Μετοχικό Ταμείο Στρατού τοποθετήθηκα, κύριε Υπουργέ. Δεν ήσασταν εδώ. Τα κλεμμένα δεν πρόκειται να τα πάρει ποτέ πίσω το Μετοχικό Ταμείο Στρατού. 
Άλλωστε, ζούμε σε μια χώρα στην οποία η αποζημίωση για αναπήρους πολέμου ήταν περίπτερα. Έτσι αποζημίωνε το ελληνικό κράτος. Με περίπτερα. Δεν μπορείτε εδώ να μας μιλάτε για εθνική κυριαρχία και ότι σέβεστε τις Ένοπλες Δυνάμεις. Δεν μπορείτε να το πείτε αυτό το πράγμα. Ακούστηκαν απίστευτα πράγματα σήμερα εδώ μέσα. Δε γίνεται. Θέλετε να πιάσω μια σειρά από πράγματα;  Θα προσπαθήσω να τα πιάσω με όση λεπτότητα γίνεται. 
Γιατί σας λέμε «όχι» στο άρθρο για το στρατοδικείο; Πείτε μας. Δεν υπήρξαν στρατιωτικοί στα σκάνδαλα που ήδη έχουν καταλήξει στον Κορυδαλλό; Περάσαν από στρατοδικείο ή πήγαν στα πολιτικά δικαστήρια; Όσοι πιάστηκαν στα πολιτικά δικαστήρια πήγαν. Δεν πήγαν στα στρατοδικεία; Δεν εγκρίνανε, δεν αποφασίζανε; Δε συστήνανε; Δεν αποδέχονταν; Δεν παρακολουθούσαν; Τι πήγε στα στρατοδικεία απ’ αυτό; 
Είναι κόπρος του Αυγείου η υπόθεση των αντισταθμιστικών οφελών. Και εσείς θέλετε να μου κάνετε τον Ηρακλή. Θα τον κάνετε χωρίς τη δική μας ψήφο. Θα καθαρίσετε την κόπρο του Αυγείου. Δεν θα ψηφίσουμε εμείς. Δεν είμαστε ούτε η σκούπα ούτε το σφουγγάρι για μια πολιτική η οποία αναπαράγει κόπρο του Αυγείου. 
Δεν είμαστε και συμμέτοχοι στην αντιπρόταση του ΣΥΡΙΖΑ να είμαστε αστερίσκος. Ήμασταν αστερίσκος στους S300; Πού τους πήγαμε τους S300; Ήμασταν αστερίσκος στη Ζυρίχη; Είναι εγγυήτρια δύναμη η Σοβιετική Ένωση; Η Αγγλία, η Τουρκία και η Ελλάδα ήταν εγγυήτριες δυνάμεις στο Κυπριακό. Ήμασταν αστερίσκος στη Βόρεια Κορέα, τη Νότια Κορέα και στον πόλεμο της Κορέας; Θέλετε να πάμε στην Καλλίπολη; Πού θέλετε να πάμε; Θέλετε να πάμε εκατό χρόνια πίσω, στους Βαλκανικούς; Πού θέλετε να πάμε; 
Έχουμε 4 Σεπτεμβρίου 2014. Αυτό που συζητάμε εδώ είναι ζώσα πραγματικότητα. Είναι οι σημερινές αποφάσεις, που δεν ερμηνεύουν το παρελθόν. Υποθηκεύουν και διακυβεύουν το μέλλον. Χαρακτηριστική περίπτωση, την χρησιμοποίησαν κατά κόρον οι Τούρκοι και ο Ντενκτάς την Κύπρο: Να καταφεύγουν σε ιστορικές ερμηνείες και προδιαγραφές, όταν είχαν αδυναμία στήριξης αθλιοτήτων σημερινών και πολιτικών. Δε θα μπω στην αναφορά. Δεν θέλουμε να γίνει αστερίσκος. 
Θα σας πω δυο νούμερα για να καταλάβετε. Πού θέλετε να καταφύγω δηλαδή; Κατέπεσε το TETRA; Τι παράγετε στην Ελλάδα; Παράγετε ασυρμάτους να έχει η αστυνομία; 
Τελειώσαμε με την ΠΥΡΚΑΛ. Έχουμε κάπου να φτιάχνουμε σφαίρες για ώρα ανάγκης; Τι θα γίνει άμα μας κόψουν τις προμήθειες οι τάχα μου, δήθεν, σύμμαχοι, όπως μας έκοψαν και την Κύπρο στα δύο και της έβαλαν μια πράσινη γραμμή και πήγαν και οι νατοϊκοί κυανόκρανοι εκεί; 
Θα μου πείτε τώρα ότι είσαστε σε θέση να μας εγγυηθείτε; Τι να μας εγγυηθείτε; Εγκαλείται ο τελευταίος πολίτης, άμα περάσει τα σύνορα στην πράσινη γραμμή και του βάλουν σφραγίδα από το ψευδοκράτος του Ντενκτάς. Κάνω λάθος; Ποιος είναι συνομιλητής του Ερντογάν που πήγε, λες και ήταν ο Σπύρος Άγκνιου σε επίσκεψη στην Ελλάδα, στα κυπριακά εδάφη; Ποιος πήγε; Ο Ερντογάν πήγε. Αυτός είναι ο συνομιλητής σας. Έχετε στρατιωτική οικονομική διπλωματία, στρατιωτική μορφωτική διπλωματία, στρατιωτική τούτο, στρατιωτική κείνο, στρατιωτική τ’ άλλο. 
Έχω δεκαπέντε χρόνια Βουλευτής εδώ μέσα. Όταν ρώτησα κάποτε πού πήγαν τα ογδόντα εκατομμύρια –νομίζω ήταν ο Σπηλιωτόπουλος και από κάτω ήταν Τσοχατζόπουλος και Παπαντωνίου- σε σχέση με τις νατοϊκές τιμές κάποιων πραγμάτων, δεν μου απάντησε ποτέ κανένας. Η απάντηση του Υπουργού ξέρετε ποια ήταν; Είχε σηκωθεί τότε ο Τσοχατζόπουλος με τον Παπαντωνίου από κάτω και είπαν: «Με αυτές τις απαντήσεις που δίνετε, γεννάτε ερωτήματα».
Δεν πιστεύουμε εμείς στην προσωπική πολιτική. Σας το είπα και πριν, δεν πιστεύουμε ότι υπάρχει εδώ μέσα κανένας ενσυνείδητα βρώμικος και ενσυνείδητα προδότης. Κρινόμαστε εκ τους αποτελέσματος όλοι. Αλλά δεν μπορείτε και να δικαιολογείτε μία πολιτική κάθαρσης, επειδή μπορεί να πιάσατε τρία ή πέντε λαμόγια και επτά καθάρματα σε επίπεδο θεσμικό. Δεν σημαίνει και αλλαγή της πολιτικής αυτό, κυρία Πρόεδρε. Δεν σημαίνει αλλαγή πολιτικής!
Μιλάτε για την αξιοπρέπεια του ελληνικού στρατεύματος και δεν έχουμε τη δυνατότητα να έχουμε ΚΨΜ και το δώσαμε σε ιδιώτες; ΚΨΜ, να φτιάχνει ο ελληνικός στρατός καφέδες, τυρόπιτες και σάντουιτς για τα παλληκαράκια! Ρωτήστε αξιωματικούς. Δυσκολεύονται να φτιάξουν με δεκατρία και δεκαπέντε άτομα πλήρωμα για άρμα. Γιατί άλλος είναι ΕΠΟΠ, άλλος είναι πενταετούς, άλλος είναι μόνιμος, άλλος είναι κληρωτός. Δεν μπορούν να φτιάξουν πλήρωμα! Μιλάτε για αξιοπρέπεια; Εδώ συγκρούστηκε πολεμικό πλοίο με εμπορικό πλοίο και ακόμα ψαχνόμαστε για το ποιος έφταιγε και κλαίγανε οι μανούλες στα κανάλια. 
Εσείς μου λέτε τώρα να δώσετε πειθαρχική ευθύνη στον Αρχηγό ΓΕΕΘΑ. Όταν ο Μπεγλίτης ήταν Υπουργός, είπε: «έχω το twitter μου ανοιχτό και την ιστοσελίδα μου ανοιχτή και όποιος φαντάρος έχει παράπονα, να μου τα στείλει εμένα». Και ωρυόμασταν εμείς. Τι είμαστε εμείς δηλαδή; Λιγότερο πατριώτες είμαστε, που σας λέμε ότι δεν γίνεται έτσι; Θέλετε στρατοδικείο; Να έχει αντικείμενο το στρατοδικείο σε καιρό ειρήνης. Θέλετε πολεμική βιομηχανία; Σε καιρό ειρήνης πρέπει να έχει ρόλο. Θέλετε σύστημα αμύνης, πραγματικό; Μα πρέπει να καθορίζεται το δόγμα. Ποιο είναι το δόγμα της χώρας; Το Νταρφούρ; Γιατί; Έχει κανένα οικόπεδο η Ελλάδα εκεί; Για να ξέρω: έχει οικόπεδο; Όταν λέω «οικόπεδο», εννοώ από αυτά με τα ενεργειακά, έτσι; Το οικόπεδο δεκατρία, το οικόπεδο δεκατέσσερα, το οικόπεδο Λεβιάθαν. 
Δεν σας επιτρέπουμε να λέτε: «η Ελλάδα είναι μικρή χώρα». Μέχρι να πεθάνουμε, θα φωνάζουμε οι κομμουνιστές: Δεν υπάρχουν «μικρές και μεγάλες χώρες». Δεν υπάρχουν «μικρά και μεγάλα αναστήματα». Δεν είναι το ανάστημα φερμουάρ να το ανεβάζω και να το κατεβάζω. Η χώρα είναι ο λαός της, ζωντανός. Εξ ορισμού μεγάλη είναι, όπως όλες οι μεγάλες χώρες. Έχει άλλες μικρότερες χώρες που σηκώνουν κεφάλι. Δεν χρειάζεται μονίμως έναν πάτρωνα, για να σηκώσει κεφάλι. 
Μωρέ, άμα μας την πέσουν οι οχτροί, θα βασιστείτε ακόμα και στη γυναίκα, σαν τη γυναίκα της Κρήτης, με την τσουγκράνα. Κι εμείς εδώ ερχόμαστε και συζητάμε: Ποιος φτιάχνει τσουγκράνες για να ‘χει να σηκώσει από κάτω, όταν πέφτει ο αλεξιπτωτιστής; Με τα αντισταθμιστικά οφέλη θα φτιάξετε τσουγκράνες; Εδώ είχαμε ζάχαρη και τώρα δεν έχουμε, είχαμε στάρι και τώρα δεν έχουμε. Κι εδώ μιλάμε για αντισταθμιστικά;</Speech> 
<Speech><Parlmember>ΠΕΙΡΑΪΚΗ ΠΑΤΡΑΪΚΗ</Parlmember>: Δεν τα είδαμε; Δεν τα ζήσαμε; ΠΥΡΚΑΛ: Πλούτος. Πού πήγε αυτός ο πλούτος; Πώς βρέθηκαν εξακόσια τόσα δισεκατομμύρια έξω από τη χώρα; Από πού τα βγάλανε; Από αυτά τα βγάλανε.
Αν δεν αλλάξει αυτή η πολιτική, τα σημερινά αντισταθμιστικά θα είναι αυριανά αντισταθμιστικά και στη θέση των αμερικανονατοϊκών δυνάμεων ή του μονοπωλίου του τάδε θα είναι κάτι άλλο.
Κλείνω με μια φράση, κυρία Πρόεδρε, ειλικρινά σας το λέω, μόνο με μια φράση. Ούτως ή άλλως το καταψηφίζουμε και κατ’ άρθρο και στο σύνολο:
Η εταιρεία «HALLIBURTON» της αμερικάνικης ηγεσίας του Τσέινι και των υπολοίπων, έχει αυτή τη στιγμή ιδιωτικές εταιρείες security, από το Ισραήλ μέχρι τον τελευταίο πολίτη εδώ, που παρακολουθείται σε επίσημες εκδηλώσεις. Και θα βάλετε εμάς να μιλήσουμε για εξοπλισμούς σε επίπεδο ISIS, ταλιμπάν και πρώην συλληφθέντων του Σαντάμ; 
Θα μιλήσουμε με όρους αγχόνης και τράπουλας; Η πατρίδα είναι ο λαός και ο λαός αυτός ξέρετε τι έχει φτιάξει; Έχει φτιάξει μέχρι στιγμής κάθε χρόνο εβδομήντα αεροσκάφη πολεμικής αεροπορίας, εκατόν πενήντα κινητήρες τούρμπο, τέσσερις χιλιάδες στοιχεία τηλεπικοινωνιών, δυόμισι χιλιάδες διάφορα εναέρια και επίγεια συστήματα και πυραυλικά, οκτακόσιες είκοσι πιστοποιήσεις εκπαίδευσης και εκατόν πέντε χιλιάδες ώρες διδασκαλίας. Μόνο η ΕΑΒ. Και συρρικνούται. Και ιδιωτικοποιούνται όλα αυτά. Πάμπλουτοι είμαστε. Ο μεγαλύτερός μας πλούτος είναι οι εργάτες μας, οι εργαζόμενοί μας, η πείρα τους, η δουλειά τους και το φρόνημά τους. Για να έχεις φρόνημα, δεν μπορείς να το τακτοποιήσεις μέσω tweet. 
Εψήφισα, κυρία Πρόεδρε, να μην αναρωτηθεί κανένας.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Το είπατε πολύ δυνατά. 
Ο κ. Γεώργιος Νταβρής από τους Ανεξάρτητους Δημοκρατικούς Βουλευτές έχει τον λόγο.</ChairmanSpeech> 
<Speech><Parlmember>ΓΕΩΡΓΙΟΣ ΝΤΑΒΡΗΣ</Parlmember>: Κυρία Πρόεδρε, κύριε Υπουργέ, αγαπητοί συνάδελφοι, η συνάδελφος κ. Γιαννακάκη ζήτησε αναβάθμιση της επιτροπής, στα πλαίσια που εξήγγειλε και το Υπουργείο, λέγοντας μάλιστα και παίρνοντας μία σωστή θέση ότι δεν υπάρχει απόρρητο για την ελληνική Βουλή. Έτσι δεν είναι κυρία Γιαννακάκη, αν κατάλαβα καλά; Υπάρχει το βιομηχανικό απόρρητο, κύριε Υπουργέ, ίσως σας πει ο Γενικός Διευθυντής Εξοπλισμών.
Στο έγγραφο που κατέθεσα, που το βίωσα, διευθυντικό στέλεχος της εταιρείας «ALTEC» με το όνομα Μόσχογλου ζητούσε το ΕΘΣΥΣΑΝ σε ηλεκτρονική και κανονική μορφή που δεν το είχε ούτε το ΑΤΑ. Το κατήγγειλα και είναι εκεί μέσα και ζήτησα και προχθές από τον κ. Γεωργιόπουλο και από εσάς συγκεκριμένα να μου πει αν δουλεύει αυτό το σύστημα, γιατί η δική μου πληροφόρηση είναι ότι παρεδόθη μεν, ξοδεύτηκαν λεφτά, αλλά το ζητούμενο δεν ήταν αυτό. Το ζητούμενο είναι ότι δεν δουλεύει και αυτή η απορρητότητα –προσέξτε- δεν πήγε ποτέ στο στρατιωτικό δικαστήριο ούτε στο πολιτικό. 
Θα κάνω την αναφορά μου στον Εισαγγελέα του Αρείου Πάγου, αλλά ζητώ και από εσάς να δεσμευτείτε, να βγάλετε αυτόν το φάκελο, ο οποίος είναι κατάπτυστος. Δείτε τι ζητούσε διευθυντικό στέλεχος της «ALTEC», μόνο εκ του εγγράφου, αν δεν υπήρχαν δέκα στρατιωτικοί. Εγώ ήμουν Υπαρχηγός στο ΑΤΑ και δεν μπορούσα να το συντάξω με τις παραπομπές. Αυτό εχάθη. 
Ποια ήταν, λοιπόν, αυτή η δύναμη -κι αφού σήκωσα τους τόνους- που κάθε φορά έβαζε το χεράκι της και χανόταν κάτι τέτοιο; Δεν υπήρχε το νομικό οπλοστάσιο; Σαφώς και υπήρχε, κύριε Υπουργέ. Υπήρχε, όμως, αυτό που λέγεται διαπλοκή του συστήματος που σταμάταγε, για παράδειγμα, το Νταβρή, ώστε να μην γράψει την αναφορά, να μην πάει ο εισαγγελέας του στρατοδικείου -προσέξτε- να καλέσει τον Αρχηγό του ΓΕΕΘΑ, τον κ. Χηνοφώτη τότε και να του πει: «Τι έγινε, κύριε Χηνοφώτη; Μπορεί ο στρατιωτικός εισαγγελέας να καλέσει τον Α/ΓΕΕΘΑ που ζητάτε την αναβάθμισή του;». Ποτέ. Έχει δίκιο η κ. Κανέλλη. Πρέπει να πάμε στο πολιτικό δικαστήριο. Δεν μπορεί. 
Να πάμε παρακάτω; Κάθε χρόνο πηγαίνω. Έχω πάει τρεις φορές κι έμεινα, με το δάκρυ στο μάτι, μπροστά στον αδερφό του Ηλιάκη. Έχω καθήκον να το πω. Κυρία Υπουργέ, το έχω πει και στον κ. Αβραμόπουλο, έχω κάνει τεράστιο αγώνα. Ο φάκελος αυτός δεν έχει ανοίξει ποτέ ούτε υπηρεσιακά ούτε δικαστικά. Εγώ, όταν έγινε το ατύχημα, ήμουν υπεύθυνος ασφαλείας πτήσεων ως Υπαρχηγός του ΑΤΑ. Δεν κλήθηκα από τον εισαγγελέα του στρατοδικείου να καταθέσω. Δεν κλήθηκε ο κ. Χηνοφώτης, δεν κλήθηκε ο κ. Γιάγκος, δεν  κλήθηκε ο κ. Γκιώκας που διερεύνησε το ατύχημα. 
Ξέρετε τι γράφει ο φάκελος, κύριε Υπουργέ; «Ο Τούρκος ήταν μικρής αεροπορικής αντίληψης και κρίσης». Λες και ο εισαγγελέας είχε διαβάσει το φάκελό του. Δεν φταίει ο εισαγγελέας, όμως. Φταίει το σύστημα που έστειλε τους αξιωματικούς να καταθέσουν. 
Προσέξτε ποια είναι η ειρωνεία της τύχης. Ο κ. Ερντογάν, που έχτισε το παλάτι, τον αρχηγό τον έχει βάλει φυλακή, γιατί υπήρχε η «βαριοπούλα». Εδώ, δεν υπάρχει εθνικό συμφέρον που απαιτεί να μείνει ο φάκελος κλειστός. Εάν υπήρχε, ο πρώτος που θα σώπαινε θα ήμουν εγώ. Δεν υπάρχει. 
Θα πάμε μαζί στον Εισαγγελέα του Αρείου Πάγου. Έχουμε υποχρέωση στα παιδιά του Ηλιάκη και στον αδελφό του, που είναι ανάπηρος από τη μέση και κάτω. Θα ήθελα να σας παρακαλέσω, κύριε Υπουργέ, να πάμε παρέα. 
Τι δείχνουν όλα αυτά; Δείχνουν, μαζί με αυτό που θα πω -γιατί με στενοχώρησε ο κ. Κακλαμάνης- ότι η σαπίλα έχει περάσει και κάπου, που εγώ δεν το επιτρέπω ως πρώην αξιωματικός να περάσει. 
Το πολιτικό θέμα είναι ότι δεν γράφουν αναφορές και δεν διαμαρτύρονται και δεν πάνε στα δικαστήρια οι στρατιωτικοί καταγγέλλοντας τα εγκλήματα. Αναβάθμιση ζητάει η Αναπληρώτρια από το ΓΕΕΘΑ δήθεν με αυτό. Μα, αν διαλυθεί ο κοινωνικός ιστός -το είπα και στην επιτροπή- βγάζουμε τον Α/ΓΕΕΘΑ με τη ντουντούκα, γιατί είναι οι πεινασμένοι. Είναι αναβάθμιση του ΓΕΕΘΑ αυτή; Για όνομα του Θεού! 
Το στρατιωτικό εργαλείο της χώρας, με τον τρόπο που έπαιξαν τα εξοπλιστικά, βύθισε τη χώρα σε αυτή την κρίση. Καταστράφηκε και το οικονομικό εργαλείο και τώρα έχουμε πέσει στην περιδίνηση και προσπαθούμε να κάνουμε τι; 
Αυτά που ψηφίζετε για τα μετοχικά θα αντέχουν σε έξι μήνες; Αμφίβολο! Δεν θα υπάρχουν λεφτά. Μάλλον θα μας κρεμάσουν στα Παρίσια και αλλού. Γιατί δεν θα υπάρχουν; Γιατί από τη μια υπάρχουν οι «ποντικοί». Οι δεκατρείς μεγάλες οικογένειες, λέει το «SPIEGEL». Αυτό που λέει «σύστημα» ο κόσμος και εμείς κάνουμε ότι δεν ακούμε. Είναι αυτό το αόρατο χέρι που απαγορεύει τον εισαγγελέα, τον Νταβρή, εσάς, τον οποιονδήποτε να φτάσει και να κάνει το καθήκον του. Από την άλλη μεριά, αυτοί οι άνθρωποι δεν βάζουν το χέρι στην τσέπη, λέτε κι όλη αυτή η κρίση δημιουργήθηκε έτσι, από το πουθενά. Έβρεξε κρίση στην Ελλάδα! 
Όχι, κύριε Υπουργέ. «Ποντικούς» έχει η Ελλάδα και δεν έχει γάτους να φυλάνε το σπίτι για να φάνε αυτούς τους «ποντικούς». Αυτό είναι το θέμα. 
(Στο σημείο αυτό κτυπάει του κουδούνι λήξεως του χρόνου ομιλίας του κυρίου Βουλευτή)
Ολοκληρώνω σε ένα λεπτό, κυρία Πρόεδρε. Μιλάω με μεγάλη ένταση. 
Κυρία Πρόεδρε, κυρία Υπουργέ, κύριε Υφυπουργέ, αγαπητοί συνάδελφοι, πρέπει να βρούμε λεφτά και να πληρώσουν οι «γεμάτες τσέπες». Το είπα και στην πρωτολογία μου. Πιάστε αυτούς τους «ποντικούς» με τα Α-Ω, τα «Α-Α» και όλους τους υπόλοιπους και ανοίξτε τις τράπεζες και τους λογαριασμούς και περάστε μια τροποποίηση. Αυτό χρειάζεται εδώ μέσα. Μία! Να είναι συντριπτική η ποινή σε όποιον φάει ένα ευρώ από την κρατική προμήθεια και να αναβαθμιστεί η Επιτροπή Οικονομικών Υποθέσεων πάρα πολύ. Να υπάρξει ένα σούπερ ΣΔΟΕ, για να μην μας κάνει πάντα αυτόν που δεν ακούει η Τράπεζα της Ελλάδος και να κάνουμε τριάντα χρόνια για να ανοίξουμε ένα φάκελο και να βρούμε έναν λογαριασμό. Για να μην δίνουμε έτσι το δικαίωμα και στον κ. Κακλαμάνη, ο οποίος τριάντα χρόνια -και λυπάμαι που το λέω, γιατί είναι μεγαλύτερός μου και πρέπει να τον σέβομαι- δεν άκουσε τίποτε από αυτά. Τίποτε δεν άκουσε! Για όνομα του Θεού! Η Ελλάδα χάνεται και εμείς εδώ αφήνουμε τους ίδιους «ποντικούς» με τα «Α-Α», κ.λπ.. 
Ευχαριστώ.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Κι εμείς ευχαριστούμε. 
Τον λόγο έχει ο κ. Θεόδωρος Δρίτσας, Κοινοβουλευτικός Εκπρόσωπος του ΣΥΡΙΖΑ. 
Κύριε Δρίτσα, θέλετε να δευτερολογήσετε;</ChairmanSpeech> 
<Speech><Parlmember>ΘΕΟΔΩΡΟΣ ΔΡΙΤΣΑΣ</Parlmember>: Δεν θέλει να δευτερολογήσει ο κ. Γεωργιάδης;</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Τον βλέπετε στην Αίθουσα;</ChairmanSpeech> 
<Speech><Parlmember>ΒΑΣΙΛΕΙΟΣ ΧΑΤΖΗΛΑΜΠΡΟΥ</Parlmember>: Έχει στείλει γράμμα.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Να διαβάσουμε το γράμμα του. 
Κύριε Δρίτσα, έχετε τον λόγο.</ChairmanSpeech> 
<Speech><Parlmember>ΘΕΟΔΩΡΟΣ ΔΡΙΤΣΑΣ</Parlmember>: Ευχαριστώ, κυρία Πρόεδρε.
Εμείς επιβεβαιωθήκαμε, κυρία Πρόεδρε, από την ένσταση που είχαμε ευθύς εξαρχής μόλις άρχισε η συνεδρίαση. Αυτή η συνεδρίαση απαιτούσε την παρουσία του Υπουργού, τύποις και ουσία και δεν έπρεπε να γίνει. 
Δείτε τώρα τι συμβαίνει. Αναφορικά με τα αντισταθμιστικά ωφελήματα, μέχρι στιγμής ισχύει το άρθρο 87, του ν. 3883/2010. Ο νόμος αυτός, εκτός από όσα είπαμε, την υπουργική απόφαση, προέβλεπε, ίσως ως άλλοθι, ως εξωραϊσμό, -δεν έχει σημασία, έτσι αποδείχθηκε όμως εκ των πραγμάτων από τη συνέχεια- και έλεγχο της Βουλής…</Speech>
<Speech><Parlmember>ΙΩΑΝΝΗΣ ΛΑΜΠΡΟΠΟΥΛΟΣ</Parlmember> (Υφυπουργός Εθνικής Άμυνας): Το βάζουμε.</Speech>
<Speech><Parlmember>ΘΕΟΔΩΡΟΣ ΔΡΙΤΣΑΣ</Parlmember>: Κύριε Υφυπουργέ, δυο λεπτά. 
Προέβλεπε και έλεγχο του Ελεγκτικού Συνεδρίου. Τα προέβλεπε όλα αυτά στη διαδικασία.  
Εσείς, κύριε Υφυπουργέ, δεν έχετε καμμία ευθύνη και καμμία αρμοδιότητα, γιατί όλα αυτά δεν έγιναν ούτε από τον κ. Βενιζέλο ούτε από όσους ακολούθησαν στη θέση του. 
Και αναλαμβάνετε την ευθύνη σήμερα να σηκώσετε το βάρος μίας αλλαγής του άρθρου 87, χωρίς ρητά να το αναφέρετε. Και πάλι, το Υπουργείο εισάγει αυτό το σχέδιο νόμου και το άρθρο 3, χωρίς να κάνει τον κόπο να φέρει κανένα στοιχείο. Με έπαρση, κύριε Υφυπουργέ, παρουσιάσατε πόσα στοιχεία μας φέρατε. Μα, από την δική μας πίεση τα φέρατε και όχι από το καθήκον που είχατε να τα φέρετε όλα αυτά ως Κυβέρνηση. Γιατί σας φέραμε εμείς τα στοιχεία και ως απάντηση των δικών μας στοιχείων φέρατε όλα αυτά. 
Και γίνεται το εξής παρανοϊκό, πραγματικά, σήμερα. Η Κυβέρνηση αποδέχεται μία τροπολογία της Αξιωματικής Αντιπολίτευσης, αλλά δεν την θέτει προς ψήφιση σήμερα, αλλά την φέρνει ως δική της νομοθετική ρύθμιση της επόμενη εβδομάδα. Αυτό που ενισχύει τη διαφάνεια και τον έλεγχο για τα εξοπλιστικά προγράμματα. Το πόσο την ενισχύει, θα το δούμε. 
Και φυσικά, εμείς δεν στεκόμαστε μόνο στις νομοθετικές ρυθμίσεις. Στεκόμαστε, κυρίως, στην πολιτική βούληση και σε ένα ολόκληρο πολιτικό σύστημα, που ευνοεί ή δεν ευνοεί τέτοιου είδους διαχειρίσεις σε τόσο κρίσιμους τομείς. Και πράγματι έτσι είναι. Η πολιτική ευθύνη είναι η κύρια και η βασική και εμείς εκεί στοχεύουμε όταν κρίνουμε αυτήν την αθλιότητα της διαχείρισης των εξοπλιστικών προγραμμάτων και σε επιλογές και σε διαδικασία. 
Γι’ αυτό μην είστε τόσο επιρρεπής, κύριε Υφυπουργέ, με αυτήν την περίφημη παρουσίαση των ανεκτέλεστων και των ακαθάριστων. Από τα αποδεικτικά στοιχεία που επικαλείται η ερώτησή μας προκύπτει ότι την τετραετία 2010-2014 οι ίδιες οι υπηρεσίες του Υπουργείου Εθνικής Άμυνας χρησιμοποιούσαν τον όρο «ανεκτέλεστα προγράμματα» και όχι ακαθάριστα προγράμματα. 
Κι αυτό είναι λογικό, γιατί όπως έχουμε εξηγήσει, γνωρίζουν οι υπηρεσίες αυτές ποια προγράμματα είναι πράγματι ανεκτέλεστα και ποια είναι εκτελεσμένα, αλλά ακαθάριστα. Και το παράλογο είναι ότι το 70% αυτών των ανεκτέλεστων και όχι απλά ακαθάριστων προγραμμάτων θεωρήθηκε εκ των υστέρων εκτελεσμένο, αν και οι γνωμοδοτήσεις του Νομικού Συμβουλίου του Κράτους το απαγόρευαν.  
Εάν είχαν εφαρμοστεί τα νόμιμα και οι ογδόντα πέντε συμβάσεις που για τέσσερα χρόνια δηλώνονται ανεκτέλεστες, θα έπρεπε, πέρα από το να καταγράφονται ως ανεκτέλεστες, να έχουν άμεσα εισαχθεί στην Κεντρική Γνωμοδοτική Επιτροπή Προμηθειών, για την επιβολή κυρώσεων, λόγω μη εκτέλεσης.  
Αυτά δεν είναι δικές μας ανακαλύψεις. 
Αυτά είναι οι νόμοι σας, που δεν τους εκτελέσατε στοιχειωδώς. Είστε εκτεθειμένοι ως κυβερνήσεις διαδοχικά για όλα αυτά.
Και έρχεται τώρα ένα σχέδιο νόμου, το οποίο έχει σταλεί στο Γενικό Λογιστήριο του Κράτους, κυρία Πρόεδρε, με πέντε άρθρα, καταλήγει στο Ελληνικό Κοινοβούλιο με τρία άρθρα, και τα άλλα δύο άρθρα εισάγονται ως βουλευτικές τροπολογίες, που  σήμερα εγκρίνονται από την κυρία αναπληρώτρια Υπουργό και θεσμοθετούνται, ενώ το Γενικό Λογιστήριο του Κράτους έχει στείλει την έκθεσή του. Και σήμερα γι’ αυτές τις τροπολογίες δεν έχουμε έκθεση του Γενικού Λογιστηρίου του Κράτους. Τα είπε και ο κ. Καπερνάρος.
Πώς θα τα ψηφίσουμε αυτά, έστω και αν είναι θετικά και καλά, αφού παράγουν οικονομικά αποτελέσματα; Είναι νομοθετική λειτουργία αυτή; Είναι ένα λάθος, μια παράλειψη; Προφανώς και δεν είναι. Υπάρχει κάποια ουσία, την οποία το Ελληνικό Κοινοβούλιο πρέπει, απαιτείται να γνωρίζει και δεν μας ενημερώνει κανείς γι’ αυτό. Ας κοιτάξουμε τα σύννεφα! Αυτά, όμως, κρύβουν κάποια πράγματα, που πρέπει απολύτως να αποσαφηνιστούν.
Θα μπω στις τροπολογίες όσο πιο γρήγορα γίνεται. Θα αρχίσω από την τροπολογία για τους εργαζόμενους του τροχαίου υλικού των Ελληνικών Ναυπηγείων. Έχει δεσμευτεί στην Αίθουσα αυτή ο Υπουργός και άλλοι παράγοντες του Υπουργείου Εθνικής Αμύνης ότι στη ρύθμιση που έγινε για τους εργαζομένους των Ελληνικών Ναυπηγείων, οι οποίοι θα εργαστούν για την περάτωση των υποβρυχίων, θα συμπεριληφθούν και οι εκατόν τριάντα περίπου εργαζόμενοι του τροχαίου υλικού. Αυτό είναι ρητή δέσμευση. Και πάει και έρχεται τόσους μήνες και δεν ρυθμίζεται. Και έρχεται τώρα μία τροπολογία, η οποία μόνο αυτό δεν κατοχυρώνει. Είναι τόσο γενική, ότι θα εργαστούν και άλλοι εκτός των ήδη εργαζομένων. 
Εδώ, λοιπόν, καλώ και την Αναπληρώτρια Υπουργό, κ. Γεννηματά, και τον Υφυπουργό, κ. Λαμπρόπουλο, για μια ακόμη φορά να δηλώσετε και να εγγυηθείτε ότι με αυτή την βουλευτική τροπολογία –ενώ έπρεπε να είναι και αυτή υπουργική, γιατί η δέσμευση ήταν υπουργική, κυβερνητική- θα προσληφθούν οι εργαζόμενοι των Ελληνικών Ναυπηγείων του τροχαίου υλικού, ανεξαρτήτως της δικαστικής διενέξεως που υπάρχει. Η απόφασή μας δεν επηρεάζει αυτή τη δικαστική διένεξη, με την οποία άλλωστε σε πρώτο βαθμό έχουν δικαιωθεί. Ως εκ τούτου, λοιπόν, είναι απολύτως αναγκαίο να ξεκαθαριστούν τα πράγματα. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Εμείς, αυτή την τροπολογία θα την ψηφίσουμε, με όλες μας τις επιφυλάξεις. Καταθέσαμε μία πλήρη τροπολογία, που αυτή έπρεπε να γίνει δεκτή. Εν πάση περιπτώσει, θα την ψηφίσουμε, γιατί θέλουμε να εργαστούν αυτοί οι άνθρωποι. Αλλά, πρέπει να είστε συνεπείς ως Κυβέρνηση στις δεσμεύσεις που ενώπιον του Ελληνικού του Κοινοβουλίου και δημοσίως γενικότερα έχετε αναλάβει.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Κλείστε, όμως, κύριε Δρίτσα.</ChairmanSpeech>
<Speech><Parlmember>ΘΕΟΔΩΡΟΣ ΔΡΙΤΣΑΣ</Parlmember>: Από εκεί και πέρα, για την τροπολογία που αναφέρατε στα Ναυπηγεία Ελευσίνας και στο «ΡΙΤΣΟΣ» θα ψηφίσουμε «παρών», επειδή θέλουμε πράγματι να τελειώνει η ιστορία και να παραληφθεί η τορπιλάκατος «ΡΙΤΣΟΣ» που έπρεπε να είχε παραληφθεί ήδη από τον Μάιο του 2014 και δεν ξέρω και εκεί τι ρήτρες και τι άλλα θα υπάρχουν.
Είναι, όμως, πολύ χαρακτηριστικό. Με αυτήν την τροπολογία -που και αυτή έρχεται ως βουλευτική, ενώ είναι κυβερνητική ρύθμιση και έχει και οικονομικές συνέπειες και όλα τα άλλα- η Κυβέρνηση αποδέχεται πλήρως ότι ο κ. Ταβουλάρης, των Ναυπηγείων Ελευσίνας, δεν έχει αξιοπιστία. Και δεν δίνει το ποσό της συμβάσεως απευθείας σε εκείνον, αλλά το δίνει στους υπεργολάβους. 
Αυτό το τονίζαμε πάντα σε όλες τις προηγούμενες χαριστικές ρυθμίσεις που είχαν γίνει. Και ξέρετε ποιος είναι ο κύριος υπεργολάβος εδώ; Κύριε Λαμπρόπουλε, εσείς μπορεί να μην το ξέρετε. Είναι μια μεγάλη εγγλέζικη εταιρεία, πανίσχυρη η οποία έχει εκκρεμότητες αντισταθμιστικών ωφελημάτων με το Υπουργείο Εθνικής Άμυνας. Θα συνδεθεί αυτή η ρύθμιση με το άρθρο 3 ή θα το ξεχάσουμε;
Για όλες τις υπόλοιπες τροπολογίες, παρά το γεγονός ότι βρίσκουμε σε ορισμένες κάποιες θετικές ρυθμίσεις, αλλά και για το Μετοχικό Ταμείο Στρατού έχουμε τοποθετηθεί ξανά πολλές φορές ότι όλες αυτές οι ρυθμίσεις οδηγούν με μαθηματική ακρίβεια στη μείωση έως στη εξαφάνιση του μερίσματος και στην απώλεια, στην πραγματικότητα, των όποιων δικαιωμάτων των δικαιούχων του Μετοχικού Ταμείου Στρατού, αλλά κυρίως επειδή θα έπρεπε να είναι κυβερνητικές τροπολογίες μέσα από τον έλεγχο και του Γενικού Λογιστηρίου του Κράτους και την αξιολόγηση των οικονομικών συνεπειών θα ψηφίσουμε «παρών».</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Τον λόγο έχει η κυρία Υπουργός.</ChairmanSpeech>
<Speech><Parlmember>ΦΩΤΕΙΝΗ ΓΕΝΝΗΜΑΤΑ</Parlmember> (Αναπληρώτρια Υπουργός Εθνικής Άμυνας): Δεν θα υπήρχε περίπτωση να γίνουν αποδεκτές από το Υπουργείο εάν υπήρχε οικονομική επιβάρυνση, χωρίς τη σύμφωνη γνώμη του Γενικού Λογιστηρίου. Το γνωρίζετε αυτό, είστε πάρα πολύ έμπειρος. Δεν υπάρχει καμμία επιβάρυνση του προϋπολογισμού από τις ρυθμίσεις, αυτές πλην της ρύθμισης για το εφάπαξ των ΕΜΘ. Το ποσό, όμως, αυτό έχει συμφωνηθεί με το Γενικό Λογιστήριο και έχει εγκριθεί, έχει υπογραφεί. Υπάρχει στα Πρακτικά της Βουλής η σύμφωνη γνώμη του κ. Σταϊκούρα για τα πάντα.</Speech>
<Speech><Parlmember>ΘΕΟΔΩΡΟΣ ΔΡΙΤΣΑΣ</Parlmember>: Γιατί δεν είναι κυβερνητικές τροπολογίες, κυρία Υπουργέ ή ρυθμίσεις, νόμοι; Μπορείτε να μου το απαντήσετε αυτό; Πώς είναι δυνατόν…</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Το είπατε, κύριε Δρίτσα. Νομίζω το καταλάβαμε. Αν δεν θέλει να απαντήσει ο Υπουργός, δεν μπορεί κανένας να τον πιέσει να απαντήσει.</ChairmanSpeech>
<Speech><Parlmember>ΘΕΟΔΩΡΟΣ ΔΡΙΤΣΑΣ</Parlmember>: Με καθησύχασε η κυρία Υπουργός, όταν είναι εκτεθειμένη.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Είναι λογικό αυτό που λέτε, αλλά δεν είναι ο Υπουργός.</ChairmanSpeech>
<Speech><Parlmember>ΘΕΟΔΩΡΟΣ ΔΡΙΤΣΑΣ</Parlmember>: Δηλαδή τι είναι αυτό;</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Κύριε Δρίτσα, το εξηγήσατε. Νομίζω είναι κατανοητό και καταγράφηκε. Ευχαριστούμε.
Τον λόγο έχει ο κ. Γεωργιάδης.</ChairmanSpeech>
<Speech><Parlmember>ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</Parlmember>: Όπως βλέπετε, δεν έστειλα γράμμα, είμαι παρών, κύριε Δρίτσα. Αναφέρομαι στο χιούμορ προηγουμένως. 
Να πάω λίγο στο τελευταίο διαδικαστικό, γιατί θέλω να θέσω συγκεκριμένα ερωτήματα. 
Ξέρετε, κύριε συνάδελφε, οι δευτερολογίες δεν έχουν το χαρακτήρα απλώς να επαναλαμβάνουμε ό,τι λέμε στην πρωτολογία και να βάζει ο καθένας μια κασέτα. Έθεσε ο ένας στον άλλο ερωτήματα και προσπαθούμε να λάβουμε απαντήσεις. Αυτή είναι η λογική της κοινοβουλευτικής διαδικασίας. Και εγώ επέλεξα και το πρωί και γενικώς στο ρόλο του Κοινοβουλευτικού Εκπροσώπου να μιλάω μετά από εσάς, γι’ αυτό και δεν ήμουνα στην έναρξη, ακριβώς γιατί θέλω να μπορώ να δω αν απαντάτε ή όχι και στα ερωτήματα που και εμείς θέτουμε. Εδώ δεν είστε μόνο για να θέτετε ερωτήματα εσείς, είμαστε για να θέτουμε και εμείς.</Speech>
<Speech><Parlmember>ΘΕΟΔΩΡΟΣ ΔΡΙΤΣΑΣ</Parlmember>: Πρέπει να είστε εδώ για να απαντήσετε. Λείπατε.</Speech> 
<Speech><Parlmember>ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</Parlmember>: Πάντα απαντάω και πάντα είμαι εδώ, κύριε Δρίτσα. Παρακολουθώ πάνω, όπως ξέρετε, από κλειστό κύκλωμα, κύριε Δρίτσα. Το ξέρετε πολύ καλά.</Speech>
<Speech><Parlmember>ΘΕΟΔΩΡΟΣ ΔΡΙΤΣΑΣ</Parlmember>: Δεν μπορώ να απαντώ στις τηλεοράσεις.</Speech>
<Speech><Parlmember>ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</Parlmember>: Ήμουνα εδώ στην ομιλία σας και για το κρίσιμο ερώτημα που έθεσα και εγώ και η κ. Κανέλλη και ο κ.Παφίλης, που είναι κρίσιμο πολιτικό ερώτημα, δεν απαντήσατε. Και ήμουνα εδώ. Αλλά δεν πειράζει, μόλις τελειώσω έχετε το δικαίωμα να ζητήστε το λόγο και να απαντήσετε. Εκτός αν θέλετε να το αποφύγετε. Άλλο αυτό. Και αυτό κρίνεται πολιτικά. 
Ας ξεκινήσω, λοιπόν, με αυτό το κρίσιμο πολιτικό ερώτημα που βγήκε από τη συζήτηση, γιατί τέθηκε από εμένα και από το ΚΚΕ το ίδιο ερώτημα. Ποια είναι η δέσμευση του κόμματος της Αξιωματικής Αντιπολιτεύσεως ως προς τη θέση της Ελλάδας στην Ατλαντική Συμμαχία; Μέσα ή έξω; Εσείς μου είπατε ακροθιγώς –το λέω γιατί δεν είχατε μικρόφωνο- ότι το συνέδριό σας λέει να βγείτε έξω. Ο κ. Παφίλης κατέθεσε τη συνέντευξη του κ. Τσίπρα από τον ALPHA, που είπε ότι θα μείνουμε μέσα. Αν δεν μπορείτε να λάβετε μία ρητή δέσμευση, ενώ λέτε ότι θέλετε να κυβερνήσετε, τότε τι κάνουμε εδώ μέσα; Μας πειράζει το διαδικαστικό της βουλευτικής τροπολογίας και δεν μας ενδιαφέρει τι σκοπεύετε να κάνετε με τη χώρα εάν έρθει η εξουσία στα χέρια σας; Άρα, επαναλαμβάνω το ερώτημα, γιατί εδώ είναι Κοινοβούλιο και θέλουμε να έχουμε τη ρητή δέσμευση του κόμματος της Αξιωματικής Αντιπολίτευσης:
Εάν ο ΣΥΡΙΖΑ είναι εξουσία, θα βγάλει την Ελλάδα από την Ατλαντική Συμμαχία ή θα την κρατήσει στην Ατλαντική Συμμαχία και άρα, θα αποδεχθεί και τις δεσμεύσεις που συνεπάγεται το να είσαι μέλος στην Ατλαντική Συμμαχία; Είναι απλό το ερώτημα και θέλω καθαρή απάντηση. 
Πάμε τώρα στο διαδικαστικό, στο εάν ήμουν εδώ και δεν απαντήσατε. Το λέω, για να μην δημιουργούνται εντυπώσεις. Απλώς, δεν θέλατε να απαντήσετε ή φοβηθήκατε να απαντήσετε ή δεν ξέρατε να απαντήσετε.</Speech> 
<Speech><Parlmember>ΘΕΟΔΩΡΟΣ ΔΡΙΤΣΑΣ</Parlmember>: Όταν τελειώσετε, θα σας απαντήσω.</Speech>
<Speech><Parlmember>ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</Parlmember>: Πάντως, σίγουρα δεν απαντήσατε πριν. Παρ’ όλο που τρεις Βουλευτές το θέσαμε από διαφορετικά κόμματα, επιλέξατε να μην απαντήσετε. Άρα, όχι σε μένα μαθήματα κοινοβουλευτισμού. 
Πάμε τώρα στο μείζον. Σας είπα από την ομιλία μου, κύριε συνάδελφε, ένα απλό πράγμα και εσείς επιλέξατε και στη δευτερολογία σας να ακολουθήσετε την ίδια οδό της συνωμοσιολογίας. Ο κύριος Υφυπουργός προσφέρθηκε ήδη από την επιτροπή και αυτό δεν είναι ρητορικό. Ήρθε στην επιτροπή και κατέθεσε όλα τα στοιχεία, με όλους τους πίνακες, με όλα τα έργα. Ήρθε εδώ και το ξανάκανε. Δεν σας ικανοποιούν οι πίνακες και τα στοιχεία που σας έδωσε; Έχετε κάποιες απορίες; Σας είπε, «να με καλέσετε και σήμερα και τώρα και μετά από τη συνεδρίαση, με όλη την ομάδα της υπηρεσίας, για να σας εξηγήσω ανά στήλη, ανά έργο, ανά ποσό, ανά μήνα, ανά χρονοδιάγραμμα τι είναι αυτό που σας κάνει να επιφυλάσσεστε». Δεν απαντήσατε.
Πάμε στο μείζον τώρα. Εδώ είμαστε σε ένα συγκεκριμένο σημείο, κύριε Βαρεμένε, και μην εξανίστασθε. Ακούστε.</Speech> 
<Speech><Parlmember>ΓΕΩΡΓΙΟΣ ΒΑΡΕΜΕΝΟΣ</Parlmember>: Δεν παρακολουθήσατε τη συζήτηση.</Speech> 
<Speech><Parlmember>ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</Parlmember>: Την παρακολουθώ όλη, δεν έχω χάσει ούτε λέξη. 
Έχουμε να κάνουμε μια συγκεκριμένη επιλογή. Πρώτη επιλογή, ψηφίζουμε το άρθρο 3 και πάμε να πάρουμε τα 178 εκατομμύρια, που είπε ο κύριος Υπουργός σε έργα επίκαιρα, τα οποία –προσέξτε, και αυτό δεν τονίστηκε ιδιαίτερα- είναι έργα που αποφασίζει, όχι η πολιτική ηγεσία, αλλά έργα που ζητούν τα επιτελεία των Ενόπλων Δυνάμεων, άρα που είναι πραγματικές ανάγκες των Ενόπλων Δυνάμεων. Δεύτερη επιλογή, δεν ψηφίζουμε το άρθρο 3 και πάμε να διεκδικήσουμε τις ποινικές ρήτρες δικαστικώς. 
Η πολιτική είναι εφαρμοσμένη τέχνη, δεν είναι περικοκλάδες, δεν είναι θεωρίες συνομωσίας και δεν είναι ρητορείες, είναι ουσία. Τι θέλετε να κάνουμε; Να πάμε να πάρουμε τα 178 εκατομμύρια σε επίκαιρα έργα ή να πάμε στα δικαστήρια για τις ποινικές ρήτρες; Σας ρώτησα και δεν απαντήσατε.</Speech> 
<Speech><Parlmember>ΘΕΟΔΩΡΟΣ ΔΡΙΤΣΑΣ</Parlmember>: Δεν ήσασταν εδώ.</Speech> 
<Speech><Parlmember>ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</Parlmember>: Δεν απαντήσατε, αλλά ξανακάνατε…</Speech>
<Speech><Parlmember>ΘΕΟΔΩΡΟΣ ΔΡΙΤΣΑΣ</Parlmember>: Δεν απαντώ σε φαντάσματα. Αν μου δώσει λίγο χρόνο η κυρία Πρόεδρος, θα απαντήσω σε όλα.</Speech> 
<Speech><Parlmember>ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</Parlmember>: Δεν απαντάτε σε εμένα, κύριε Δρίτσα, απαντάτε στο Σώμα.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Μην κάνετε διάλογο.
Κύριε Γεωργιάδη…</ChairmanSpeech>
<Speech><Parlmember>ΘΕΟΔΩΡΟΣ ΔΡΙΤΣΑΣ</Parlmember>: Όταν απαξιώνετε τη διαδικασία, σας απαξιώνω και εγώ.</Speech> 
<Speech><Parlmember>ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</Parlmember>: Δεν ήξερα ότι αν δεν είμαι παρών με τη φυσική μου παρουσία, δεν θα μπορείτε να εκφραστείτε…</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Κύριε Γεωργιάδη…</ChairmanSpeech>
<Speech><Parlmember>ΘΕΟΔΩΡΟΣ ΔΡΙΤΣΑΣ</Parlmember>: Όταν απαξιώνετε τη διαδικασία, σας απαξιώνω και εγώ.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Κύριοι συνάδελφοι…</ChairmanSpeech>
<Speech><Parlmember>ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</Parlmember>: Σας υπόσχομαι, αφού η σωματική μου παρουσία σας είναι τόσο απαραίτητη, να το παρακολουθώ.</Speech> 
<Speech><Parlmember>ΘΕΟΔΩΡΟΣ ΔΡΙΤΣΑΣ</Parlmember>: Απαξιώνετε τη διαδικασία, σας απαξιώνω και εγώ.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Παρακαλώ!
Κύριε Γεωργιάδη, συνεχίστε.</ChairmanSpeech>
<Speech><Parlmember>ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</Parlmember>: Κύριε Δρίτσα, θα μάθετε ότι η εποχή που ήσασταν μόνο καταγγέλλοντες τέλειωσε. Θα κρίνεστε γι’ αυτά που λέτε και μάλιστα πολύ αυστηρά, γιατί αύριο μπορεί να είστε και εξουσία.
Άρα, λοιπόν, σας κάνω ένα απλό ερώτημα: Να πάμε για τα 178 εκατομμύρια ή να πάμε στα δικαστήρια για τις ποινικές ρήτρες; Αυτό είναι το ερώτημα, όλα τα άλλα που λέτε είναι άρες, μάρες, κουκουνάρες!
Πάμε τώρα στις τροπολογίες. Δεν κατάλαβα τι ψηφίζει ο ΣΥΡΙΖΑ, κυρία Πρόεδρε. Να μπορούν οι άνθρωποι να παίρνουν το εφάπαξ όπως οι άλλοι ή όχι; Ποιο είναι το πρόβλημά σας; Το διαδικαστικό; Μα, έχει κατατεθεί η σύμφωνη γνώμη του Γενικού Λογιστηρίου του Κράτους στα Πρακτικά. Αν δεν το ξέρατε, τώρα που το μάθατε, φαντάζομαι ότι θα ψηφίσετε. 
Εάν όμως δεν είναι το διαδικαστικό και είναι απλώς αυτό που πάντα συμβαίνει, ότι τελικά δεν θέλετε να ψηφίζετε τίποτα, γιατί θέλετε να το παίζετε επαναστάτες του βουνού, είναι άλλο πράγμα, κρίνεστε πολιτικά. Να ξέρουν, όμως, οι άνθρωποι που μας παρακολουθούν ότι εάν ακολουθήσουμε τη δική σας οδό, δεν παίρνουν το εφάπαξ τους όπως όλοι οι υπόλοιποι, ότι αυτό ψηφίζει ο ΣΥΡΙΖΑ εδώ. Γιατί το «παρών» αυτό σημαίνει. 
Κύριε Δρίτσα, επειδή είχατε και απορία κοινοβουλευτικής φύσεως, επί της διαδικασίας, θέλω να πω το εξής. Ο κ. Βαρεμένος, που είναι καινούργιος στην Αίθουσα, μπορεί να μην το ξέρει, αλλά εσείς είστε παλιός. Πρώτα απ’ όλα, οι Βουλευτές νομοθετούν. Δεν νομοθετούν οι Βουλευτές λιγότερο από τους Υπουργούς. Ο καθένας που έχει εκλεγεί εδώ σε εμάς είναι μέλος του νομοθετικού Σώματος και μπορεί να προτείνει νόμους. Άρα, δεν είναι καθόλου δευτερεύων ένας νόμος που προτείνεται από ένα Βουλευτή. Έχει την ίδια ακριβώς ισχύ με κάθε άλλο νόμο και δεν κατάλαβα γιατί αυτό σας ενοχλεί. 
Δεύτερο και κυριότερο. Καλά, τόσα χρόνια εδώ πέρα μέσα, δεν ξέρετε ότι όταν κάποια φορά επί της γραφειοκρατικής διαδικασίας, για να μη βγούμε έξω από τις χρονολογίες και της κανονικής διαδικασίας, εφόσον έχουμε τη σύμφωνη γνώμη του Γενικού Λογιστηρίου του Κράτους, οι Υπουργοί ακολουθούν την οδό των βουλευτικών τροπολογιών; Θέλετε να σας απαριθμήσω πόσες τέτοιες βουλευτικές τροπολογίες έχουν γίνει σ’ αυτό το Κοινοβούλιο τα τελευταία τριάντα χρόνια; Θα είναι σίγουρα μερικές χιλιάδες. Τώρα σας έπιασε ο πόνος;
Άρα, λοιπόν, και αυτό είναι καθαρά υποκριτικό, είναι μόνο για να τα ακούνε κάποιοι στα κανάλια που δεν ξέρουν πώς λειτουργεί το Κοινοβούλιο.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Κύριε Γεωργιάδη, παρακαλώ ολοκληρώστε.</ChairmanSpeech> 
<Speech><Parlmember>ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</Parlmember>: Είναι τελείως σύνηθες αυτό στο ελληνικό Κοινοβούλιο, εντελώς συνηθισμένη διαδικασία.
Επί της ουσίας, λοιπόν, θέλουμε να ξέρουμε τρία πράγματα. Πρώτον, ποια είναι η θέση του ΣΥΡΙΖΑ ως προς το τι σκοπεύει να κάνει αν κυβερνήσει για την παρουσία όλης της Ελλάδας στην Βορειοατλαντική Συμμαχία. Και παρακαλώ αυτό να είναι δέσμευση, για να ξέρουμε αύριο τι γίνεται.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Μην το επαναλαμβάνετε, κύριε Γεωργιάδη, καταγράφηκε.</ChairmanSpeech>
<Speech><Parlmember>ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</Parlmember>: Δεύτερον, τι πρέπει να κάνουμε με τα αντισταθμιστικά ωφελήματα και τρίτον, αν ψηφίζει –και θα παραμείνω- και στο θέμα του Μετοχικού Ταμείου Στρατού, γιατί με τη ρύθμιση που κάνει η κυρία Υπουργός διασώζει τη βιωσιμότητά του, αλλά και για το θέμα των ΕΜΘ, για να ξέρουν οι άνθρωποι ποια είναι η θέση του ΣΥΡΙΖΑ, να παίρνουν το εφάπαξ ή να μην το παίρνουν.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Κύριε Δρίτσα, ορίστε, έχετε τρία λεπτά, για να απαντήσετε. Δεν θα ανοίξουμε, όμως, άλλο διάλογο, δεν θα λυθεί εδώ το θέμα.</ChairmanSpeech> 
<Speech><Parlmember>ΘΕΟΔΩΡΟΣ ΔΡΙΤΣΑΣ</Parlmember>: Κυρία Πρόεδρε, μόλις με καλέσατε να μιλήσω είπα ότι κανονικά έχει τον λόγο ο κ. Γεωργιάδης και μου είπατε: «Δεν είναι εδώ».</Speech> 
<Speech><Parlmember>ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</Parlmember>: Κακώς το είπατε, γιατί το πρωί μίλησα μετά από εσάς, κύριε Δρίτσα.</Speech>
<Speech><Parlmember>ΘΕΟΔΩΡΟΣ ΔΡΙΤΣΑΣ</Parlmember>: Γιατί ο κ. Γεωργιάδης επιλέγει να έρχεται, να μιλάει και να φεύγει. Πράγματι, κάθε Βουλευτής μπορεί να προτείνει και σχέδια νόμου, προτάσεις νόμου και τροπολογίες και οτιδήποτε άλλο και μακάρι αυτή η διαδικασία να είχε περισσότερη συμμετοχή και περισσότερα αποτελέσματα. Εδώ πρόκειται, όμως, για κυβερνητικές ρυθμίσεις, που η Κυβέρνηση, για δικούς της λόγους, που δεν εξηγεί στο Τμήμα, δεν τις αναλαμβάνει ως ευθύνη –κι αυτό είναι αποδεδειγμένο από αυτά που ανέφερα πριν- και τις αναθέτει και τις αναλαμβάνουν οι Βουλευτές της.
Δεύτερον, ναι, κύριε Γεωργιάδη, εάν το άρθρο 3 σήμερα δεν ψηφιστεί, με το ισχύον άρθρο 87 έχουμε τη δυνατότητα να εγκρίνει η Βουλή μέσα από τις διαδικασίες της και να ελέγξει τις εκκρεμούσες συμβάσεις των αντισταθμιστικών ωφελημάτων, να δει ακριβώς όλα τα ζητήματα, να θέσει τα ζητήματα στον Εισαγγελέα, εκεί που πρέπει να πάνε και να βάλει μπροστά τη διαδικασία σύγχρονων αντισταθμιστικών ωφελημάτων νέου τύπου, που να καλύπτουν σημερινές ανάγκες με τη συμμετοχή της Ελληνικής Αμυντικής Βιομηχανίας. Το άρθρο 3 δεν το κάνει αυτό.
Τελευταίο: ΝΑΤΟ. Προέκυψε από τον κ. Γεωργιάδη για πρώτη φορά. Ο κ. Παφίλης επικαλέστηκε αυθαίρετα μια δήλωση -λέει- του Προέδρου του ΣΥΡΙΖΑ, ανύπαρκτη και μάλιστα εντελώς παράλογη, έτσι όπως τη διατύπωσε άλλωστε.
Τα ζητήματα είναι πολύ κρίσιμα και ο ΣΥΡΙΖΑ δεν παίζει με τηλεοπτικούς όρους που θέλει να παίζει ο κ. Γεωργιάδης. Αν θέλετε, να οργανώσουμε μια συζήτηση στο ελληνικό Κοινοβούλιο για τις σχέσεις της Ελλάδας με τη Βορειοατλαντική Συμμαχία. Εμείς το έχουμε προτείνει πολλές φορές και το έχει αποδεχθεί και ο κ. Βενιζέλος και δεν το έχει κάνει.
Λέμε, λοιπόν, ότι ναι, η Βορειοατλαντική Συμμαχία, η οποία είναι ένας στρατιωτικός οργανισμός που δεν έχει αντίπαλο, δεν καθορίζεται ο αντίπαλός του και για ποιον λόγο συγκροτείται αυτή η «αμυντική συμμαχία», έναντι ποίου, λειτουργεί μόνο και μόνο με τα συμφέροντα των ισχυρών δυνάμεων, που καθορίζουν όλους τους κανόνες της λειτουργίας του οργανισμού, αλλά και με τους κανόνες επιβολής σε όλον τον κόσμο των συμφερόντων των Ηνωμένων Πολιτειών και των άλλων ισχυρών κρατών που συμμετέχουν.
Η Ελλάδα δεν επωφελείται, αλλά δεν επωφελείται ούτε η ειρήνη ούτε η ανθρωπότητα. Η Βορειοατλαντική Συμμαχία πρέπει να διαλυθεί, είναι θέση του ΣΥΡΙΖΑ, και μια υπεύθυνη Κυβέρνηση, στηριγμένη στον ελληνικό λαό, πρέπει πραγματικά να βάλει μια διαδικασία απεμπλοκής από αυτή τη σχέση, που μόνο καταστροφικά –και αποδεδειγμένα καταστροφικά- αποτελέσματα έχει φέρει στη χώρα. Αυτές είναι σοβαρές θέσεις και δεν μπορούμε να τις συζητάμε στις 17.15΄, στο τέλος μιας διαδικασίας.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Προφανώς. Και ας σεβαστούμε και τους υπαλλήλους της Βουλής.</ChairmanSpeech>
<Speech><Parlmember>ΘΕΟΔΩΡΟΣ ΔΡΙΤΣΑΣ</Parlmember>: Εγώ καλώ την Κυβέρνηση, τη δέσμευση που έχει αναλάβει ο κ. Βενιζέλος σε πρότασή μας για μια συζήτηση γι’ αυτό το θέμα, να τη φέρει στη Βουλή και να γίνει αυτή η συζήτηση.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Κύριε Δρίτσα, έγινε κατανοητό.
Τον λόγο έχει η κ. Ξηροτύρη-Αικατερινάρη.</ChairmanSpeech>
<Speech><Parlmember>ΑΣΗΜΙΝΑ ΞΗΡΟΤΥΡΗ ΑΙΚΑΤΕΡΙΝΑΡΗ</Parlmember>: Ευχαριστώ, κυρία Πρόεδρε.
Κατ’ αρχήν, όσον αφορά τις τροπολογίες που αποδέχτηκε η κυρία Αναπληρώτρια Υπουργός και ο κύριος Υφυπουργός, συμφωνούμε. Βεβαίως, υπάρχουν κάποιες αιτιάσεις και θα μπορούσαν για παράδειγμα τα θέματα και των εργαζομένων και του Μετοχικού Ταμείου του Στρατού να ρυθμιστούν καλύτερα.
Και, βέβαια, θα μπορούσε σε αυτή τη λογική να αποδεχτεί ο κύριος Υπουργός και άλλες τροπολογίες που έχουμε καταθέσει κι εμείς και τα άλλα κόμματα και οι οποίες δεν έχουν κάποια οικονομική επιβάρυνση, αλλά επιλύουν σημαντικά προβλήματα στις Ένοπλες Δυνάμεις, οι οποίες, όμως, τροπολογίες δεν έγιναν αποδεκτές.
Θέλω να τονίσω, για να μην έχουμε εδώ κανένα «πιασιάρικο» ύφος, κύριε Γεωργιάδη, ότι συνήθως γίνονται αποδεκτές και τροπολογίες Βουλευτών –και σωστά βέβαια-, αλλά Βουλευτών από την Κυβέρνηση. Όλα αυτά τα χρόνια που είμαι Βουλευτής πάντοτε προσέκρουα σε αυτό. «Καλή είναι η τροπολογία σας αλλά δεν πέρασε από το Γενικό Λογιστήριο του Κράτους». Δεν έκαναν ποτέ δεκτή μία τροπολογία. Αφήστε, λοιπόν, να ξέρουμε κι εμείς την κοινοβουλευτική τακτική.
Μπορεί να ανοίξουμε τώρα ένα θέμα και με τη συζήτηση που κάνουμε να υπάρξει από δω και πέρα μια καλύτερη προσοχή και σε αυτές τις τροπολογίες που καταθέτουν μέσα στο πνεύμα του νόμου και τα άλλα κόμματα, να είναι δηλαδή πιο ευέλικτη στην αποδοχή τους η Κυβέρνηση.
Θα πάω τώρα στο μεγάλο θέμα που μας απασχολεί, στο άρθρο 3. Εγώ ανέφερα ότι από εδώ και πέρα δεν έχει βελτιωθεί το πλαίσιο και η όλη διαδικασία για να αποδεχθεί το σύστημα νέες συμβάσεις αντισταθμιστικών ωφελημάτων και επιμένω σε αυτό. Και χρησιμοποιώ και τα συμπεράσματα που είχαμε βγάλει τότε από την εξεταστική επιτροπή, στην οποίαν αναφέρθηκε και ο κ. Κακλαμάνης, για να τα συνδέσω μετά και με τις ρυθμίσεις που θα κάνουμε για την αναθεώρηση των συμβάσεων που έχουν λήξει.
Είχαμε τονίσει τότε, λοιπόν, ότι για τα αντισταθμιστικά ωφελήματα δεν υπήρχε τίποτα συγκεκριμένο. Δεν αποσαφηνιζόταν ο τρόπος υλοποίησής τους. Η παρακολούθησή τους δεν είχε γίνει συστηματικά. Και σχεδόν όλα τα κόμματα τότε είχαμε εκφράσει τον προβληματισμό μας, ότι αυτά έπρεπε από τότε να καταργηθούν. 
Από την άλλη πλευρά, διαπιστώθηκε τότε ότι δεν είχε κινηθεί η διαδικασία επιβολής των ποινικών ρητρών. Τώρα μιλάμε γι’ αυτές ακόμα. Είχαν αθετηθεί προκλητικά από τους συμβαλλόμενους πολλές υποχρεώσεις και ποτέ δεν τους ζητήθηκε η υπαιτιότητα για την αθέτηση αυτών των υποχρεώσεών τους. Δεν ζητήθηκαν ποτέ τελικά. Δηλαδή, αφέθηκε να περάσει ο χρόνος και δεν ζητήθηκαν ποτέ ποινικές ρήτρες, η κατάπτωση των εγγυητικών επιστολών, οι ρήτρες προαίρεσης κ.λπ. για τη μη εκτέλεση των υποχρεώσεων τους. Αυτές ήταν οι δύο μεγάλες συμβάσεις που συζητήθηκαν τότε.
Αυτά τα προβλήματα χαρακτηρίζουν και πολλές από τις άλλες συμβάσεις που είναι ανοικτές. Λοιπόν, μην είστε τόσο σίγουροι ότι θα τα πάρετε τα 178 εκατομμύρια ευρώ ή ότι θα γίνει το ένα ή ότι θα γίνει το άλλο κι ότι αυτή η ρύθμιση θα μας απαλλάξει από τα προβλήματα.
Τόσα χρόνια που έχουν περάσει, τα περισσότερα από αυτά τα θέματα έχουν λήξει. Εδώ τότε και δεν μπορέσαμε να βρούμε το δίκιο μας που ήμασταν όλα τα κόμματα, που το ψάχναμε το θέμα. Δεν μπορέσαμε να βρούμε το δίκιο μας γι’ αυτές τις συμβάσεις. Ούτε ποινικές ρήτρες υπήρχαν ούτε εγγυητικές επιστολές ούτε τίποτα. Τώρα, λοιπόν, είναι πάρα πολύ δύσκολο.
Γι’ αυτό σας είπα ότι γι’ αυτή τη διαδικασία των συμβάσεων που λήγουν θα πρέπει να είμαστε πιο προσεκτικοί, να δούμε καλύτερα αυτό το πλαίσιο, να δούμε αυτές τις συμβάσεις. Γιατί; Τι σας πειράζει, κύριοι Υπουργοί να μας φέρετε στην Επιτροπή μια δική σας εκτίμηση; Μας δώσατε έναν κατάλογο συμβάσεων. Δεν μας δώσετε όμως μια δική σας εμπεριστατωμένη εισήγηση για τα στοιχεία τους.</Speech> 
<Speech><Parlmember>ΙΩΑΝΝΗΣ ΛΑΜΠΡΟΠΟΥΛΟΣ</Parlmember> (Υφυπουργός Εθνικής Άμυνας): Ό,τι θέλετε!</Speech>
<Speech><Parlmember>ΑΣΗΜΙΝΑ ΞΗΡΟΤΥΡΗ-ΑΙΚΑΤΕΡΙΝΑΡΗ</Parlmember>: Ακούστε. Για μένα, από τις περισσότερες από αυτές οι συμβάσεις δεν θα μπορέσετε να κάνετε νέες συμβάσεις και να αποκομίσετε αυτά που δικαιούται το κράτος. Θα δείτε ότι στα περισσότερα δεν θα μπορέσετε να κάνετε τίποτα. Θα ήταν θαρραλέα μια εκτίμηση αυτών των συμβάσεων. Ποιες είναι προβληματικές, ποιες είναι έτσι, ποιες είναι αλλιώς. Εδώ αφήνετε μια αισιόδοξη κατάσταση, χωρίς όμως να ρυθμίζετε ολοκληρωμένα το πλαίσιο.
Γιατί, τι είχε κάνει και το άρθρο 87 του προηγούμενου νόμου; Τι έλεγε, λοιπόν; Ότι μπορείς πράγματι να πας στη διαδικασία να ζητήσεις τις ποινικές ρήτρες. Και εγώ σας λέω ότι ελάχιστα χρήματα θα πάρετε. Τα πράγματα με τις συμβάσεις είναι δύσκολα και ιδίως αυτές τις έωλες συμβάσεις. Εδώ συμβαίνουν ακόμα και στις συμβάσεις των δημοσίων έργων, που είχαν ένα πολύ αυστηρό διαγωνιστικό πλαίσιο κλπ. Σε αυτό το διάτρητο πλαίσιο δεν πρόκειται να βρείτε τελικά το δίκιο σας με αυτές εδώ τις συμβάσεις των αντισταθμιστικών ωφελημάτων.
Εν πάση περιπτώσει, έλεγε το άρθρο 87 του ν. 8383 ότι θα μπορεί να ανανεωθούν και να τροποποιηθούν για όσους θέλουν από τους συμβαλλόμενους σε έξι μήνες και αυτές οι συμβάσεις δεν θα κρατήσουν πέραν του 2014. Τώρα προσπαθείτε να μεταθέσετε χρονικά αυτό μέχρι το 2016.
Το Ελεγκτικό Συνέδριο είπε ότι δεν μπορούν να γίνουν οι τροποποιήσεις αυτών των συμβάσεων. Δεν ξέρω αν το είπε έτσι τυχαία. Γιατί πραγματικά, δεν μπορεί να δει τροποποίηση. Θα έπρεπε οπωσδήποτε το δημόσιο να απαιτήσει αυτά που μπορούσε και έπρεπε εγκαίρως να απαιτήσει.
Εγώ φοβάμαι ότι και με το πλαίσιο που βάζετε τώρα –και θα τα δούμε αυτά στη συνέχεια- αυτές οι τροποποιήσεις μπορεί να μη γίνονται μόνο επ’ ωφελεία του ελληνικού δημοσίου, αλλά να γίνονται επ’ ωφελεία και του αντισυμβαλλόμενου, του προμηθευτή. Δεν το ξέρω, το φοβάμαι όμως.
Εγώ σας έχω απόλυτη εμπιστοσύνη και ξέρει και η κ. Γεννηματά κι εσείς πόσο σας εμπιστεύομαι, αλλά αυτό το πλαίσιο το οποίο κάνετε τώρα μπορεί να σας αφήσει εκτεθειμένους. Κάνετε νέες συμβάσεις και παράταση αυτών μέχρι το 2016. Μπορεί πραγματικά οι συμβάσεις αυτές να είναι κυλιόμενες και στο τέλος το δημόσιο να μην μπορεί να εισπράξει τίποτα από αυτό που πράγματι δικαιούται.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε, κυρία Ξηροτύρη.
Έχετε τον λόγο για δύο λεπτά, κύριε Γεωργιάδη, και μετά θα κλείσει ο Υπουργός, για να κλείσουμε.</ChairmanSpeech>
<Speech><Parlmember>ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</Parlmember>: Κυρία συνάδελφε, χαίρομαι πάρα πολύ για την τοποθέτησή σας, κατ’ αρχάς ως προς τις τροπολογίες, γιατί αυτό το οποίο κάνατε είναι υπεύθυνη στάση. Είπατε ότι μπορεί να μην είναι ακριβώς όπως θα τις θέλαμε, αλλά επειδή θέλουμε να παίρνουν το εφάπαξ τους οι ΕΜΘ, επειδή θέλουμε να μην καταρρεύσει το Μετοχικό Ταμείο Στρατού, που αν δεν γίνει η ρύθμιση μετά από λίγο θα καταρρεύσει, δεν θα κολλήσουμε στο διαδικαστικό και θα τις υποστηρίξουμε.
Είναι το ακριβώς αντίθετο από αυτό που έκανε ο κ. Δρίτσας και ο ΣΥΡΙΖΑ, οι οποίοι μπροστά στην ουσία, μπροστά στο μείζον, κρύβονται πίσω από ένα διαδικαστικό θέμα, το οποίο θα σας πω τώρα ότι δεν έχει και ουσία. Γιατί εσείς τι είπατε; Είπατε ότι θα ήταν πάρα πολύ ωραίο να ανοίξει το νομοθετικό κομμάτι και να δέχεται η Κυβέρνηση και τροπολογίες τις Αντιπολιτεύσεως. Πρώτα απ’ όλα, εγώ ως Υπουργός Υγείας, είχα δεχτεί τροπολογίες της Αντιπολιτεύσεως. Θα σας πω μία συγκεκριμένη και μάλιστα γνωστή. Είχα δεχτεί τροπολογία Βουλευτών του ΣΥΡΙΖΑ για το θέμα της ρυθμίσεως των χρεών, που είχαν πάει στους υπαλλήλους του ΟΚΑΝΑ, στους οποίους είχε γίνει καταλογισμός των χρημάτων κατά το παρελθόν και έπρεπε να σβήσουμε τα σχετικά χρέη. Την είχε καταθέσει μια πλειάδα Βουλευτών του ΣΥΡΙΖΑ, τέσσερεις-πέντε, κι εγώ ως Υπουργός Υγείας την είχα κάνει δεκτή. 
Ποιο ήταν το επιχείρημα του ΣΥΡΙΖΑ για να κρυφτεί πίσω από την ουσία; Ακούστε τι είπε ο κ. Δρίτσας. Και το λέω σε εσάς, που είστε και πολύ έμπειρη κοινοβουλευτικός και με πολύ υψηλό ήθος. Η Κυβέρνηση, λέει, δεν αναλαμβάνει ευθύνη και αφήνει θα την καταθέσουν οι Βουλευτές.
Μα, η Κυβέρνηση αναλαμβάνει την ευθύνη, κύριε Δρίτσα, όταν την αποδέχεται. Όταν η Κυβέρνηση λέει «αποδέχομαι αυτή την τροπολογία», η αποδοχή της τροπολογίας είναι η ανάληψη και της ευθύνης από την Κυβέρνηση. Άρα, λοιπόν, πρόκειται περί αστειοτήτων.</Speech>
<Speech><Parlmember>ΘΕΟΔΩΡΟΣ ΔΡΙΤΣΑΣ</Parlmember>: Γέρασα, κύριε Γεωργιάδη, γέρασα.</Speech>
<Speech><Parlmember>ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</Parlmember>: Πρόκειται περί μιας αστειότητος η οποία υπάρχει για να κρύβεται πάντα ο ΣΥΡΙΖΑ από την ουσία. Ο ΣΥΡΙΖΑ εδώ έρχεται μόνο και μόνο για να το παίζει καταγγέλλων. Όσο πλησιάζει, όμως, την εξουσία, θα πρέπει να δείχνει αν την αντέχει. Κι εξουσία σημαίνει να αναλαμβάνεις κι ευθύνη.
Και πάω και στο τελευταίο, κύριε Βαρεμένε. Σας προκαλέσαμε, εγώ, η κ. Κανέλλη, ο κ. Παφίλης. Δεν είναι εδώ ο κ. Παφίλης να απαντήσει ως προς τους χαρακτηρισμούς για το επιχείρημά του. Αυτό είναι θέμα του ΚΚΕ. Εγώ θα μείνω σε αυτό που αφορά εμένα.
Εγώ σας έκανα μία απλή ερώτηση. Ακούστε τι απαντήσατε: «Μια εθνική κυβέρνηση που θα έρθει στο μέλλον θα πρέπει να ξεκινήσει μια διαδικασία διαλύσεως του Βορειοατλαντικού Συμφώνου». Δηλαδή, για να το καταλάβω – και διορθώστε με αν κάνω λάθος: Σκοπεύετε, αν έρθετε στην εξουσία, αφού γίνει Πρωθυπουργός ο κ. Τσίπρας να λύσει το πανευρωπαϊκό πρόβλημα χρέους και να προχωρήσει στη διαγραφή των χρεών όλων των υπερχρεωμένων κρατών του Νότου στην Ευρωπαϊκή Ένωση, αλλά επειδή αυτή η δουλειά είναι μικρή για τον κ. Τσίπρα και θα την κάνει γρήγορα, θα προχωρήσει και σε διάλυση του Βορειοατλαντικού Συμφώνου;
Μα, ειλικρινά σας το λέω, έχετε την παραμικρή επαφή με την πραγματικότητα ή έχετε κάποιο σύνδρομο «μαντάμ Σουσού», εν πάση περιπτώσει, σ’ αυτό το κόμμα;</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε, κύριε Γεωργιάδη. Κλείστε σας παρακαλώ. Τελείωσε ο χρόνος σας.</ChairmanSpeech>
<Speech><Parlmember>ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</Parlmember>: Ένα λεπτό, κυρία Πρόεδρε.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Όχι, κύριε Γεωργιάδη.</ChairmanSpeech> 
<Speech><Parlmember>ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</Parlmember>: Παρακαλώ πάρα πολύ, επειδή εδώ είναι Κοινοβούλιο. Θα χρειαστώ δευτερόλεπτα.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Φτάνει. Δεν θα λύσουμε το πρόβλημα τώρα. Δεν είναι επί του νομοσχεδίου.</ChairmanSpeech>
<Speech><Parlmember>ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</Parlmember>: Θέλω καθαρή απάντηση.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Δεν είναι επί του νομοσχεδίου.</ChairmanSpeech>
<Speech><Parlmember>ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</Parlmember>: Με εσάς στα πράγματα, είμαστε μέλη της Συμμαχίας ή δεν είμαστε; Τόσο δύσκολο είναι να μας απαντήσετε;</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Το ρωτήσατε εκατό φορές αυτό, κύριε Γεωργιάδη. Φτάνει.
Κύριε Δρίτσα, έχετε τον λόγο. Σας παρακαλώ μία φράση, καθώς θα επαναλάβετε αυτά που είπατε.</ChairmanSpeech>
<Speech><Parlmember>ΘΕΟΔΩΡΟΣ ΔΡΙΤΣΑΣ</Parlmember>: Κυρία Πρόεδρε, δεν θέλω να υποβαθμίσω τη συζήτηση. Ο κ. Γεωργιάδης λειτουργεί με τους κανόνες των τηλεοπτικών παραθύρων. Εγώ είπα την άποψή μου ολοκληρωμένα, όσο μπόρεσα, σε πολύ λίγο χρόνο.
Έχουμε υπεύθυνη στάση. Δεν θα διαλύσουμε εμείς το ΝΑΤΟ, προφανώς. Το ΝΑΤΟ, όμως, πρέπει να διαλυθεί. Αυτό είναι θέση του κ. Γεωργιάδη; Αν θέλει, ας υποστηρίζει το ΝΑΤΟ και όλες τις δυνάμεις εκείνες, οι οποίες, κατά τη γνώμη του, βοηθούν τη χώρα μας και βοηθούν και τις χώρες να οδηγηθούν στην ειρήνη και στη λύση των διαφορών τους. Εμείς πιστεύουμε ότι το ΝΑΤΟ γεννά πολέμους και προς αυτήν την κατεύθυνση έχουμε μια σαφή εκτίμηση.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Παρακαλώ, κύριε Δρίτσα.</ChairmanSpeech>
<Speech><Parlmember>ΘΕΟΔΩΡΟΣ ΔΡΙΤΣΑΣ</Parlmember>: Την απευθύνουμε απέναντι στον ελληνικό λαό, αναλαμβάνοντας την ευθύνη αυτών που λέμε. Τα άλλα είναι τηλεοπτικά παιχνίδια.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε πολύ.
Ο κύριος Υπουργός έχει τον λόγο για τρία λεπτά και κλείνουμε.</ChairmanSpeech>
<Speech><Parlmember>ΙΩΑΝΝΗΣ ΛΑΜΠΡΟΠΟΥΛΟΣ</Parlmember> (Υφυπουργός Εθνικής Άμυνας): Ευχαριστώ πολύ, κυρία Πρόεδρε.
Θέλω να πω κι εγώ ότι στις δύσκολες και ταραγμένες εποχές που ζούμε, με ένα διεθνές περιβάλλον τόσο ταραγμένο, τέτοιες απόψεις που ακούστηκαν προηγουμένως ή διατυπώνονται ή αφήνουν να αιωρούνται για τη συμμετοχή μας στη Συμμαχία, μια συμμετοχή που είναι εξήντα και πλέον χρόνια και από την οποία δεν διανοήθηκε καμμία Κυβέρνηση μέχρι τώρα να απεγκλωβίσει τη χώρα, είναι επικίνδυνες. Είναι επικίνδυνες για τη χώρα μας, για την ειρήνη στην περιοχή, για τη σταθερότητα, για την ασφάλειά μας.
Θέλω να προσθέσω και να κάνω γνωστό επίσης ότι –για πολλοστή φορά το λέω- τα νέα προγράμματα θα αφορούν είτε την παροχή υλικών και υπηρεσιών στις Ένοπλες Δυνάμεις είτε ανάθεση έργου στην εγχώρια αμυντική βιομηχανία. Αυτό είναι το «Α-Ω», τα εθνικά αντισταθμιστικά ωφελήματα στην εγχώρια βιομηχανία. Τελείωσε.
Όσον αφορά τις τροπολογίες, κυρία Γιαννακάκη, που είχαν κατατεθεί, εγώ δεσμεύομαι να τις διαβιβάσω και στα επιτελεία, να τις μελετήσουν, να μας εισηγηθούν αυτοί σε ό,τι τους αφορά και να δούμε τι μπορεί να γίνει και πρέπει να γίνει και –γιατί όχι;- να το προωθήσουμε.
Για τα 2,9 δισεκατομμύρια είμαι υποχρεωμένος να επανέλθω. Το είπα δέκα φορές και άλλη μία τώρα, έντεκα. Τα 2,9 δισεκατομμύρια δεν είναι ανεκτέλεστο έργο, αλλά ανεκτέλεστη υποχρέωση, η οποία προσδιορίζεται μετά την εκκαθάριση και υπολογίζεται στα 712 εκατομμύρια.
Θα διαβάσω, μήπως και γίνει κατανοητό: «Συμπληρωματικά και αναφορικά με τη διαφορά που προκύπτει από την ανεκτέλεστη υποχρέωση των 2,9 δισεκατομμυρίων ευρώ των ογδόντα πέντε συμβάσεων που είχαν λήξει το 2010 και των 0,9 δισεκατομμυρίων ευρώ των εβδομήντα τριών συμβάσεων τον Φεβρουάριο του 2014 σε συνάρτηση με την εκτέλεση του έργου από την αμυντική βιομηχανία αναφέρονται τα παρακάτω: «Πρώτον, ως ανεκτέλεστη υποχρέωση νοείται το ποσό που δεν έχει πιστωθεί. Στο ποσό αυτό μπορεί να συμπεριλαμβάνεται ακόμη και έργο που έχει υλοποιηθεί, αλλά δεν έχουν προσκομιστεί γι’ αυτό από τον αντισυμβαλλόμενο τα απαραίτητα δικαιολογητικά ή αυτά τα δικαιολογητικά έχουν υποβληθεί και τελούν υπό επεξεργασία από την υπηρεσία.
«Δεύτερον, το ποσό των 2,9 δισεκατομμυρίων ευρώ των ανεκτέλεστων υποχρεώσεων των συμβάσεων, που είχαν λήξει το 2010, αφορούν σε ογδόντα πέντε συμβάσεις που δεν είχαν εκκαθαριστεί. Ως εκ τούτου, στο ποσό αυτό συμπεριλαμβάνονται και προγράμματα που είχαν εν μέρει ή εν όλω υλοποιηθεί, χωρίς ωστόσο να έχουν πιστωθεί. Μετά την εκκαθάριση των συμβάσεων αυτών, θα προσδιοριζόταν και η τελική ανεκτέλεστη πιστωτική υποχρέωση.
«Τρίτον, το ποσό των 0,9 δισεκατομμυρίων ευρώ των ανεκτέλεστων υποχρεώσεων των συμβάσεων που είχαν λήξει τον Φεβρουάριο του 2014 αφορούσε στην εκτιμώμενη ανεκτέλεστη υποχρέωση, η οποία θα προκύψει μετά την εκκαθάριση αυτών.
Τέταρτον, σήμερα μετά την πιστοποίηση της ολοκλήρωσης ορισμένων από τα ανεκτέλεστα προγράμματα, την εκκαθάριση των αντίστοιχων συμβάσεων, αλλά και την προσθήκη άλλων στην ανεκτέλεστη υποχρέωση, των οποίων στο μεταξύ έληξε η διάρκεια υλοποίησης, η ανεκτέλεστη πιστωτική υποχρέωση εκτιμάται ότι θα διαμορφωθεί σε 0,712 δισεκατομμύρια ευρώ. 
Πέμπτον, οι πιστώσεις που εγκρίθηκαν από το 2010 έως το Φεβρουάριο του 2014 και αναφέρονται στον πίνακα που κατατέθηκε στη Βουλή δεν αφορούν έργο που υλοποιήθηκε εντός του προαναφερομένου χρονικού διαστήματος, αλλά και έργο που είχε υλοποιηθεί και πριν το 2010, χωρίς να έχει πιστωθεί». 
Κύριοι συνάδελφοι, δεν κρύβουμε τίποτα. Δεν είναι στις προθέσεις αυτής της Κυβέρνησης, σύσσωμης της πολιτικής ηγεσίας του Υπουργείου. Δεν κρύβουμε τίποτα. Τα δώσαμε όλα. Είπαμε: «όλα στο φως και όλα στη δικαιοσύνη». Τα δώσαμε όλα, ό,τι μας ζητήσατε και τη μια φορά και την άλλη.</Speech>
<Speech><Parlmember>ΘΕΟΔΩΡΟΣ ΔΡΙΤΣΑΣ</Parlmember>: Δεν ισχύει αυτό. Οφείλατε, βάσει του νόμου, να το είχατε κάνει. Τι λέτε τώρα;</Speech>
<Speech><Parlmember>ΙΩΑΝΝΗΣ ΛΑΜΠΡΟΠΟΥΛΟΣ</Parlmember> (Υφυπουργός Εθνικής Άμυνας): Σας παρακαλώ, δεν σας διέκοψα σε καμμία περίπτωση. Έλεος πλέον!
Δεν κρύψαμε τίποτα. Δεν κρύβουμε, δεν έχουμε διάθεση να κρύψουμε τίποτα. Τα δώσαμε όλα. Σας προτείναμε από την περασμένη Πέμπτη, που τελείωσε η δεύτερη συζήτηση, όχι να έρθετε εσείς, αλλά να έρθουμε εμείς να σας ενημερώσουμε. Για ό,τι ενδεχομένως είναι λανθασμένα γραμμένο, για ό,τι δεν γίνεται κατανοητό -γιατί τονίζω ότι δεν μπορούμε να τα ξέρουμε όλα, είναι λεπτομέρειες- είμαστε στη διάθεσή σας. Είπαμε ότι όλα είναι στη διάθεσή σας, όλα είναι στο φως. 
Τόσο υλικό που ήρθε σε αυτήν την επιτροπή και στην Αίθουσα δεν νομίζω ότι έχει ξαναέρθει. Μάρτυρές μας είναι οι υπάλληλοι των επιτροπών και της Βουλής εδώ. 
Όταν οι σύμβουλοι που διαθέτετε έχουν τα πάντα στα χέρια τους -και από ό,τι πληροφορούμαι και αρκετοί ήταν και σε παλιό καθεστώς- γνωρίζουν τα πάντα και μπορούν να σας κατατοπίσουν. 
Να μην αδικούμεθα! Είπαμε ότι όλοι έχουμε ένα στόχο. 
Βάλαμε επιπλέον –το τονίζουμε και το ξανατονίζουμε- το ότι δύο φορές το χρόνο θα έρχονται όλα στη Βουλή και θα γίνονται φύλλο και φτερό και θα είναι στη διάθεσή σας. Και δεν θα είναι μόνο δύο, αλλά και άλλες δέκα. Μπορούν να γίνονται και επιτροπές και να συζητούνται τα πάντα εδώ, όχι μόνο στα γραφεία σας που θεσμικά οφείλουμε να έρθουμε. Βάλαμε τη Βουλή!</Speech>
<Speech><Parlmember>ΘΕΟΔΩΡΟΣ ΔΡΙΤΣΑΣ</Parlmember>: Το προβλέπει και το άρθρο 87 και δεν το κάνατε!</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Κύριε Δρίτσα, παρακαλώ, μη διακόπτετε! Ας τοποθετηθεί ο Υπουργός!</ChairmanSpeech>
 <Speech><Parlmember>ΙΩΑΝΝΗΣ ΛΑΜΠΡΟΠΟΥΛΟΣ</Parlmember> (Υφυπουργός Εθνικής Άμυνας): Έχουμε έναν καινούριο νόμο που ρυθμίζει τα πάντα. 
Βάλαμε, εκτός από τη Βουλή και το Ελεγκτικό Συνέδριο. 
Μα, δεν το εμπιστεύεστε το Ελεγκτικό Συνέδριο; 
Βάλαμε τη ρήτρα διαφθοράς. Τα βάλαμε όλα, μα όλα!</Speech>
<Speech><Parlmember>ΘΕΟΔΩΡΟΣ ΔΡΙΤΣΑΣ</Parlmember>: Εμείς τα βάλαμε! Εσείς τα αποδεχθήκατε!</Speech>
<Speech><Parlmember>ΙΩΑΝΝΗΣ ΛΑΜΠΡΟΠΟΥΛΟΣ</Parlmember> (Υφυπουργός Εθνικής Άμυνας): Σας ευχαριστούμε για την ιδέα σας! 
Μα, τι είπα προηγουμένως; Ό,τι καλό ακουστεί και ειπωθεί και προταθεί, γιατί να μην το υιοθετήσουμε; Το υιοθετούμε και φέρτε μας και άλλα καλά να τα υιοθετήσουμε. Ό,τι να είναι! Εκεί στεκόμαστε τώρα; Αυτά είναι μικροψυχίες και μικροπολιτικές. 
Τι θέλουμε, λοιπόν; Θέλουμε να σταθούμε στις λεπτομέρειες; Θέλουμε να μη γίνει τίποτα; Αν δεν ψηφίσουμε το νόμο, δεν θα γίνει τίποτα, θα υπάρχουν αυτές οι εκκρεμότητες που υπάρχουν. Αποτέλεσμα; Μηδέν. Δεν θέλουμε να βοηθηθούν τα επιτελεία; Δεν θέλουμε σε μια περίοδο που δεν έχουν χρήματα να πάρουν υλικά, να κάνουν έργα; Δεν θέλουμε να βοηθηθούν τα επιτελεία; Πείτε το και αυτό! Δεν θέλουμε να βοηθηθούν με τις τροπολογίες που καταθέσαμε; Πείτε το και αυτό!</Speech> 
<Speech><Parlmember>ΓΕΩΡΓΙΟΣ ΒΑΡΕΜΕΝΟΣ</Parlmember>: Θα πάρετε την ευθύνη της ψήφου σας και εμείς θα πάρουμε την ευθύνη της δικής μας ψήφου.</Speech> 
<Speech><Parlmember>ΙΩΑΝΝΗΣ ΛΑΜΠΡΟΠΟΥΛΟΣ</Parlmember> (Υφυπουργός Εθνικής Άμυνας): Με το να λέμε «όχι» σε όλα δεν πάει ο τόπος μπροστά. Δεν πρέπει να αλλάξει τίποτα στην κοινωνία;</Speech> 
<Speech><Parlmember>ΘΕΟΔΩΡΟΣ ΔΡΙΤΣΑΣ</Parlmember>: Αυτό που λέμε εμείς είναι «όχι» σε όλα; Μα, τι λέτε τώρα;</Speech> 
<Speech><Parlmember>ΙΩΑΝΝΗΣ ΛΑΜΠΡΟΠΟΥΛΟΣ</Parlmember> (Υφυπουργός Εθνικής Άμυνας): Συγγνώμη, αλλά δεν σας διέκοψα.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Κύριε Δρίτσα, σας παρακαλώ, μη διακόπτετε. 
Ολοκληρώστε, κύριε Υπουργέ.</ChairmanSpeech> 
<Speech><Parlmember>ΙΩΑΝΝΗΣ ΛΑΜΠΡΟΠΟΥΛΟΣ</Parlmember> (Υφυπουργός Εθνικής Άμυνας): Δεν πρέπει να ψηφίσουμε αυτόν το νόμο; Δεν πρέπει να τον ψηφίσουμε και να τον παρακολουθήσουμε αυτό το νόμο όλοι μαζί, για να δούμε αν εφαρμόζεται σωστά; Όπου δεν εφαρμόζεται σωστά, πρέπει να το διορθώσουμε και ό,τι δεν είναι καλά διατυπωμένο και μας δείξει στην πορεία ότι δεν περπατάει, πρέπει να το διορθώσουμε. Γιατί; Γιατί «όχι» σε όλα;</Speech>
<Speech><Parlmember>ΘΕΟΔΩΡΟΣ ΔΡΙΤΣΑΣ</Parlmember>: Τι μου λέτε τώρα; Γιατί τα έχουμε ζητήσει από πέρυσι και δεν έγινε τίποτα…</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Κυρίες και κύριοι συνάδελφοι, κηρύσσεται περαιωμένη η συζήτηση επί της αρχής, των άρθρων και των τροπολογιών του νομοσχεδίου νόμου του Υπουργείου Εθνικής Άμυνας: «Ρύθμιση θεμάτων Υπουργείου Εθνικής Άμυνας».
Ερωτάται το Τμήμα: Γίνεται δεκτό το νομοσχέδιο επί της αρχής;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
<Speech><Parlmember>ΘΕΟΔΩΡΟΣ ΔΡΙΤΣΑΣ</Parlmember>: Κατά πλειοψηφία.</Speech> 
<Speech><Parlmember>ΜΑΡΙΑ ΓΙΑΝΝΑΚΑΚΗ</Parlmember>: Κατά πλειοψηφία.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Συνεπώς, το νομοσχέδιο του Υπουργείου Εθνικής Άμυνας: «Ρύθμιση θεμάτων Υπουργείου Εθνικής Άμυνας» έγινε δεκτό επί της αρχής κατά πλειοψηφία. 
Εισερχόμαστε στην ψήφιση των άρθρων και των τροπολογιών.
Ερωτάται το Τμήμα: Γίνεται δεκτό το άρθρο 1, όπως τροποποιήθηκε από την κυρία Υπουργό;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech> 
<Speech><Parlmember>ΘΕΟΔΩΡΟΣ ΔΡΙΤΣΑΣ</Parlmember>: Κατά πλειοψηφία.</Speech> 
<Speech><Parlmember>ΓΑΒΡΙΗΛ ΑΒΡΑΜΙΔΗΣ</Parlmember>: Παρών.</Speech>
<Speech><Parlmember>ΜΑΡΙΑ ΓΙΑΝΝΑΚΑΚΗ</Parlmember>: Κατά πλειοψηφία.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Συνεπώς το άρθρο 1 έγινε δεκτό, όπως τροποποιήθηκε από την κυρία Υπουργό, κατά πλειοψηφία. 
Ερωτάται το Τμήμα: Γίνεται δεκτό το άρθρο 2 ως έχει;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech> 
<Speech><Parlmember>ΘΕΟΔΩΡΟΣ ΔΡΙΤΣΑΣ</Parlmember>: Κατά πλειοψηφία.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Συνεπώς το άρθρο 2 έγινε δεκτό ως έχει κατά πλειοψηφία. 
Ερωτάται το Τμήμα: Γίνεται δεκτό το άρθρο 3, όπως τροποποιήθηκε από την κυρία Υπουργό;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech> 
<Speech><Parlmember>ΘΕΟΔΩΡΟΣ ΔΡΙΤΣΑΣ</Parlmember>: Κατά πλειοψηφία.</Speech> 
<Speech><Parlmember>ΓΑΒΡΙΗΛ ΑΒΡΑΜΙΔΗΣ</Parlmember>: Κατά πλειοψηφία.</Speech> 
<Speech><Parlmember>ΜΑΡΙΑ ΓΙΑΝΝΑΚΑΚΗ</Parlmember>: Κατά πλειοψηφία.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Συνεπώς το άρθρο 3 έγινε δεκτό, όπως τροποποιήθηκε από την κυρία Υπουργό, κατά πλειοψηφία. 
Ερωτάται το Τμήμα: Γίνεται δεκτή η τροπολογία με γενικό αριθμό 1744 και ειδικό 35 ως έχει;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτή, δεκτή.</Speech> 
<Speech><Parlmember>ΘΕΟΔΩΡΟΣ ΔΡΙΤΣΑΣ</Parlmember>: Παρών.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Συνεπώς η τροπολογία με γενικό αριθμό 1744 και ειδικό 35 έγινε δεκτή ως έχει κατά πλειοψηφία και εντάσσεται στο νομοσχέδιο ως ίδιο άρθρο. 
Ερωτάται το Τμήμα: Γίνεται δεκτή η τροπολογία με γενικό αριθμό 1745 και ειδικό 36 ως έχει;</ChairmanSpeech>
<Speech><Parlmember>ΘΕΟΔΩΡΟΣ ΔΡΙΤΣΑΣ</Parlmember>: Παρών.</Speech> 
<Speech><Parlmember>ΓΑΒΡΙΗΛ ΑΒΡΑΜΙΔΗΣ</Parlmember>: Παρών.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Συνεπώς η τροπολογία με γενικό αριθμό 1745 και ειδικό 36 έγινε δεκτή ως έχει κατά πλειοψηφία και εντάσσεται στο νομοσχέδιο ως ίδιο άρθρο. 
Ερωτάται το Τμήμα: Γίνεται δεκτή η τροπολογία με γενικό αριθμό 1746 και ειδικό 37 ως έχει;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτή, δεκτή.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Συνεπώς η τροπολογία με γενικό αριθμό 1746 και ειδικό 37 έγινε δεκτή ως έχει κατά πλειοψηφία και εντάσσεται στο νομοσχέδιο ως ίδιο άρθρο. 
Ερωτάται το Τμήμα: Γίνεται δεκτή η τροπολογία με γενικό αριθμό 1748 και ειδικό 39 ως έχει;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτή, δεκτή.</Speech> 
<Speech><Parlmember>ΘΕΟΔΩΡΟΣ ΔΡΙΤΣΑΣ</Parlmember>: Παρών.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Συνεπώς η τροπολογία με γενικό αριθμό 1748 και ειδικό 39 έγινε δεκτή ως έχει κατά πλειοψηφία και εντάσσεται στο νομοσχέδιο ως ίδιο άρθρο. 
Ερωτάται το Τμήμα: Γίνεται δεκτή η τροπολογία με γενικό αριθμό 1747 και ειδικό 38, όπως τροποποιήθηκε από την κυρία Υπουργό;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτή, δεκτή.</Speech> 
<Speech><Parlmember>ΘΕΟΔΩΡΟΣ ΔΡΙΤΣΑΣ</Parlmember>: Παρών.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Συνεπώς η τροπολογία με γενικό αριθμό 1747 και ειδικό 38 έγινε δεκτή, όπως τροποποιήθηκε από την κυρία Υπουργό, κατά πλειοψηφία και εντάσσεται στο νομοσχέδιο ως ίδιο άρθρο. 
Εισερχόμαστε στην ψήφιση του ακροτελεύτιου άρθρου. 
Ερωτάται το Τμήμα: Γίνεται δεκτό το ακροτελεύτιο άρθρο;</ChairmanSpeech> 
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Το ακροτελεύτιο άρθρο έγινε δεκτό κατά πλειοψηφία. 
Συνεπώς το νομοσχέδιο του Υπουργείου Εθνικής Άμυνας: «Ρύθμιση θεμάτων Υπουργείου Εθνικής Άμυνας» έγινε δεκτό κατά πλειοψηφία επί της αρχής, επί των άρθρων και των τροπολογιών.
Δέχεστε στο σημείο αυτό να ψηφίσουμε το νομοσχέδιο και στο σύνολο;</ChairmanSpeech> 
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Μάλιστα, μάλιστα.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ερωτάται το Τμήμα: Γίνεται δεκτό το νομοσχέδιο και στο σύνολο;</ChairmanSpeech> 
 <Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Το νομοσχέδιο έγινε δεκτό και στο σύνολο κατά πλειοψηφία. 
Συνεπώς το νομοσχέδιο του Υπουργείου Εθνικής Άμυνας: «Ρύθμιση θεμάτων Υπουργείου Εθνικής Άμυνας» έγινε δεκτό κατά πλειοψηφία σε μόνη συζήτηση επί της αρχής, των άρθρων, των τροπολογιών και του συνόλου και έχει ως εξής: 
(Να καταχωρισθεί το κείμενο του νομοσχεδίου σελ. 391α)</ChairmanSpeech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Κυρίες και κύριοι συνάδελφοι, παρακαλώ το Τμήμα να εξουσιοδοτήσει το Προεδρείο για την υπ’ ευθύνη του επικύρωση των Πρακτικών ως προς την ψήφιση στο σύνολο του παραπάνω νομοσχεδίου.</ChairmanSpeech>
<Speech><Parlmember>ΟΛΟΙ ΟΙ ΒΟΥΛΕΥΤΕΣ</Parlmember>: Μάλιστα, μάλιστα.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Το Τμήμα παρέσχε τη ζητηθείσα εξουσιοδότηση. 
Κύριοι συνάδελφοι, δέχεστε στο σημείο αυτό να λύσουμε τη συνεδρίαση;</ChairmanSpeech>
<Speech><Parlmember>ΟΛΟΙ ΟΙ ΒΟΥΛΕΥΤΕΣ</Parlmember>: Μάλιστα, μάλιστα.
Με τη συναίνεση του Τμήματος και ώρα 17.40΄ λύεται η συνεδρίαση για αύριο, ημέρα Παρασκευή 5 Σεπτεμβρίου 2014 και ώρα 10.00΄, με αντικείμενο εργασιών του Τμήματος: νομοθετική εργασία, σύμφωνα με την ημερήσια διάταξη που έχει διανεμηθεί. 
 Ο</Speech> ΠΡΟΕΔΡΟΣ                                                        ΟΙ ΓΡΑΜΜΑΤΕΙΣ  
Τελευταία Αποθήκευση:	18/9/2014 11:38:00 πμ	Από:   Γεωργοπαπαδάκου Κανέλλα 
Εκτυπώθηκε:	8/3/2013 12:39:00 μμ</body>
</html>