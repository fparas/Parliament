<html><head><meta name="cp:revision" content="2"><meta name="date" content="2013-05-30T10:15:00Z"><meta name="Company" content="OTS"><meta name="Keywords" content=""><meta name="meta:word-count" content="14967"><meta name="subject" content=""><meta name="dc:creator" content="Production"><meta name="extended-properties:Company" content="OTS"><meta name="meta:print-date" content="2013-05-29T06:35:00Z"><meta name="Word-Count" content="14967"><meta name="dcterms:created" content="2013-05-30T10:15:00Z"><meta name="dcterms:modified" content="2013-05-30T10:15:00Z"><meta name="Last-Modified" content="2013-05-30T10:15:00Z"><meta name="Last-Save-Date" content="2013-05-30T10:15:00Z"><meta name="meta:character-count" content="80826"><meta name="Template" content="Normal.dot"><meta name="meta:save-date" content="2013-05-30T10:15:00Z"><meta name="dc:title" content="ΠΡΑΚΤΙΚΑ ΒΟΥΛΗΣ"><meta name="Application-Name" content="Microsoft Office Word"><meta name="modified" content="2013-05-30T10:15:00Z"><meta name="Edit-Time" content="600000000"><meta name="cp:subject" content=""><meta name="Content-Type" content="application/msword"><meta name="creator" content="Production"><meta name="meta:author" content="Production"><meta name="dc:subject" content=""><meta name="extended-properties:Application" content="Microsoft Office Word"><meta name="meta:creation-date" content="2013-05-30T10:15:00Z"><meta name="Last-Printed" content="2013-05-29T06:35:00Z"><meta name="meta:last-author" content="k.arapi"><meta name="Comments" content=""><meta name="Creation-Date" content="2013-05-30T10:15:00Z"><meta name="xmpTPg:NPages" content="1"><meta name="resourceName" content="23-5-2013.doc"><meta name="Last-Author" content="k.arapi"><meta name="w:comments" content=""><meta name="Character Count" content="80826"><meta name="Page-Count" content="1"><meta name="Revision-Number" content="2"><meta name="extended-properties:Template" content="Normal.dot"><meta name="meta:keyword" content=""><meta name="Author" content="Production"><meta name="comment" content=""><meta name="meta:page-count" content="1"></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta>ΠΡΑΚΤΙΚΑ ΒΟΥΛΗΣ</head>
<body>Συνεδρίαση 23-05-2013		σελ. 4
(Σημείωση: Ο παρακάτω πίνακας περιεχομένων δεν αποτελεί το τελικό κείμενο, διότι εκκρεμούν ορθογραφικές και συντακτικές διορθώσεις)
ΠΙΝΑΚΑΣ ΠΕΡΙΕΧΟΜΕΝΩΝ
ΙΑ’ ΠΕΡΙΟΔΟΣ 
ΠΡΟΕΔΡΕΥΟΜΕΝΗΣ ΚΟΙΝΟΒΟΥΛΕΥΤΙΚΗΣ ΔΗΜΟΚΡΑΤΙΑΣ
ΣΥΝΟΔΟΣ Α΄
ΣΥΝΕΔΡΙΑΣΗ ΡΠΓ΄
Πέμπτη  23 Μαΐου 2013
ΘΕΜΑΤΑ
 
Α. ΕΙΔΙΚΑ ΘΕΜΑΤΑ 
1.  Άδεια απουσίας των Βουλευτών κ.κ. Γ. Κωνσταντόπουλου και Ε. Καρανάσιου, σελ. 
2. Ανακοινώνεται ότι τη συνεδρίαση παρακολουθούν μαθητές από το 11ο Δημοτικό Σχολείο Χανίων και το 8ο Δημοτικό Σχολείο Κερατσινίου, σελ. 
3. Ανακοινώνεται ότι ο Υπουργός Δικαιοσύνης, Διαφάνειας και Ανθρωπίνων Δικαιωμάτων διαβίβασε στη Βουλή, σύμφωνα με το νόμο περί «Ποινικής ευθύνης των Υπουργών», όπως ισχύει, δικογραφίες που αφορούν: α) στον Υπουργό Ναυτιλίας και Αιγαίου, κ. Κ. Μουσουρούλη και β) στον διατελέσαντα Υπουργό Περιβάλλοντος, Ενέργειας και Κλιματικής Αλλαγής, κ. Γεώργιο Παπακωνσταντίνου, σελ. 
4. Ανακοινώνεται ότι η Ειδική Μόνιμη Επιτροπή Κοινοβουλευτικής Δεοντολογίας καταθέτει τις Εκθέσεις της στις αιτήσεις της Εισαγγελικής Αρχής για τη χορήγηση άδειας άσκησης ποινικής δίωξης κατά Βουλευτών, σελ. 
 
Β. ΚΟΙΝΟΒΟΥΛΕΥΤΙΚΟΣ ΕΛΕΓΧΟΣ 
1. Απαντήσεις Υπουργών σε ερωτήσεις Βουλευτών, σελ. 
2. Ανακοίνωση του δελτίου επικαίρων ερωτήσεων της Παρασκευής 24 Μαΐου 2013, σελ. 
3. Συζήτηση επικαίρων ερωτήσεων:
    α) Προς τον Υπουργό Δημοσίας Τάξης και Προστασίας του Πολίτη:
         i) σχετικά με την ανάγκη ενίσχυσης της Αστυνομικής Διεύθυνσης Κορινθίας, σελ. 
         ii) σχετικά με την έναρξη της αντιπυρικής περιόδου και την ετοιμότητα του κρατικού μηχανισμού, σελ. 
         iii) σχετικά με τη χορήγηση του επιδόματος επικίνδυνης και ανθυγιεινής εργασίας στο Πυροσβεστικό Σώμα, σελ. 
         iv)σχετικά με τη λήψη μέτρων προστασίας των κατοίκων των ακριτικών περιοχών της Ελληνοαλβανικής μεθορίου από αλλοδαπούς κακοποιούς, σελ. 
    β) Προς τον Υπουργό Εθνικής  Άμυνας, σχετικά με τις ελλείψεις στα πολεμικά αεροσκάφη της χώρας, σελ. 
    γ) Προς τον Υπουργό Παιδείας και Θρησκευμάτων, Πολιτισμού και Αθλητισμού, σχετικά με την αδυναμία λειτουργίας του Εθνικού Αθλητικού Κέντρου Λάρισας εξαιτίας του μειωμένου εγκεκριμένου προϋπολογισμού του έτους 2013, σελ. 
    δ) Προς τον Υπουργό Αγροτικής Ανάπτυξης και Τροφίμων, σχετικά με την καταβολή αποζημίωσης στους πληγέντες παραγωγούς φρούτων της Κεντρικής Μακεδονίας, σελ. 

ΠΡΟΕΔΡΕΥΩΝ
ΔΡΑΓΑΣΑΚΗΣ Ι. , σελ.

ΟΜΙΛΗΤΕΣ

Α. Επί των επικαίρων ερωτήσεων:
ΔΕΝΔΙΑΣ Ν. , σελ.
ΔΗΜΑΣ Χ. , σελ.
ΔΡΑΓΑΣΑΚΗΣ Ι. , σελ.
ΖΗΣΙΜΟΠΟΥΛΟΣ Π. , σελ.
ΙΩΑΝΝΙΔΗΣ Ι. , σελ.
ΚΑΡΑΓΙΑΝΝΙΔΗΣ Χ. , σελ.
ΚΑΡΑΜΠΕΛΑΣ Π. , σελ.
ΚΑΦΑΝΤΑΡΗ Χ. , σελ.
ΛΑΓΟΣ Ι. , σελ.
ΜΩΡΑΪΤΗΣ Ν. , σελ.
ΧΑΡΑΚΟΠΟΥΛΟΣ Μ. , σελ.
ΨΥΡΡΑΣ Θ. , σελ.
ΠΡΑΚΤΙΚΑ ΒΟΥΛΗΣ
ΙΕ’ ΠΕΡΙΟΔΟΣ
ΠΡΟΕΔΡΕΥΟΜΕΝΗΣ ΚΟΙΝΟΒΟΥΛΕΥΤΙΚΗΣ ΔΗΜΟΚΡΑΤΙΑΣ
ΣΥΝΟΔΟΣ Α΄
ΣΥΝΕΔΡΙΑΣΗ ΡΠΓ΄
Πέμπτη 23 Μαΐου 2013
Αθήνα, σήμερα στις 23 Μαΐου 2013, ημέρα Πέμπτη και ώρα 09.33’ συνήλθε στην Αίθουσα των συνεδριάσεων του Βουλευτηρίου η Βουλή σε ολομέλεια για να συνεδριάσει υπό την προεδρία του Δ΄ Αντιπροέδρου αυτής κ. ΙΩΑΝΝΗ ΔΡΑΓΑΣΑΚΗ .
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Κυρίες και κύριοι συνάδελφοι, αρχίζει η συνεδρίαση.
Έχω την τιμή να ανακοινώσω στο Σώμα το δελτίο των επίκαιρων ερωτήσεων της Παρασκευής 24 Μαΐου 2013.
Α. ΕΠΙΚΑΙΡΕΣ ΕΡΩΤΗΣΕΙΣ Πρώτου Κύκλου (Άρθρο 130 παράγραφοι 2 και 3 του Κανονισμού της Βουλής) &#160;
&#160;1. Η με αριθμό 1437/21-5-2013 επίκαιρη ερώτηση της Βουλευτού Α΄ Αθηνών της Νέας Δημοκρατίας κ. Φωτεινής Πιπιλή προς τον Υπουργό Εσωτερικών , σχετικά με το σχέδιο πρόληψης των πυρκαγιών.
&#160;2. Η με αριθμό 1447/21-5-2013 επίκαιρη ερώτηση της Βουλευτού Σάμου του Συνασπισμού Ριζοσπαστικής Αριστεράς - Ενωτικό Κοινωνικό Μέτωπο κ. Αγνής Καλογερή προς τον Υπουργό Υγείας , σχετικά με την υποβάθμιση των υπηρεσιών υγείας στο Νομό της Σάμου.
&#160; 3. Η με αριθμό 1451/21-5-2013 επίκαιρη ερώτηση του πρώην Προέδρου της Βουλής και Βουλευτή Β΄ Αθηνών του Πανελλήνιου Σοσιαλιστικού Κινήματος κ. Απόστολου Κακλαμάνη προς τον Υπουργό Παιδείας και Θρησκευμάτων, Πολιτισμού και Αθλητισμού , σχετικά με τις προθέσεις της Κυβέρνησης για την κατάργηση διατάξεων του ν. 1566/85 που αφορούν την εύρυθμη λειτουργία της δευτεροβάθμιας τεχνολογικής εκπαίδευσης.
&#160;4. Η με αριθμό 1443/21-5-2013 επίκαιρη ερώτηση της Βουλευτού Α΄ Θεσσαλονίκης της Δημοκρατικής Αριστεράς κ. Ασημίνας Ξηροτύρη - Αικατερινάρη προς τον Υπουργό Ανάπτυξης, Ανταγωνιστικότητας, Υποδομών, Μεταφορών και Δικτύων , σχετικά με την υλοποίηση &#160;της δράσης ενίσχυσης των μικρομεσαίων επιχειρήσεων.
5. Η με αριθμό 1453/21-5-2013 επίκαιρη ερώτηση του Βουλευτή Β΄ Αθηνών του Κομμουνιστικού Κόμματος Ελλάδας κ. Σπυρίδωνος Χαλβατζή προς τον Υπουργό Ναυτιλίας και Αιγαίου , σχετικά με τις διώξεις στελεχών του ναυτεργατικού κινήματος από εφοπλιστές.
&#160;Β. ΕΠΙΚΑΙΡΕΣ ΕΡΩΤΗΣΕΙΣ &#160;Δεύτερου Κύκλου ( Άρθρο 130 παράγραφοι 2 και 3 του Κανονισμού της Βουλής)
&#160;1. Η με αριθμό 1438/21-5-2013 επίκαιρη ερώτηση του Βουλευτή Επικρατείας της Νέας Δημοκρατίας κ. Ιωάννη Μιχελάκη προς τον Υπουργό Εθνικής Άμυνας , σχετικά με την απαγόρευση από το Γενικό Επιτελείο Αεροπορίας, της διάθεσης του βιβλίου με ιστορικό περιεχόμενο, που συνέγραψε αξιωματικός της Πολεμικής Αεροπορίας.
&#160;2. Η με αριθμό 1448/21-5-2013 επίκαιρη ερώτηση του Βουλευτή Λέσβου του Συνασπισμού Ριζοσπαστικής Αριστεράς - Ενωτικό Κοινωνικό Μέτωπο κ. Ιωάννη Ζερδελή προς τον Υπουργό Υγείας, σχετικά με τη μη εφαρμογή απόφασης του Κεντρικού Συμβουλίου Υγειονομικών Περιφερειών (ΚΕΣΥΠΕ) για αποσύνδεση των Νοσοκομείων Λήμνου και Ικαρίας από Μυτιλήνη και Σάμο.
&#160; 3. Η με αριθμό 1442/21-5-2013 επίκαιρη ερώτηση της Βουλευτού Κέρκυρας του Πανελλήνιου Σοσιαλιστικού Κινήματος κ. Αγγελικής Γκερέκου προς τον Υπουργό Υγείας, σχετικά με την ένταξη μορφών και μονάδων ιαματικού τουρισμού στην πρωτοβάθμια φροντίδα υγείας.
&#160;4. Η με αριθμό 1444/21-5-2013 επίκαιρη ερώτηση της Βουλευτού Β΄ Θεσσαλονίκης της Δημοκρατικής Αριστεράς κ. Αικατερίνης Μάρκου προς τον Υπουργό Εργασίας, Κοινωνικής Ασφάλισης και Πρόνοιας , σχετικά με την εφαρμογή του άρθρου 66 του ν. 4144/2013 για την παράταση χορήγησης των συντάξεων αναπηρίας.
&#160;5. Η με αριθμό 1454/21-5-2013 επίκαιρη ερώτηση του Βουλευτή Β΄ Αθηνών του Κομμουνιστικού Κόμματος Ελλάδας κ. Χρήστου Κατσώτη προς τον Υπουργό Υγείας , σχετικά με το Κέντρο Υγείας Περιστερίου.
&#160;6. Η με αριθμό 1441/21-5-2013 επίκαιρη ερώτηση του Ανεξάρτητου Βουλευτή Β΄ Αθηνών κ. Οδυσσέα Βουδούρη προς τους Υπουργούς Υγείας και Εξωτερικών , σχετικά με τη λειτουργία και την προοπτική του κοινωφελούς ιδρύματος «ΕΡΡΙΚΟΣ ΝΤΥΝΑΝ».
Εισερχόμαστε στη συζήτηση των
ΕΠΙΚΑΙΡΩΝ ΕΡΩΤΗΣΕΩΝ
Θα συζητηθεί η πρώτη με αριθμό 1426/20-5-2013 επίκαιρη ερώτηση πρώτου κύκλου του Βουλευτή Κορινθίας της Νέας Δημοκρατίας κ. Χρίστου Δήμα προς τον Υπουργό Δημόσιας Τάξης και Προστασίας του Πολίτη, σχετικά με την ανάγκη ενίσχυσης της Αστυνομικής Διεύθυνσης Κορινθίας.
Στην επίκαιρη ερώτηση θα απαντήσει ο Υπουργός κ. Νικόλαος Δένδιας.
Το λόγο έχει ο ερωτών Βουλευτής κ. Δήμας για δύο λεπτά, προκειμένου να αναπτύξει την επίκαιρη ερώτησή του.</ChairmanSpeech>
<Speech><Parlmember>ΧΡΙΣΤΟΣ ΔΗΜΑΣ</Parlmember>: Κύριε Πρόεδρε, ευχαριστώ.
Κύριε Υπουργέ, είναι γεγονός πως τον τελευταίο χρόνο για πρώτη φορά γίνεται μια πολύ συστηματική προσπάθεια στην αντιμετώπιση της παράνομης μετανάστευσης. Είναι επίσης γεγονός πως τον τελευταίο χρόνο έχει πάψει η Ελλάδα να είναι το ξέφραγο αμπέλι, το οποίο ήταν και έχει μπει ένα πολύ σημαντικό φρένο στην είσοδο παράνομων μεταναστών στη χώρα αλλά επίσης όλο και περισσότεροι παράνομοι μετανάστες επιστρέφουν πίσω στη χώρα τους. 
Την ίδια στιγμή όμως, στο Νομό Κορινθίας η εγκληματικότητα και ειδικότερα, οι ανθρωποκτονίες, οι ληστείες, οι κλοπές και οι διαρρήξεις έχουν αυξηθεί κατά πολύ κάνοντας πολίτες να μη νιώθουν ασφαλείς ακόμα και στο ίδιο τους το σπίτι.
Επίσης, έχει γίνει πια καθημερινό σχεδόν φαινόμενο η κλοπή φρεατίων, καλωδίων, γεννητριών και άλλων υλικών, που διαταράσσουν την καθημερινότητα όλων των πολιτών. 
Βασική αιτία, κύριε Υπουργέ, είναι οι μειωμένες περιπολίες λόγω των αυξημένων αναγκών αστυνόμευσης του κέντρου κράτησης παράνομων μεταναστών στην πόλη της Κορίνθου. 
Αναφέρω χαρακτηριστικά πως το οργανόγραμμα της Αστυνομικής Διεύθυνσης Κορινθίας προβλέπει τετρακόσιες σαράντα οκτώ οργανικές θέσεις, από τις οποίες έχουν καλυφθεί μόνο οι τριακόσιες είκοσι εννέα, ενώ οι δεκαέξι είναι αποσπασμένοι από άλλες περιοχές. Την ίδια στιγμή το οργανόγραμμα του κέντρου κράτησης προβλέπει εκατόν σαράντα αστυνομικούς και διακόσιους σαράντα υπαλλήλους φύλαξης αλλά μέχρι στιγμής αυτές οι θέσεις δεν έχουν καλυφθεί πλήρως.
Σήμερα για τη φύλαξη του κέντρου κράτησης απαιτούνται περίπου διακόσιοι πενήντα αστυνομικοί ημερησίως, εκ των οποίων οι περισσότεροι προέρχονται από την Αστυνομική Διεύθυνση Κορινθίας, με αποτέλεσμα την πολύ μεγάλη αποδυνάμωσή της.
Οι ερωτήσεις μου, κύριε Υπουργέ, είναι πολύ συγκεκριμένες. Θα στελεχωθεί η Αστυνομική Διεύθυνση Κορινθίας με περισσότερους αστυνομικούς, ώστε να μπορέσει να συνεχίσει το πολύ σπουδαίο της έργο απρόσκοπτα και να επαναφέρει την ασφάλεια στην Κορινθία.
Δεύτερον, τι θα γίνει με τους ιδιωτικούς υπαλλήλους φύλαξης, που έχει αναγγείλει ότι θα προσλάβει το Υπουργείο για τη φύλαξη του κέντρου κράτησης.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>):  Ευχαριστούμε τον κ. Δήμα.
Ο Υπουργός έχει το λόγο για τρία λεπτά.</ChairmanSpeech>
<Speech><Parlmember>ΝΙΚΟΛΑΟΣ ΔΕΝΔΙΑΣ</Parlmember> (Υπουργός Δημόσιας Τάξης και Προστασίας του Πολίτη): Θα είμαι σύντομος, κύριε Πρόεδρε.
Κύριε συνάδελφε, σας ευχαριστώ για την ερώτηση και σας ευχαριστώ και για την τοποθέτησή σας, σχετικά με την αντιμετώπιση του μεταναστευτικού. 
Θα μου επιτρέψετε να σας κάνω μία μικρή παρατήρηση σχετικά με τους αριθμούς. Αυτήν τη στιγμή, αν μου δίνουν οι υπηρεσίες σωστά τα στοιχεία, αυτοί που υπηρετούν είναι τριακόσιοι πενήντα συν έξι ειδικοί φρουροί, αντί των τριακοσίων είκοσι εννέα. Πράγματι, οι οργανικές θέσεις είναι τετρακόσιες σαράντα οκτώ στην Κορινθία. 
Επιτρέψτε μου να σας πω και κάποια στοιχεία σχετικά με την εγκληματικότητα, τα οποία, πράγματι, είναι σημαντικά. Είναι σημαντικό να τα λέμε. Δεν εμφανίζεται αύξηση. Αντιθέτως, εμφανίζεται μείωση της εγκληματικότητας και σε ορισμένα βαριά αδικήματα εξαιρετικά σημαντική μείωση. Έχουμε ληστείες μειωμένες κατά 26,67%, διαρρήξεις λιγότερες κατά 3,86% κ.λπ..
Εκείνο το οποίο είναι πάρα πολύ σημαντικό είναι ο υψηλός αριθμός –νομίζω ότι πρέπει να πούμε δύο καλές κουβέντες για τους αστυνομικούς της Κορίνθου- των εξιχνιάσεων. Στις μεν κλοπές τροχοφόρων, για παράδειγμα, οι εξιχνιάσεις είναι 61,8% και στις ληστείες φτάνει το 95,45%, δηλαδή πλήρης εξιχνίαση. Φαντάζομαι ότι το υπολειπόμενο ποσοστό θα αφορά σε μία ληστεία που δεν εξιχνιάστηκε. Τα στοιχεία, λοιπόν, δείχνουν ότι υπάρχει μία καλή κατάσταση ως προς την αντιμετώπιση της εγκληματικότητας, με μειούμενους δείκτες κ.λπ..
Για να μην καταναλώνω πολύ χρόνο, θα μου επιτρέψετε στη δευτερολογία μου να σας πω και τα θέματα συνολικής αναδιοργάνωσης και ποια είναι η πρόθεση, όσον αφορά το συγκεκριμένο κέντρο στην Κόρινθο.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>):  Ο κ. Δήμας έχει το λόγο για τη δευτερολογία του.</ChairmanSpeech>
<Speech><Parlmember>ΧΡΙΣΤΟΣ ΔΗΜΑΣ</Parlmember>: Ευχαριστώ, κύριε Πρόεδρε.
Γνωρίζω πολύ καλά την ανάγκη να δημιουργηθούν κέντρα κράτησης παράνομων μεταναστών για να αντιμετωπίσουμε την παράνομη μετανάστευση, πάντοτε μέσα στο πλαίσιο που ορίζουν οι διεθνείς συνθήκες, σεβόμενοι την ευρωπαϊκή νομοθεσία και φυσικά την προάσπιση των ανθρώπινων δικαιωμάτων. 
Είναι, όμως, υποχρέωσή μου, κύριε Υπουργέ, να σας μεταφέρω τη δικαιολογημένη ανησυχία των πολιτών της Κορίνθου, διότι το 6ο Σύνταγμα Πεζικού είναι μόλις τετρακόσια μέτρα από το κέντρο της πόλης, εντός του αστικού ιστού, πλησίον σχολικών εγκαταστάσεων, σπιτιών, καταστημάτων και αθλητικού κέντρου. Η παραμονή του κέντρου κράτησης στη συγκεκριμένη περιοχή έχει ως αποτέλεσμα την εξασθένιση του αισθήματος ασφάλειας των πολιτών. 
Γνωρίζω πολύ καλά πως και σε άλλες ευρωπαϊκές πόλεις υπάρχουν κέντρα κράτησης εντός του αστικού ιστού των πόλεων. Σε αυτές τις περιπτώσεις, όμως, τα κέντρα κράτησης είχαν εξαρχής κτιστεί γι’ αυτόν το σκοπό και είχαν πολύ συγκεκριμένες και αυστηρές προδιαγραφές, τις οποίες δεν πληροί το στρατόπεδο στην Κόρινθο. 
Όπως προείπα, λόγω της δημιουργίας του κέντρου κράτησης, η ανάγκη ενίσχυσης της ήδη υποστελεχωμένης Αστυνομικής Διεύθυνσης Κορινθίας έγινε ακόμη πιο εμφανής. Συνέπεια αυτού, είναι η αισθητή μείωση των περιπολιών εντός των ορίων του νομού. Την ίδια στιγμή οι Αστυνομικές Διευθύνσεις Αργολίδας, Αρκαδίας, Αττικής, Αχαΐας, Λακωνίας και Μεσσηνίας έχουν επιβαρυνθεί και αυτές με την υποχρεωτική καθημερινή διάθεση δεκάδων αστυνομικών για την κάλυψη των αναγκών του κέντρου κράτησης στην Κόρινθο. 
Οι επιπτώσεις είναι ορατές σε όλη την Πελοπόννησο που οι πολίτες στερούνται την υπηρεσία ασφάλειας του αστυνομικού με αποτέλεσμα να δημιουργούνται προβλήματα και σε εκείνες τις περιοχές αλλά και στους αστυνομικούς που λογικό είναι να τους καταβάλει η κούραση, όχι μόνο της βάρδιας αλλά και της καθημερινής τους μετακίνησης. 
Εκτός, όμως, από το ότι δεν έχει υλοποιηθεί το οργανόγραμμα, το κέντρο κράτησης δεν πληροί και τα απαραίτητα μέτρα ασφάλειας για το δεδομένο σκοπό. Η πρόσφατη απόδραση τριών κρατουμένων, οι οποίοι αναρριχήθηκαν σε κολώνα, υπερπήδησαν την περίφραξη και τη μάντρα και στη συνέχεια διέφυγαν στα στενά της πόλης της Κορίνθου αποδεικνύει το παραπάνω. 
Στην περίπτωση του 6ου Συντάγματος Πεζικού, παρά το γεγονός ότι έχουν γίνει πολλές παρεμβάσεις, ώστε να μειωθεί η αποτροπή κινδύνου αποδράσεως, υπάρχουν ακόμη ελλείψεις. 
Υπενθυμίζω την κατάσταση, στην οποία βρισκόταν το κέντρο κράτησης από τις 7 Απριλίου έως τις 18 Απριλίου, που θύμιζε εμπόλεμη ζώνη. Κρατούμενοι παραβίαζαν τα κάγκελα, ανέβαιναν στη στέγη του κέντρου και πετούσαν κεραμίδια κατά των αστυνομικών, με κίνδυνο για τη σωματική τους ακεραιότητα. Επιπρόσθετα, προσπαθούσαν με κάθε τρόπο να αυτοκτονήσουν. Προκάλεσαν πυρκαγιά πλησίον του καυστήρα και της δεξαμενής πετρελαίου και προκάλεσαν μεγάλες φθορές στο κέντρο κράτησης. 
Αναμένουμε, κύριε Υπουργέ, με αγωνία την πρόσληψη των ιδιωτικών φυλάκων για την κάλυψη κάποιων αναγκών του κέντρου κράτησης και συνεπώς την αποδέσμευση αστυνομικών από εκεί και την επιστροφή στις περιπολίες και στους δρόμους. 
Επίσης, αναμένουμε με αγωνία τη μετακίνηση διοικητικών υπαλλήλων προς αντικατάσταση των αστυνομικών που κάνουν δουλειά γραφείου και την αποδέσμευση αστυνομικών από τα γραφεία και την επιστροφή στις περιπολίες. Αυτό, πράγματι, θα αυξήσει το αίσθημα ασφάλειας. 
Κύριε Υπουργέ, πολύ σύντομα θέλω να σας θέσω μια συγκεκριμένη ερώτηση, εκφράζοντας την αγωνία των συμπολιτών μου. Θέλω να μας πείτε, πότε υπολογίζετε να σταματήσει η λειτουργία του στρατοπέδου ως κέντρο κράτησης. 
Ευχαριστώ πολύ.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Το λόγο έχει ο κύριος Υπουργός για τρία λεπτά.</ChairmanSpeech> 
<Speech><Parlmember>ΝΙΚΟΛΑΟΣ ΔΕΝΔΙΑΣ</Parlmember> (Υπουργός Δημόσιας Τάξης και Προστασίας του Πολίτη): Ευχαριστώ, κύριε Πρόεδρε.
Κύριε συνάδελφε, θέσατε και ορισμένα θέματα στη δευτερολογία σας. Κατά συνέπεια, θα μου επιτρέψετε να απαντήσω και σε αυτά. 
Κατ’ αρχάς, ξέχασα να πω προηγουμένως ότι η Κορινθία έχει ενισχυθεί με είκοσι τρεις αστυνομικούς στην τωρινή κατανομή. 
Επίσης, ως προς το θέμα, το οποίο τίθεται για την πρόσληψη ιδιωτικής επιχείρησης, η οποία θα λειτουργεί συμπληρωματικά με την Ελληνική Αστυνομία και θα απελευθερώσει αστυνομικούς, βρισκόμαστε στη φάση της σύνταξης των τευχών. Άρα, είμαστε πολύ κοντά σε αυτό το σκοπό
Δεν θα συνομολογήσω καθόλου, βέβαια, την περιγραφή που κάνατε για το κέντρο, παρ’ ότι εν εξελίξει βρίσκονται συγχρηματοδοτούμενες εργασίες για την εξέλιξη του κέντρου. Πρόκειται για μια διαδικασία, η οποία δεν ήταν εύκολη από την αρχή. 
Αντιθέτως, βέβαια, φαντάζομαι ότι την αναφορά για το δείκτη την κάνετε θετικά. Παρ’ ότι αναγκαστήκαμε για λόγους πολύ συγκεκριμένους αυτό το κέντρο να χρησιμοποιηθεί κατά τη διάρκεια των εργασιών μετατροπής του, ο δείκτης αποδράσεων ήταν μηδαμινός, σε σχέση με τα άτομα που έχει φιλοξενήσει. Φαντάζομαι, αυτή την έννοια έχει η αναφορά τριών μόνο ατόμων όλο αυτό το χρονικό διάστημα. 
Το γεγονός ότι υπήρξε ένα επεισόδιο στο οποίο κάποιοι κρατούμενοι ανέβηκαν στη στέγη νομίζω ότι και στο σωφρονιστικό σύστημα της χώρας που οι συνθήκες φύλαξης είναι αυστηρότερες είναι ένα φαινόμενο, το οποίο το έχουμε συναντήσει πάρα πολλές φορές. 
Κατά συνέπεια, θα μου επιτρέψετε να παρατηρήσω ότι δεν υπάρχει κανένας λόγος ούτε να το μεγαλοποιούμε ούτε να το τραγικοποιούμε. Ήταν ένα θέμα, το οποίο κράτησε μια ώρα περίπου, αντιμετωπίστηκε και το θέμα έληξε εκεί. 
Όσον αφορά το πέρας χρήσεως του κέντρου ως προαναχωρησιακού στρατοπέδου δεν προβλέπεται η λήξη χρήσεως του κέντρου ως προαναχωρησιακού στρατοπέδου, τουλάχιστον στο ορατό μέλλον. 
Εύχομαι η χώρα να μπορέσει να επιλύσει το μεταναστευτικό στο σύνολό της και όλο αυτό το action plan, το οποίο έχουμε συμφωνήσει με τους Ευρωπαίους εταίρους μας να μην έχει πια ανάγκη. Στο βαθμό, όμως, που η χώρα θα έχει ανάγκη, ο συγκεκριμένος χώρος και το συγκεκριμένο στρατόπεδο έχει αποτελέσει στρατηγική επιλογή. 
Κατά συνέπεια, δεν είναι στις προθέσεις μου να υποσχεθώ σε εσάς προσωπικά αλλά και στην κορινθιακή κοινωνία, την οποία υπολήπτομαι και σέβομαι κάτι το οποίο δεν είναι στον άμεσο ή στον μεσοπρόθεσμο προγραμματισμό του Υπουργείου. 
Ευχαριστώ πολύ.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>):  Ευχαριστούμε κι εμείς και για τη συνέπεια στο χρόνο και από τον Υπουργό και από το Βουλευτή.
Οι Βουλευτές κ. Γεώργιος Κωνσταντόπουλος και κ. Ευθύμιος Καρανάσιος  ζητούν άδεια ολιγοήμερης απουσίας στο εξωτερικό. Η Βουλή εγκρίνει;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Μάλιστα, μάλιστα.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>):  Συνεπώς η Βουλή ενέκρινε τη ζητηθείσα άδεια.
Σειρά έχει η δεύτερη με αριθμό 1429/20-5-2013 επίκαιρη ερώτηση πρώτου κύκλου της Βουλευτού Β΄ Αθηνών του Συνασπισμού Ριζοσπαστικής Αριστεράς- Ενωτικό Κοινωνικό Μέτωπο κ. Χαρούλας Καφαντάρη προς τους Υπουργούς Δημόσιας Τάξης και Προστασίας του Πολίτη και Περιβάλλοντος, Ενέργειας και Κλιματικής Αλλαγής, σχετικά με την έναρξη της αντιπυρικής περιόδου και την ετοιμότητα του κρατικού μηχανισμού. 
Στην επίκαιρη ερώτηση θα απαντήσει ο Υπουργός  Δημόσιας Τάξης και Προστασίας του Πολίτη κ. Δένδιας. 
Το λόγο έχει η κ. Καφαντάρη για δυο λεπτά.</ChairmanSpeech> 
<Speech><Parlmember>ΧΑΡΟΥΛΑ ΚΑΦΑΝΤΑΡΗ</Parlmember>: Κύριε Υπουργέ, η ανησυχία όλων μας, νομίζω, είναι κοινή σε σχέση με την αντιπυρική περίοδο και τα προβλήματα που μπορεί να αντιμετωπιστούν το καλοκαίρι όσον αφορά τα δάση μας από δασικές πυρκαγιές, οι οποίες ήδη έχουν ξεκινήσει από το μήνα Μάρτιο. 
Όμως, η αντιπυρική περίοδος βρίσκει τα δάση μας εντελώς απροστάτευτα. Τα βρίσκει απροστάτευτα διότι κατά πλειοψηφία, δεν υπάρχουν διαχειριστικά σχέδια για τα δάση, δεν έχουν γίνει οι απαραίτητοι καθαρισμοί στους δασικούς δρόμους, στις αντιπυρικές ζώνες και η συσσωρευμένη βιομάζα στα δασικά οικοσυστήματα, η οποία δημιουργεί μια κατάσταση εκρηκτική και πολύ επικίνδυνη. Συγχρόνως, έχουμε αποδυναμωμένες δασικές υπηρεσίες και Πυροσβεστική Υπηρεσία χωρίς μέσα, προσωπικό και κονδύλια.
Ο κίνδυνος είναι πάρα πολύ μεγάλος για το φυσικό μας πλούτο και θα έλεγα ότι όλα αυτά οφείλονται στην ελλιπή χρηματοδότηση από τα συναρμόδια Υπουργεία λόγω των μνημονιακών περικοπών στις πιστώσεις σε εξοπλισμό, προσωπικό και μέσα.
Όπως είπα και πριν, ο τομέας της πρόληψης για τα δάση είναι καθοριστικός. Ωστόσο, από το Υπουργείο Εσωτερικών έχει βέβαια γίνει η ανάλογη κατανομή κονδυλίων των ΣΑΤΑ, συγχρόνως όμως δεν έχουν φτάσει στους αποδέκτες τους, με συνέπεια να κινδυνεύει το πότε θα γίνει ο καθαρισμός των δασών και όλα τα έργα τα οποία πρέπει να γίνουν. 
Το Πυροσβεστικό Σώμα έρχεται με αυτοθυσία να δώσει τη δύσκολη αυτή μάχη βασισμένο στον επαγγελματισμό και στην εθελοντική απλήρωτη υπερεργασία. Όμως, οι πιστώσεις στο Πυροσβεστικό Σώμα είναι μειωμένες κατά 15% από πέρυσι και συνολικά, όσον αφορά τα μέσα προστασίας, 40% από το 2009. 
Έχουμε γηρασμένο σώμα αεροπλάνων και εναέριων μέσων. Έχουμε γηρασμένα και επίγεια μέσα, τα οποία πολλά από αυτά, όπως τα αυτοκίνητα της Πυροσβεστικής Υπηρεσίας, μπορεί να υπερβαίνουν και τα δέκα χρόνια –ένα ποσοστό ουσιαστικά 17%- και όλα αυτά δημιουργούν κάποιες δυσκολίες στο να αντιμετωπιστεί το όποιο φαινόμενο δασικής πυρκαγιάς παρουσιαστεί.
Συγχρόνως, το Πυροσβεστικό Σώμα δεν έχει ελαστικά, εκκρεμούν επί χρόνια διαγωνισμοί και αυτήν τη στιγμή θα έλεγα «ζητιανεύει» ελαστικά από διάφορους χορηγούς κ.λπ.. Τα δε αεροπλάνα είναι γηρασμένα και κατά δική σας δήλωση, αφού εσείς είπατε ουσιαστικά –σε δηλώσεις που έχετε κάνει- ότι «το υλικό μας είναι γηρασμένο» και όλα αυτά τα πράγματα πρέπει άμεσα να αντιμετωπιστούν από την πλευρά του Υπουργείου. 
Κύριε Υπουργέ, τι μέτρα προτίθεστε να πάρετε σε σχέση με την ενίσχυση σε μέσα και υλικά του Πυροσβεστικού Σώματος, για να μην μένει η πυρόσβεση μόνο στη φιλοτιμία και στην αυτοθυσία των πυροσβεστών; Γιατί στερείται ελικοπτέρων ο εναέριος στόλος και δεν προχωρούν οι συμβάσεις μέσω NAMSA; Μήπως, κύριε Υπουργέ, ετοιμάζεστε να νοικιάσετε πυροσβεστικά αεροσκάφη και εναέρια πυροσβεστικά μέσα και με αυτόν τον τρόπο σταδιακά να προχωρήσει η διαδικασία ιδιωτικοποίησης κάποιων τομέων συνολικά του Πυροσβεστικού Σώματος;</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ο κύριος Υπουργός έχει το λόγο για τρία λεπτά.</ChairmanSpeech>
<Speech><Parlmember>ΝΙΚΟΛΑΟΣ ΔΕΝΔΙΑΣ</Parlmember> (Υπουργός Δημόσιας Τάξης και Προστασίας του Πολίτη): Κυρία συνάδελφε, η ερώτησή σας κάλυψε περίπου το σύνολο των θεμάτων, που αφορούν την πυρόσβεση στην Ελλάδα. Ίσως θα χρειαζόμουν είκοσι λεπτά ή μισή ώρα για να απαντήσω, αλλά δεν έχω αυτό το χρόνο. Θα μου επιτρέψετε, λοιπόν, με κάθε σεβασμό στα πολύ σημαντικά θέματα που θέτετε, να προσπαθήσω να καλύψω τα δύο διαστήματα αυτά τα οποία μου θέσατε. 
Και θα μου επιτρέψετε να πω ευθύς εξ’ αρχής ότι δεν πρόκειται να ωραιοποιήσω την κατάσταση. Θα σας πω την αλήθεια, θα σας πω τους κινδύνους που αντιμετωπίζουμε και θα παρακαλέσω για τη δική σας βοήθεια και τη βοήθεια όλων των πτερύγων της Βουλής, γιατί εξαιτίας των κλιματολογικών προβλέψεων που ήδη έχουμε, προβλέπεται ένα πολύ δύσκολο και εξαιρετικά επικίνδυνο καλοκαίρι. 
Νομίζω –και εσείς θέσατε ακροθιγώς το θέμα της υπάρχουσας βλάστησης- ότι η κατάσταση ίσως είναι πολύ χειρότερη και πρέπει να πω ότι και οι ιδιώτες έχουν μια πολύ μεγάλη υποχρέωση εδώ να βοηθήσουν το κράτος, κόβοντας τα φυτά σε διάφορους περιαστικούς ιδίως αγρούς, από τους οποίους κινδυνεύουμε πάρα πολύ.
Θα ξεκινήσω από το θέμα του προσωπικού. 
Κύριε Πρόεδρε, όταν περατωθεί ο χρόνος, θα διακόψω και θα συνεχίσω δευτερολογώντας.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Κύριε Υπουργέ, βλέπω ότι είστε πάρα πολύ συνεπής. Μακάρι να σας έχουμε και πιο συχνά.</ChairmanSpeech>
<Speech><Parlmember>ΝΙΚΟΛΑΟΣ ΔΕΝΔΙΑΣ</Parlmember> (Υπουργός Δημόσιας Τάξης και Προστασίας του Πολίτη): Κυρία συνάδελφε, θέλω να σας πληροφορήσω ότι έλλειψη προσωπικού –σαν τέτοια- στο Πυροσβεστικό Σώμα δεν υπάρχει. Εάν προσθέσετε τους εποχικούς στους μόνιμους και στους πενταετείς, ο αριθμός υπερβαίνει τις προβλεπόμενες οργανικές θέσεις, πάνω από χίλιους πεντακόσιους. Δεν υπάρχει έλλειψη προσωπικού. Αντιθέτως! 
Τι υπάρχει, όμως; Νομίζω ότι ακροθιγώς το είπατε κι εσείς. Υπάρχει τριχοτόμηση ως προς τις συνθήκες εργασίας, που δεν επιτρέπουν την ορθολογική αξιοποίηση αυτού του προσωπικού, ιδίως σε συνθήκες επιχειρείν κατά φωτιάς, που δεν είναι συνθήκες που επιτρέπουν τήρηση ωραρίου, οκταώρου κ.λπ.. Αυτό είναι κάτι το οποίο προϋπήρχε ως κατάσταση. Γίνεται μία πολύ μεγάλη συζήτηση για να μπορέσει να διορθωθεί. Είναι, όμως, στη ρίζα του προβλήματος του προσωπικού του Πυροσβεστικού Σώματος και ίσως χρειαστεί συνεργασία όλων των πτερύγων της Βουλής, για να μπορέσουμε να το αντιμετωπίσουμε.
Θα μου επιτρέψετε ως προς τα μέσα να εκμεταλλευτώ το χρόνο της δευτερολογίας μου.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Κυρία συνάδελφε, έχετε το λόγο.</ChairmanSpeech>
<Speech><Parlmember>ΧΑΡΟΥΛΑ ΚΑΦΑΝΤΑΡΗ</Parlmember>: Είναι γεγονός ότι η αντιμετώπιση της δασικής πυρκαγιάς, των πιθανών δασικών πυρκαγιών, θέλει και μία Πυροσβεστική Υπηρεσία σε ετοιμότητα. 
Ανέφερε ο κύριος Υπουργός για την τριχοτόμηση του Πυροσβεστικού Σώματος, για τους εποχικούς, πενταετείς, μόνιμους κ.λπ. Το ζήτημα, όμως, είναι τι κάνουμε σ’ αυτήν την κατεύθυνση όταν ο κύριος στόχος μας είναι η διασφάλιση του φυσικού πλούτου της χώρας. Το ανθρώπινο δυναμικό είναι καθοριστικό. Προχωρήστε σ’ αυτήν τη λεγόμενη ομογενοποίηση, διότι μπορεί να έχουμε προσωπικό, αλλά δεν μπορεί να δουλέψει όλες τις ώρες, όπως εσείς ο ίδιος είπατε. Αν στην πυρκαγιά δεν επέμβεις στην αρχή, πιστεύω ότι το στοίχημα, κατά κάποιο τρόπο, το χάνεις.
Μιλήσατε για την πρόσληψη των χιλίων πεντακοσίων, που δεσμεύτηκε και ο κύριος Πρωθυπουργός γι’ αυτό. Πάνω σ’ αυτό θα ήθελα να σας πω ότι εκκρεμεί η συζήτηση τροποποίησης του π.δ. 121∕2007 στο ΣΤΕ, στο 5ο Τμήμα, όπου θα συζητήσει ακριβώς γι’ αυτό το ζήτημα, για τους χίλιους πεντακόσιους εποχικούς. Όμως, η πληροφόρησή μας είναι –και διαψεύστε με- ότι αυτό θα γίνει 29 Μαΐου. Μετά χρειάζονται διαδικασίες, καθαρογραφή, υπογραφή από τον πρόεδρο, ΦΕΚ, διαδικασίες ιατρικών εξετάσεων κ.λπ.. Πώς δεσμεύεται ο κύριος Πρωθυπουργός ότι την 1η Ιουνίου θα είναι αυτοί οι χίλιοι πεντακόσιοι στη θέση τους; Κάντε κάτι στην κατεύθυνση αυτή για να λυθεί το ζήτημα γρήγορα.
Δεύτερον, θα ήθελα να αναφερθώ στα μέσα που έχει το Πυροσβεστικό Σώμα. Από το ΕΠΠΕΡΑΑ από το 2010 έχει ενταχθεί η πράξη με τίτλο «Προμήθεια Εξοπλισμού Αντιπυρικής Προστασίας Περιοχών Νατούρα» προϋπολογισμού 25 εκατομμυρίων ευρώ με ΚΥΑ, η οποία ακολούθησε από το Υπουργείο Οικονομικών και Υπουργείο Οικονομίας, Ανταγωνιστικότητας. Εντάχθηκε η προμήθεια για το Πυροσβεστικό Σώμα εκατόν εξήντα εννέα πυροσβεστικών οχημάτων ουσιαστικά γι’ αυτές τις περιοχές. Με καθυστέρηση έγινε διακομματική επιτροπή. Συνεδρίασε δύο φορές. Την τελευταία φορά η επιτροπή συνεδρίασε στις 29-4-13 και ουσιαστικά, η δεύτερη συνεδρίαση σταμάτησε χωρίς ουσιαστικές αποφάσεις. Από τότε δεν έχει γίνει ξανά συνεδρίαση και αυτή τη στιγμή, θα έπρεπε να είχε προχωρήσει η διαδικασία, να έχει συμβασιοποιηθεί μέχρι 31-12-2013 για να μπορέσουμε να κάνουμε την προμήθεια. Υπάρχει κίνδυνος να χάσουμε και αυτά τα πυροσβεστικά οχήματα.
Τέλος, κύριε Υπουργέ, πέρυσι στη λήξη της αντιπυρικής περιόδου είχατε δεσμευθεί για αναθεώρηση και για ένα καινούριο σύστημα δασοπροστασίας. Τι βήματα έχουν γίνει σ’ αυτή την κατάσταση; Υπάρχει ένα νέο μοντέλο;
Εμείς πιστεύουμε ότι το νέο μοντέλο πρέπει να βασίζεται στην πρόληψη, στη συνύπαρξη Δασικής και Πυροσβεστικής Υπηρεσίας, με αρμοδιότητες, συμμετοχή εθελοντών «Κοινωνίας των Πολιτών». Πρέπει, πλέον, το δόγμα της αεροπυρόσβεσης, που εφαρμόστηκε τα τελευταία χρόνια, να μην είναι θέσφατο. Η αεροπυρόσβεση πρέπει να ενισχύει τη δράση των πεζοπόρων τμημάτων. Βέβαια, πρέπει να εστιάζουμε κύρια στην πρόληψη μέσα απ’ όλες αυτές τις διαδικασίες: καθαρισμούς, αντιπυρικές ζώνες, προστασία των δασών με δασικές υπηρεσίες ενισχυμένες.
Ο κύριος Πρωθυπουργός μίλησε εν όψει της αντιπυρικής περιόδου και απευθύνθηκε κύρια στο φιλότιμο των Ελλήνων πυροσβεστών, που είναι γεγονός και, βέβαια, στον πατριωτισμό των Ελλήνων. Από την άλλη μεριά, έβγαλε από πάνω του τις ευθύνες της μνημονιακής συγκυβέρνησής σας για την κατάσταση της δασοπυρόσβεσης στη χώρα και τις έθεσε κάπου αλλού.
Κύριε Υπουργέ, πρέπει να πάρετε άμεσα μέτρα. Δεν μπορεί ο δασικός πλούτος, ο φυσικός πλούτος, το περιβάλλον της χώρας μας, που οφείλουμε να παραδώσουμε στα εγγόνια μας, στα παιδιά μας, να κινδυνεύσει και αυτό το καλοκαίρι.
Μη ρίχνετε τον Έλληνα πυροσβέστη χωρίς μέσα, χωρίς εφόδια στη μάχη με την πυρκαγιά. Θα τα καταφέρει, βέβαια, εξαιτίας του φιλότιμού του. Όμως, πρέπει να σταματήσουμε να βασιζόμαστε κάποια στιγμή στο φιλότιμο. Πρέπει να πάρουμε ουσιαστικά μέτρα.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ευχαριστούμε, κυρία συνάδελφε. 
Ορίστε, κύριε Υπουργέ, έχετε το λόγο.</ChairmanSpeech> 
<Speech><Parlmember>ΝΙΚΟΛΑΟΣ ΔΕΝΔΙΑΣ</Parlmember> (Υπουργός Δημόσιας Τάξης και Προστασίας του Πολίτη): Κυρία συνάδελφε, κατ’ αρχάς, ως προς την απόλαυση του φυσικού περιβάλλοντος, πρέπει να το απολαύσουμε και εμείς λίγο, όχι μόνο τα παιδιά και τα εγγόνια μας. Δεν είμαστε και τόσο μεγάλοι!
Ό,τι είπατε για το δόγμα το συνυπογράφω απολύτως και το ξέρετε. Δεν υπάρχει κανένας λόγος να προσθέσω ούτε ένα κόμμα σε όσα είπατε. Είναι απολύτως αυτή η αντίληψη και της Κυβέρνησης και η δική μου προσωπικά, σε όποιο βαθμό έχει αξία: Πρέπει να αλλάξει το δόγμα και -επειδή με ρωτήσατε- πρέπει να πάμε σε μια διαφορετική αντιμετώπιση. Έχετε απόλυτο δίκιο. Το δόγμα «παίρνουμε τηλέφωνο και φωνάζουμε το αεροπλάνο» έχει τελειώσει. 
Επειδή, όμως, έχει σημασία, θα ήθελα να σας πω πρακτικά τι γίνεται. Αυτό που γίνεται είναι ότι έχει υπάρξει σχετικό νομοθέτημα, έχει περάσει από την ΚΕΝΕ και οδεύει προς τη Βουλή. Λυπάμαι για τη βραδύτητα των διαδικασιών, αλλά αυτές είναι οι διαδικασίες του Κοινοβουλίου.
Επίσης, όσον αφορά το θέμα του εθελοντισμού, έχουν δημιουργηθεί έντεκα εθελοντικοί σταθμοί. Θα πάω τις επόμενες μέρες να εγκαινιάσω έναν συγκεκριμένα ως δείγμα προς την κοινωνία του πώς θα πρέπει να είναι η αντίληψη για την πυρόσβεση στα χρόνια που έρχονται. 
Χρειαζόμαστε, όμως και τη βοήθεια των Ελλήνων πολιτών ειδικά φέτος αλλά και της τοπικής αυτοδιοίκησης. Θα σας δείξω, για παράδειγμα, μία φωτογραφία σε περιαστικό δάσος, το οποίο δεν πρέπει να απέχει τέσσερα-πέντε χιλιόμετρα από εδώ που βρισκόμαστε τώρα.</Speech> 
<Speech><Parlmember>ΧΑΡΟΥΛΑ ΚΑΦΑΝΤΑΡΗ</Parlmember>: Στον Υμηττό είναι;</Speech> 
<Speech><Parlmember>ΝΙΚΟΛΑΟΣ ΔΕΝΔΙΑΣ</Parlmember> (Υπουργός Δημόσιας Τάξης και Προστασίας του Πολίτη): Ας μην πω τώρα, δεν έχει έννοια, γιατί θα είναι σαν να κατηγορώ συγκεκριμένα κάποιους. Αυτή η κατάσταση μας βάζει σε τεράστιο κίνδυνο. Γι’ αυτό και έχουμε παρακαλέσει τους δημάρχους. Βγάλαμε τα χρήματα, παρά την τεράστια στενότητα, δύο μήνες πιο πριν. 
Τουλάχιστον ό,τι μπορούσε να κάνει αυτό το Υπουργείο, στο οποίο έχω την τιμή να προΐσταμαι, το έκανε. Σας διαβεβαιώ γι’ αυτό. Έτρεξε όσο μπορούσε η Πολιτική Προστασία. Ξέρετε ότι έχουμε συνδέσει την Πολιτική Προστασία με την Πυροσβεστική. Έχουμε καταργήσει τα τρία διαφορετικά επιχειρησιακά κέντρα. Τα έχουμε κάνει ένα. Έχουμε ζητήσει με επιστολή να υλοποιηθεί ακόμα και πριν από την ψήφιση του νομοθετήματος, για να μπορέσουμε να έχουμε καλύτερο συντονισμό για μια δυσκολότατη περίοδο. 
Θα ήθελα να σας πω και δυο πράγματα για τα μέσα –πράγμα το οποίο νομίζω ότι είναι σημαντικό- σε όσο χρόνο έχω. Θα ξεκινήσω από τα αεροπλάνα, θα πάω στα ελικόπτερα και θα καταλήξω στα οχήματα τα οποία θίξατε. 
Όσον αφορά τα αεροπλάνα, η κατάσταση είναι εξαιρετικά δύσκολη και δεν μπορεί κανείς να πει οτιδήποτε άλλο. Έχουμε έντεκα «215», τα οποία είναι αεροσκάφη τριάντα πέντε ετών και πετάνε λόγω του φιλότιμου των ανθρώπων που τα συντηρούν και της γενναιότητας των πιλότων τους. 
(Στο σημείο αυτό κτυπάει προειδοποιητικά το κουδούνι λήξεως του χρόνου ομιλίας του κυρίου Υπουργού)
Κύριε Πρόεδρε, επιτρέψτε μου να μιλήσω για ένα λεπτό ακόμη. 
Υπήρχε θέμα ανταλλακτικών. Κάλεσα τον Πρόεδρο της «BOMBARDIER» και του ζήτησα να μας δώσει τα ανταλλακτικά, έστω και αν υπάρχει θέμα μη άμεσης καταβολής. Συμφωνήθηκε αυτό με την «BOMBARDIER» και έχω ζητήσει από την Πολεμική Αεροπορία να μου κάνει αξιολόγηση των απολύτως απαραίτητων ανταλλακτικών, για να πετύχουμε το μέγιστο της ετοιμότητας του στόλου. 
Όμως, αν σας πω ότι αεροσκάφη τριάντα πέντε ετών θα δουλέψουν κανονικά όλο το καλοκαίρι χωρίς προβλήματα, δεν θα σας πω την αλήθεια. Θα έχουμε προβλήματα και είμαι εξαιρετικά ανήσυχος γι’ αυτό. Γι’ αυτό κάνουμε ό,τι μπορούμε. Ο Γενικός Γραμματέας Πολιτικής Προστασίας γυρνάει όλη την Ελλάδα. Τρεις Υπουργοί, επίσης, οργώνουν την Ελλάδα. Εγώ έχω, ήδη, αρχίσει συσκέψεις. Έχει κάνει δύο συναντήσεις ο ίδιος ο Πρωθυπουργός γι’ αυτά τα πράγματα, για να μπορέσουμε να πετύχουμε το μέγιστο, με δεδομένα τα μέσα. 
Όσον αφορά τα ελικόπτερα, έχει τελειώσει η συνεννόηση με τη NAMSA. Περάσαμε σχετική διάταξη, αν θυμάμαι καλά, ομοθύμως γι’ αυτό. Τα ελικόπτερα, και τα μεσαία και τα βαριά, θα είναι έτοιμα στην ώρα τους. 
Ο Πρωθυπουργός, στραγγίζοντας τον προϋπολογισμό, έβγαλε άλλα 2,5 εκατομμύρια, μήπως μπορέσουμε και βρούμε ένα ακόμα βαρύ ελικόπτερο. Τέτοια ελικόπτερα δεν υπάρχουν πολλά στην παγκόσμια αγορά. Το ΝΑΤΟ μού λέει ότι αυτήν τη στιγμή δεν υπάρχει διαθέσιμο. Το τελευταίο το πήρε η Ταϋλάνδη. Κάνουμε ό,τι μπορούμε για να μπορέσουμε να φέρουμε ένα ακόμα βαρύ ελικόπτερο στην Ελλάδα. Δεν υπάρχει σκέψη ιδιωτικοποίησης αυτών των πραγμάτων. Δεν είπα αυτό. 
Ως προς τα οχήματα, ως προς τα φορτηγά, πετύχαμε –δεν χρειάζεται να σας πω πώς- να έχουμε 90% ετοιμότητα ενός πράγματι γερασμένου στόλου, με τεράστιες προσπάθειες εξοικονόμησης κονδυλίων δεξιά και αριστερά, για να πάρουμε ελαστικά, όπως πολύ καλά είπατε. Είναι μία απίστευτη κατάσταση. 
Όσον αφορά τους διαγωνισμούς, όταν παρέλαβα, η απορροφητικότητα των κονδυλίων του ΕΣΠΑ ήταν στο 0,2%. Το 92% των εντάξεων που έχουν γίνει στο συγκεκριμένο Υπουργείο έχουν γίνει μετά τον Ιούλιο. Αυτός ο διαγωνισμός ξεκόλλησε επί αυτών των ημερών και «τρέχει» κανονικά και θα έχει συμβασιοποιηθεί μέχρι 31-12, γιατί είναι πολύ σημαντικός. Δεν είναι μόνο τα εκατόν εξήντα εννιά του μεγάλου διαγωνισμού, είναι και άλλα οχήματα. Συνολικά πάμε περίπου στα τριακόσια οχήματα. 
Ειλικρινά σας λέω ότι θα κάνουμε ό,τι μπορούμε, για να πάρει το Πυροσβεστικό Σώμα ακόμα τριακόσια οχήματα. 
Επίσης, αυτό το οποίο κάναμε φέτος είναι ότι φτιάξαμε ή έχουμε έτοιμα, μετά από διακρατική συμφωνία με τη Γερμανία –επειδή δεν είχαμε χρήματα να το κάνουμε- τα πέντε ελικόπτερα, τα ιδιόκτητα της Πυροσβεστικής, που δεν έχουν  πετάξει από το 2009, -και τα τρία μικρά και τα δύο μεγάλα, τα «SUPER PUMA»- με τα οποία έχουμε δυνατότητα εφεδρείας κατάσβεσης. Πέραν της άμεσης μεταφοράς προσωπικού, έχουμε μια στρατηγική εφεδρεία επτά χιλιάδων λίτρων νερού τα οποία μπορούμε να ρίξουμε τη δύσκολη ώρα, αν χρειαστεί. 
Επίσης, είμαστε σε πολύ στενή επικοινωνία με τον Ελληνικό Στρατό και την Πολεμική Αεροπορία –έχω γίνει «στενός κορσές» και ευχαριστώ τον Υπουργό, τον κ. Παναγιωτόπουλο, που με ανέχεται γι’ αυτό-, για να μπορέσουμε να πάρουμε από αυτούς τρία επιπλέον ελικόπτερα, τα οποία να είναι έτοιμα ως επιπλέον στρατηγική εφεδρεία της χώρας, για να μπορέσουν να αντιμετωπίσουν πυρκαγιά εάν κάπου ξεφύγει. Αναφέρομαι σε «CHINOOK», τα οποία ταλαιπωρούνται μεν, αλλά, δυστυχώς, κάτω από αυτήν τη συγκυρία πρέπει και αυτά να τα χρησιμοποιήσουμε. 
Μόλις προχθές μιλούσα με τον Αρχηγό ΓΕΕΘΑ, γι’ αυτό νομίζω ότι και αυτό τις αμέσως επόμενες ημέρες θα έχει διευθετηθεί. 
Χρησιμοποιούμε, επίσης, για πρώτη φορά τις εκατόν δέκα μοτοσικλέτες τις οποίες έχει το Πυροσβεστικό Σώμα, ώστε να κάνουμε περιπολίες στα περιαστικά δάση. Επίσης, σε αυτές τις μοτοσικλέτες θα προστεθούν οι ανάλογου τύπου μοτοσικλέτες –γύρω στις διακόσιες είναι όλες κι όλες- που έχει και η Ελληνική Αστυνομία, οι οποίες μπορούν να επιχειρήσουν σε εδάφη ανώμαλα, ώστε να μπορέσουμε να περιπολήσουμε σε αυτά τα δάση και να προστατεύσουμε ό,τι μπορούμε να προστατεύσουμε. 
Καταλήγοντας –ειλικρινά είναι πάρα πολλά τα ζητήματα, θα μπορούσα να μιλάω για ώρες, πάντως προσπάθησα να σας τα αναφέρω όλα- θα ήθελα να πω, ότι ειλικρινά έχει γίνει ό,τι ανθρωπίνως μπορούσε να γίνει, όσο μία τέτοια δήλωση είναι δυνατόν να γίνει δεκτή.</Speech> 
<Speech><Parlmember>ΧΑΡΟΥΛΑ ΚΑΦΑΝΤΑΡΗ</Parlmember>: Για το προσωπικό να μας πείτε.</Speech>
<Speech><Parlmember>ΝΙΚΟΛΑΟΣ ΔΕΝΔΙΑΣ</Parlmember> (Υπουργός Δημόσιας Τάξης και Προστασίας του Πολίτη): Βρισκόμαστε, όμως, μπροστά σε μία δυσκολότατη περίοδο. Είναι δυστυχώς σαν να μας παίζουν οι συνθήκες ένα παιχνίδι. Θα αντιμετωπίσουμε, σύμφωνα με τις προβλέψεις, τη δυσκολότερη περίοδο των τελευταίων δεκαπέντε-είκοσι ετών. Αν δεν μπορέσει ο Έλληνας πολίτης και η ελληνική κοινωνία συνειδητοποιημένα να προστατεύσει το δάσος, πρώτον, με το να μην κάνει αυτά τα οποία μπορεί να προκαλέσουν πυρκαγιά και δεύτερον, με την άμεση ειδοποίηση, ώστε να μπορέσουμε –όπως πολύ σωστά είπατε- να το προλάβουμε, υπάρχει μεγάλος κίνδυνος για τη χώρα, για τον πλούτο της, για τα λίγα δάση που της έχουν απομείνει. 
Το μόνο που μπορώ να κάνω καταλήγοντας, αφού σας ευχαριστήσω για την ερώτηση αυτή, είναι να διατυπώσω έκκληση προς την ελληνική κοινωνία και τους Έλληνες πολίτες να κάνουν ό,τι μπορούν και να στηρίξουν την πατρίδα αυτήν τη δύσκολη ώρα.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ίσως πρέπει να επανέλθουμε, αφού υπάρχουν τόσο ειδικές συνθήκες, αλλά ας σταματήσουμε εδώ, για να τηρήσουμε τη διαδικασία. Η επόμενη ερώτηση αφορά το Πυροσβεστικό Σώμα και ίσως έτσι μπορέσει ο Υπουργός κάτι να συμπληρώσει. Αλλά εάν όντως το καλοκαίρι προβλέπεται να έχει αυτήν την ιδιαιτερότητα, ίσως πρέπει να βρεθεί τρόπος μιας εκτενέστερης συζήτησης, ίσως στην επιτροπή.
 Ευχαριστούμε τον κύριο Υπουργό.
Πριν περάσουμε στην επόμενη ερώτηση, έχω την τιμή να ανακοινώσω στο Σώμα ότι από τα άνω δυτικά θεωρεία παρακολουθούν τη συνεδρίασή μας τριάντα τρεις μαθητές και μαθήτριες και τρεις εκπαιδευτικοί-συνοδοί τους από το 11ο Δημοτικό Σχολείο Χανίων. 
Η Βουλή τούς καλωσορίζει. Να τους ενημερώσουμε επίσης ότι σήμερα συζητούνται ερωτήσεις και όχι νομοσχέδιο. 
(Χειροκροτήματα απ’ όλες τις πτέρυγες της Βουλής)
Προχωρούμε τώρα στη δεύτερη με αριθμό 1430/20-5-2013 επίκαιρη ερώτηση δευτέρου κύκλου του Βουλευτή Δράμας του Συνασπισμού Ριζοσπαστικής Αριστεράς – Ενωτικό Κοινωνικό Μέτωπο κ. Χρήστου Καραγιαννίδη προς τον Υπουργό Δημόσιας Τάξης και Προστασίας του Πολίτη, σχετικά με τη χορήγηση του επιδόματος επικίνδυνης και ανθυγιεινής εργασίας  στο Πυροσβεστικό Σώμα.
Θα απαντήσει και πάλι ο Υπουργός κ. Δένδιας.
Ο κ. Καραγιαννίδης έχει το λόγο για να αναπτύξει την επίκαιρη ερώτησή του.</ChairmanSpeech>
<Speech><Parlmember>ΧΡΗΣΤΟΣ ΚΑΡΑΓΙΑΝΝΙΔΗΣ</Parlmember>: Κύριε Υπουργέ, το θέμα είναι γνωστό, μετά και από τις αλλεπάλληλες ερωτήσεις που έχουμε απευθύνει προς εσάς, αλλά και προς τα συναρμόδια Υπουργεία. Θα ήθελα, όμως, να αναφερθώ στις βασικές πτυχές του προβλήματος.
Το Φεβρουάριο του 2012 οι συμβασιούχοι πυροσβέστες ορκίστηκαν ως πυροσβέστες πενταετούς υποχρέωσης με σχέση εργασίας δημοσίου δικαίου και ασφαλιστικό φορέα το ΙΚΑ, με ειδικότητα οδηγού, για τους οποίους εκδόθηκαν εκ νέου υπηρεσιακά διπλώματα.
Από την 1η Μαΐου του 2012, μετά την έκδοση των νέων υπηρεσιακών αδειών-διπλωμάτων, χορηγήθηκε στους πυροσβέστες πενταετούς υποχρέωσης, αλλά και στους συμβασιούχους πυροσβέστες, που προσελήφθησαν στις 18 Ιουνίου του 2012, το επίδομα επικίνδυνης και ανθυγιεινής εργασίας, βάσει της ειδικότητας του οδηγού βαρέων φορτηγών μεικτού βάρους άνω των τρεισήμισι τόνων. 
Ωστόσο, από την 1η Σεπτεμβρίου του 2012 σταμάτησε η χορήγηση του  συγκεκριμένου επιδόματος και μάλιστα όχι μόνο αυτό, αλλά ζητήθηκε να επιστραφεί αναδρομικά από τους δικαιούχους που το ελάμβαναν, με έγγραφο του Γενικού Λογιστηρίου του Κράτους. Η αιτιολογία είναι ότι οι πυροσβέστες πενταετούς υποχρέωσης δεν περιλαμβάνονται στη λίστα βαρέων και ανθυγιεινών. Νομίζω ότι αυτή η αιτιολογία είναι ελαφρώς γελοία, εφόσον οι πυροσβέστες και το ίδιο το Σωματείο τους υποστηρίζει πως το επίδομα επικίνδυνης και βαριάς εργασίας δικαιούνται να το πάρουν όχι με την ειδικότητα του πυροσβέστη, αλλά με την εργασία τους ως οδηγοί ανοιχτών και βαρέων φορτηγών μεικτού βάρους άνω των τρεισήμισι τόνων, όπως ορίζει ο νόμος. Η χορήγηση αυτού του επιδόματος γίνεται όχι σε συγκεκριμένα επαγγέλματα, αλλά και σε όσους είναι οδηγοί ανοιχτών φορτηγών. Σε αυτό συνηγορούν κατά καιρούς και οι αποφάσεις του Αρείου Πάγου. 
Θα ήθελα, επίσης, να αναφέρω ένα ακόμα ζήτημα, το οποίο προκύπτει από το απόσπασμα ενός ατομικού λογαριασμού ασφάλισης, της λεγόμενης «καρτέλας ενσήμων», των εποχικών συμβασιούχων πυροσβεστών με ειδικότητα οδηγού πυροσβεστικού οχήματος. Ο κωδικός πακέτου κάλυψης είναι αυτός που αναγράφεται με τον αριθμό 106. Από τον πίνακα που υπάρχει στην πίσω πλευρά του αποσπάσματος λογαριασμού ασφάλισης διαπιστώνουμε πως το κωδικό πακέτο κάλυψης με τον αριθμό 106 αναφέρει ως κατηγορία ασφάλισης τα μεικτά βαρέα. 
Γίνονται κρατήσεις από αυτούς τους ανθρώπους για ασφάλιση βαρέων και ανθυγιεινών, ενώ την ίδια στιγμή δεν δικαιούνται να πάρουν το επίδομα. Υπάρχει ένα τεράστιο πρόβλημα σχετικά με το ποιος είναι νόμιμος σε αυτή την ιστορία. 
Περιμένω την απάντησή σας.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Το λόγο έχει ο κύριος Υπουργός για τρία λεπτά.</ChairmanSpeech> 
<Speech><Parlmember>ΝΙΚΟΛΑΟΣ ΔΕΝΔΙΑΣ</Parlmember> (Υπουργός Δημόσιας Τάξης και Προστασίας του Πολίτη): Σας ευχαριστώ, κύριε Πρόεδρε. 
Κύριε συνάδελφε, κατ’ αρχάς επί του θέματος νομίζω ότι συμφωνούμε όλοι ότι και οι πενταετείς και οι εποχικοί αυτό το επίδομα το δικαιούνται. Αυτήν τη στιγμή κληρονομούμε και καλούμαστε να λύσουμε ένα πρόβλημα το οποίο οφείλεται σε αστοχία προηγούμενης ρύθμισης. Κατ’ αρχάς, να δούμε ποιος είναι ο λόγος για τον οποίο σταμάτησε το επίδομα -γιατί και εγώ το έψαξα οφείλω να σας πω, μου φάνηκε περίεργο. Το Γενικό Λογιστήριο του Κράτους θεώρησε αναδρομικά ότι δεν το δικαιούνται, διότι δεν αναφερόταν στη ρύθμιση με την οποία προσελήφθησαν ότι φέρουν την ειδικότητα του οδηγού. Κατά συνέπεια θεωρήθηκε ότι είναι παράνομο το επίδομα. 
Θα σας απαντήσω με δυο κουβέντες, για το τι μπορεί να γίνει. Όσον αφορά τους εποχικούς, με την αναφορά στη σύμβαση πρόσληψής τους της ιδιότητας του οδηγού, αυτό θα θεραπευθεί και θα τα πάρουν αυτά τα χρήματα κανονικά. Όσον αφορά στο άλλο ζήτημα που έχει γίνει με νομοθετική ρύθμιση -και εκεί υπάρχει εν πάση περιπτώσει, το όποιο θέμα- κάνουμε μια συζήτηση με το Υπουργείο Οικονομικών, το οποίο είναι κατ’ ουσίαν το αρμόδιο Υπουργείο -για να μην σας λέω ότι τα ρυθμίζουμε όλα εμείς- ώστε να δούμε τι ρύθμιση μπορούμε να συμφωνήσουμε από κοινού, ώστε να τους καταβληθεί. 
Έχω πει και κατ’ ιδίαν στους φορείς τους ότι είναι δίκαιο το αίτημα αυτό. Είναι δίκαιο το αίτημα, δεν τίθεται θέμα. Υπήρξε νομοθετική αβλεψία στο παρελθόν, την κληρονομούμε, εν μέρει -σας είπα- την έχουμε καλύψει, εν μέρει πρέπει να συνεννοηθούμε με το Υπουργείο Οικονομικών και να συμφωνήσουμε τι είδους ρύθμιση είναι διατεθειμένοι να δεχτούν, ώστε να μπορέσουμε να το θεραπεύσουμε.  Μόλις συμφωνηθεί αυτό θα σας ενημερώσω σχετικά, αν θέλετε. 
Θα μου επιτρέψετε στη δευτερολογία να πω δυο πράγματα που δεν πρόλαβα να πω σχετικά με το προσωπικό γενικά της Πυροσβεστικής. 
Σας ευχαριστώ πολύ.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>):  Το λόγο έχει ο κ. Καραγιαννίδης.</ChairmanSpeech>
<Speech><Parlmember>ΧΡΗΣΤΟΣ ΚΑΡΑΓΙΑΝΝΙΔΗΣ</Parlmember>: Νομίζω όμως ότι έχει περάσει ήδη ένας χρόνος και αποδεικνύεται αρκετά αργή η αντίδραση.
Θα ήθελα να σας πω και κάτι άλλο που ίσως δεν το γνωρίζετε και θα έπρεπε να συνεννοηθείτε και με το Υπουργείο Οικονομικών. Σε απάντηση του κ. Σταΐκούρα κατόπιν ερώτησης συναδέλφων Βουλευτών του ΣΥΡΙΖΑ, αναφέρεται το εξής πολύ κατατοπιστικό: «Κατόπιν των ανωτέρω, με την προαναφερθείσα εξουσιοδοτική διάταξη δεν δύναται να τροποποιηθούν οι ανωτέρω κοινές υπουργικές αποφάσεις ή να εκδοθεί νέα κοινή υπουργική απόφαση για τη χορήγηση του επιδόματος επικίνδυνης και ανθυγιεινής εργασίας». Η απάντηση έχει ημερομηνία 22 Ιανουαρίου του 2013. 
Βέβαια, σε δύο επόμενες δικές σας απαντήσεις μας λέτε ότι μπορεί να υπάρξει μια νέα κοινή υπουργική απόφαση. Σε μια απάντηση του Υπουργού Εργασίας του κ. Βρούτση, αναφέρεται ότι «κατηγορία των φορτηγών οχημάτων αποτελούν τα βυτιοφόρα, στα οποία περιλαμβάνονται τα πυροσβεστικά οχήματα. Συνεπώς τα προαναφερόμενα πρόσωπα καλύπτονται από την προστασία εκ ΒΑΕ, εφόσον το μεικτό βάρος  των συγκεκριμένων οχημάτων υπερβαίνει τους τρεισήμισι τόνους». 
Τα αυτονόητα λέμε. Ένα χρόνο για τα αυτονόητα λέμε. Ένα χρόνο οι άνθρωποι αυτοί μετράνε νεκρούς στην Πελοπόννησο και στη δική μου την περιοχή, στη Δράμα. Εννιά έπεσαν και σκοτώθηκαν στη Δράμα με το ελικόπτερο. Ένα χρόνο για ένα επίδομα, που αν πούμε το ποσό, θα γελάσουμε! Δηλαδή δεν μπορεί να βρεθεί μια λύση, η οποία να είναι σε συνεννόηση με το Υπουργείο Οικονομικών; Όμως θα πρέπει να απαντήσετε και στον κ. Σταϊκούρα, ο οποίος λέει ότι δεν θα δώσει τίποτα.
Οπότε ας μην ακούγεται στον κόσμο ότι προσπαθείτε να βρείτε μια λύση. Αν προσπαθούσατε να βρείτε μια λύση, η λύση θα είχε βρεθεί. Το Σεπτέμβριο κόπηκε το επίδομα, μέχρι το Δεκέμβριο θα είχε λυθεί. Δεν βλέπουμε όμως κάποια κίνηση προς αυτήν την κατεύθυνση. Αίτημα των ανθρώπων αυτών είναι να δουλεύουν αξιοπρεπώς και να μην τους κοροϊδεύουν. Τουλάχιστον το ρίσκο που παίρνουν για να σβήσουν τις φωτιές και το ότι παρατούν τις οικογένειές τους για μια εβδομάδα και δέκα μέρες και δεν τις βλέπουν, αυτό να τους αναγνωριστεί. Να αναγνωριστεί, λοιπόν, ότι οι άνθρωποι αυτοί δεν ζητούν ελεημοσύνη, αλλά ζητούν να τηρηθεί ο νόμος, για να μην πάνε μετά σε δικαστήρια και πληρωθούν με διαφορετικό τρόπο. Γιατί το κράτος την έχει επιλέξει αυτήν τη λύση. 
Κατά καιρούς δεν δίνει επιδόματα ή δεν δίνει κάποια δικαιώματα που έχουν οι εργαζόμενοι. Καταλήγουμε στα δικαστήρια, δικαιώνονται οι εργαζόμενοι και μετά το κράτος έρχεται και το κάνει. Να μη φτάσουμε, λοιπόν, εκεί σε αυτήν την υπόθεση. Ξαναλέω ότι έχει περάσει ένας χρόνος.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ο κύριος Υπουργός έχει το λόγο.</ChairmanSpeech> 
<Speech><Parlmember>ΝΙΚΟΛΑΟΣ ΔΕΝΔΙΑΣ</Parlmember> (Υπουργός Δημόσιας Τάξης και Προστασίας του Πολίτη): Αντιλαμβάνομαι τη μεταφορά ενός αισθήματος των πυροσβεστών και τα περισσότερα από όσα είπατε, είμαι έτοιμος και να τα συνυπογράψω, με την εξής διαφορά, αν μου επιτρέψετε. 
Δεν μιλώ με τυπικότητες. Το Γενικό Λογιστήριο του Κράτους μας ξεκαθάρισε αργότερα, πού θεωρεί ότι εστιάζεται το πρόβλημα. Η άποψη του Υπουργείου είναι, ότι τα δικαιούνται και εάν, εν πάση περιπτώσει, υπήρξε αστοχία κατά την πρόσληψή τους πρέπει να διορθωθεί. 
Εγώ βέβαια εκ των υστέρων, λέω ότι δεν συμφωνώ με τον τρόπο που προσελήφθησαν. Θα έπρεπε να είχε ακολουθηθεί άλλη διαδικασία, που να εξασφαλίζει την ομογενοποίηση του Σώματος. Αυτή η εμβόλιμη τοποθέτηση χιλιάδων ανθρώπων, με ειδικό καθεστώς μέσα σε ένα Σώμα, προβλήματα δημιούργησε. Και ακριβώς ό,τι είναι προβληματικό βγάζει και παθογένειες στην πορεία του πράγματος. Η μία παθογένεια είναι αυτή. 
Υπάρχει δεύτερη συζήτηση και αυτό λέει ο κ. Σταϊκούρας. Ωραία, έγινε λάθος. Πώς το θεραπεύουμε; Η άποψη η δική μας πάντα είναι: με τον απλούστερο δυνατό τρόπο. Γι’ αυτό προτείναμε την κοινή υπουργική απόφαση που είναι γρήγορη. Φαίνεται ότι το Γενικό Λογιστήριο δεν είναι έτοιμο κατ’ ανάγκην να το δεχθεί αυτό ως ορθό. Το ερώτημα είναι: τι θέλουν; Να μας πουν τι θέλουν και θα το περάσουμε. Αν είναι διάταξη, θα τη φέρουμε να την περάσουμε.</Speech> 
<Speech><Parlmember>ΧΡΗΣΤΟΣ ΚΑΡΑΓΙΑΝΝΙΔΗΣ</Parlmember>: Πότε;</Speech> 
<Speech><Parlmember>ΝΙΚΟΛΑΟΣ ΔΕΝΔΙΑΣ</Parlmember> (Υπουργός Δημόσιας Τάξης και Προστασίας του Πολίτη): Συγχωρήστε με, αλλά δεν εξαρτάται μόνο από εμάς. Ο κ. Σταϊκούρας έχει αρνηθεί άλλα αιτήματα. Θα το ήξερα και θα σας το έλεγα, αν έλεγε και γι’ αυτό «όχι, δεν». Η λέξη «δεν», δεν αφορά την ουσία του αιτήματος, αφορά τον τρόπο ρύθμισης του αιτήματος. 
Θα κάνουμε ό,τι μπορούμε για να το λύσουμε. Έχετε δίκιο ότι αν ασκηθούν αγωγές, θα υπάρξει περαιτέρω ζήτημα. Να τα λέμε καθαρά εδώ. Αυτό θα είναι και το κύριο επιχείρημα, ώστε αν το Γενικό Λογιστήριο θέλει διάταξη, να περάσουμε όλες οι πτέρυγες μια διάταξη και να τελειώνουμε με ένα θέμα το οποίο εν πάση περιπτώσει, δεν χρειάζεται να προστίθεται στις παθογένειες αυτής της ειδικής κατηγορίας που δημιουργήθηκε με αυτόν τον τρόπο. 
Πρέπει μεσοπρόθεσμα όλες οι πτέρυγες να συμφωνήσουμε, επειδή είναι θέμα εμμέσως, προσλήψεων, να δούμε πώς αυτό το θέμα της μη ομοιογενοποίησης του προσωπικού θα πρέπει να το λύσουμε. Το να έχουμε τρεις κατηγορίες προσωπικού στο Πυροσβεστικό Σώμα δεν είναι σωστό για μια ευρωπαϊκή χώρα. 
Αφού σας ευχαριστήσω για την ευκαιρία που μου δώσατε με την ερώτησή σας, να δοθεί μια διαβεβαίωση σε αυτούς τους ανθρώπους τουλάχιστον ότι προσέχουμε και κυνηγάμε το θέμα και περίπου συμφωνούμε για το τι πρέπει να γίνει, να πω ότι στο πλαίσιο της προστασίας γενικά του δασικού πλούτου της χώρας, πρέπει να έχει έναν πιο ενεργό ρόλο η ΔΕΗ και οι θυγατρικές της. 
Έχω ραντεβού με τον Πρόεδρο της ΔΕΗ κ. Ζερβό, για να τον παρακαλέσω για το εξής: Ένας σημαντικός αριθμός πυρκαγιών οφείλονται στο δίκτυο της ΔΕΗ. Αυτό δεν μπορεί να γίνεται. Δεν έχουμε αυτήν τη δυνατότητα. Πρέπει κάτω από τους πυλώνες να υπάρξει προστασία και ένα ιδιαίτερο ενδιαφέρον. Υποβάλλω ειλικρινά έκκληση και στους εργαζομένους της μεγαλύτερης επιχείρησης στην Ελλάδα από ό,τι γνωρίζω, να υπάρχει και ένα προσωπικό δικό τους ενδιαφέρον για το δίκτυο της ΔΕΗ. 
Και βεβαίως όσον αφορά τη διοίκηση και τους προϊσταμένους, θα ελεγχθούν αυτά που πρέπει να ελεγχθούν και θα γίνουν. Γιατί σε κάποιους δειγματοληπτικούς ελέγχους που έγιναν, δεν είδαμε να έχουν αντιμετωπιστεί αυτά τα προβλήματα που έχουν επανειλημμένως και σε τόνους αλληλογραφίας αναφερθεί και στο παρελθόν. 
Γενικά δηλαδή, για να σώσουμε τη χώρα φέτος, πρέπει όλοι να κάνουμε κάτι παραπάνω από ό,τι είχαμε κάνει τα προηγούμενα χρόνια. Θα κάνουμε τηλεοπτική καμπάνια και ό,τι μπορεί να φανταστεί κανείς. Τελικά όμως είναι θέμα της ατομικής και συλλογικής ευθύνης. Αν δεν ασχοληθούμε, κινδυνεύουμε να πάθουμε μια πολύ μεγάλη ζημιά. 
Σας ευχαριστώ πολύ.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ευχαριστούμε και εμείς. 
Θα συζητηθεί η τρίτη με αριθμό 1434/20-5-2013 επίκαιρη ερώτηση δεύτερου κύκλου του Βουλευτή Β΄ Πειραιώς του Λαϊκού Συνδέσμου-Χρυσή Αυγή κ. Ιωάννη Λαγού προς τους Υπουργούς Δημόσιας Τάξης και Προστασίας του Πολίτη και Δικαιοσύνης, Διαφάνειας και Ανθρωπίνων Δικαιωμάτων, σχετικά με τη λήψη μέτρων προστασίας των κατοίκων των ακριτικών περιοχών της ελληνοαλβανικής μεθορίου από αλλοδαπούς κακοποιούς.
Θα απαντήσει ο Υπουργός κ. Δένδιας.
Το λόγο έχει ο κ. Λαγός για δύο λεπτά, για να αναπτύξει την επίκαιρη ερώτησή του.</ChairmanSpeech> 
<Speech><Parlmember>ΙΩΑΝΝΗΣ ΛΑΓΟΣ</Parlmember>: Κύριε Πρόεδρε, πριν από λίγες μέρες, στις 11 Μαΐου, γίναμε μάρτυρες ενός ακόμα εγκλήματος εις βάρος δύο απροστάτευτων Ελλήνων πολιτών στην περιοχή των Ιωαννίνων, στα Κτίσματα Ιωαννίνων συγκεκριμένα. 
Ένας Αλβανός κακοποιός –θα έτυχε μάλλον!- μπήκε, λειτούργησε, όπως ήθελε, δεν τον ενόχλησε κανείς. Στην αρχή πήγε σε ένα καφενείο με χειροβομβίδες, βγήκε, έκανε ληστεία και δεν τον ενόχλησε κανείς. Εν συνεχεία μπήκε σε ένα σπίτι και σκότωσε δύο ανυποψίαστους ανθρώπους, που κοιμούνταν εκείνη την ώρα. Ο άνθρωπος αυτός συνέχισε, βγήκε έξω, διένυσε μια απόσταση εξήντα χιλιομέτρων με αυτοκίνητο που έκλεψε και κατέβηκε στην πόλη των Ιωαννίνων. Με λίγα λόγια, ξεφτίλισε και διέσυρε τα πάντα. 
Συνελήφθη μετά από ένα εικοσιτετράωρο περίπου, εντελώς τυχαία, στην πόλη των Ιωαννίνων. Μάλιστα πιο πριν, είχε και τροχαίο ατύχημα -μεθυσμένος ή μαστουρωμένος δεν ξέρουμε αν ήταν- και ούτε εκεί συνελήφθη. Τον πιάσανε την άλλη μέρα και συνελήφθη τελείως τυχαία κάνοντας –ακούστε- ωτοστόπ έξω από ένα περίπτερο!
Πριν από λίγο καιρό, στην περιοχή της Μανωλάδας είδαμε τον κύριο Υπουργό εκεί, που δεν υπήρχαν ούτε θύματα κι ούτε νεκροί να τρέχει και να δίνει την αμέριστη συμπαράστασή του στους λαθρομετανάστες. Στην περιοχή των Ιωαννίνων δεν τον είδαμε να πηγαίνει, γιατί προφανώς τα θύματα είχαν την ατυχή συγκυρία να είναι Έλληνες κι αυτό δεν εξυπηρετεί κάποιους σήμερα στην πατρίδα μας.
Ερωτάται λοιπόν, ο κύριος Υπουργός: 
Ποια μέτρα θα λάβει για την αποκατάσταση του αισθήματος ασφαλείας των κατοίκων σε όλη την επικράτεια; Θα πιέσει για την επαναλειτουργία των στρατιωτικών φυλακίων, που έχουν κλείσει στις συγκεκριμένες περιοχές τα τελευταία χρόνια; Γιατί δεν έλαβε υπ’ όψιν του τις επανειλημμένες εκκλήσεις εδώ και μήνες, των αρμόδιων φορέων για την ελλιπή αστυνομική φύλαξη στα ελληνοαλβανικά σύνορα; Κι επίσης, πώς θα προστατεύσει τους Έλληνες πολίτες από το ρατσισμό, που βιώνουν, των αλλοδαπών λαθρομεταναστών εναντίον τους; Για ποιον λόγο δεν αναλαμβάνει νομοθετικές πρωτοβουλίες για την αυστηρότατη τιμωρία των ρατσιστικών επιθέσεων αλλοδαπών εις βάρος των Ελλήνων;</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>):  Το λόγο έχει ο Υπουργός για τρία λεπτά.</ChairmanSpeech>
<Speech><Parlmember>ΝΙΚΟΛΑΟΣ ΔΕΝΔΙΑΣ</Parlmember> (Υπουργός Δημόσιας Τάξης και  Προστασίας του Πολίτη): Δεν θα χρειαστώ όλο τον χρόνο, κύριε Πρόεδρε.
Αυτό είναι ένα βαρύτατο έγκλημα εις βάρος δύο συνανθρώπων μας. Εξιχνιάστηκε σε λίγες ώρες από την Ελληνική Αστυνομία και συνελήφθη ο δράστης. Όλα τα υπόλοιπα είναι εκ του περισσού.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>):  Το λόγο έχει ο κ. Λαγός.</ChairmanSpeech>
<Speech><Parlmember>ΙΩΑΝΝΗΣ ΛΑΓΟΣ</Parlmember>: Κατ’ αρχάς, να τονίσουμε ότι η συμπεριφορά του Υπουργού είναι για άλλη μία φορά απαράδεκτη. Δεν έχει να απαντήσει τίποτα και δεν απαντάει τίποτα.
Αντιθέτως είναι λαλίστατος, όταν βρίσκεται σε διάφορα γραφεία διάφορων ενώσεων με δικούς του φίλους, που ανήκουν στις μασονικές τάξεις, με ανθρώπους που είναι εκτός της ελληνικής πραγματικότητας. Εκεί είναι λαλίστατος και μιλάει πάρα πολύ.
 Εδώ δεν βλέπουμε να μιλάει. Θα μας απαντήσει για το συγκεκριμένο θέμα που έχει συμβεί, για το Υπουργείο του; Πριν από περίπου ένα μήνα, σε ερώτηση του συναγωνιστή μας Χρήστου Παππά, μας είχε δώσει την απάντηση ότι η καθημερινή παρουσία των αστυνομικών έχει εμπεδώσει το αίσθημα ασφαλείας στους κατοίκους των ακριτικών περιοχών. Με αυτόν τον τρόπο την έχει εμπεδώσει; Γιατί, αν δεν το ξέρετε, να το μάθετε κι αυτό: Χθες στην ίδια περιοχή υπήρξε συμπλοκή μεταξύ Αλβανών και Αφγανών με τραυματία από Καλάσνικοφ. Κι αυτό δέκα μέρες μετά το περιστατικό!
Σας έχουν γραμμένους οι κακοποιοί στα παλιά τους τα παπούτσια. Κάνουν ό,τι γουστάρουν σε περιοχές όπου πάνε και σκοτώνουν και δεν δίνουν λογαριασμό σε κανέναν. Ο κύριος Υπουργός κάθεται εδώ και μας λέει ότι αυτό ήταν ένα απλό έγκλημα το οποίο έγινε. Απλό έγκλημα ήταν;
Ο συγκεκριμένος Αλβανός ήταν πριν από λίγο χρονικό διάστημα στις φυλακές Ναυπλίου. Είχε κάνει πάλι έγκλημα. Αφέθηκε ελεύθερος από την ελληνική Κυβέρνηση. Βγήκε έξω. Δεν εξεδιώχθη, όπως θα έπρεπε, και συνέχισε κι έκανε αυτά που έκανε. Σκότωσε άλλους δύο Έλληνες πολίτες. Μεθαύριο πάλι θα είναι έξω και θα σκοτώσει κι άλλους, όπως και πολλοί άλλοι που λυμαίνονται το χώρο. 
Έχει το θράσος ο Υπουργός και μας απαντά κατ’ αυτόν τον τρόπο. Λίγη ντροπή δεν βλάπτει! Τιμή στα θύματα!</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>):  Ο κύριος Υπουργός έχει το λόγο.</ChairmanSpeech>
<Speech><Parlmember>ΝΙΚΟΛΑΟΣ ΔΕΝΔΙΑΣ</Parlmember> (Υπουργός Δημόσιας Τάξης και  Προστασίας του Πολίτη): Δεν έχω να προσθέσω κάτι άλλο, κύριε Πρόεδρε.
(Χειροκροτήματα- Γέλωτες από την πτέρυγα της Χρυσής Αυγής)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Η τρίτη με αριθμό 1428/20-5-2013 επίκαιρη ερώτηση πρώτου κύκλου του Βουλευτή Ηρακλείου του Πανελλήνιου Σοσιαλιστικού Κινήματος κ. Βασιλείου Κεγκέρογλου προς τους Υπουργούς Εργασίας, Κοινωνικής Ασφάλισης και Πρόνοιας και Εσωτερικών, σχετικά με το πρόγραμμα ΕΣΠΑ για τους βρεφονηπιακούς σταθμούς της χώρας, δεν θα συζητηθεί, λόγω κωλύματος του κυρίου Υπουργού και διαγράφεται.
Η τέταρτη με αριθμό 1425/20-5-2013 επίκαιρη ερώτηση πρώτου κύκλου του Βουλευτή Ηρακλείου των Ανεξάρτητων Ελλήνων κ.&#160;Επαμεινώνδα Μαριά&#160;προς τον Υπουργό&#160;Οικονομικών,&#160;σχετικά με τη χρηματοδότηση του μη επιλέξιμου ΦΠΑ των έργων του ΕΣΠΑ του Δήμου Φαιστού, δεν θα συζητηθεί λόγω αναρμοδιότητας και διαγράφεται.
Θα συζητηθεί η πέμπτη με αριθμό 1433/20-5-2013 επίκαιρη ερώτηση πρώτου κύκλου του Βουλευτή Β΄ Θεσσαλονίκης του Λαϊκού Συνδέσμου - Χρυσή Αυγή κ.&#160;Πολύβιου Ζησιμόπουλου&#160;προς τον Υπουργό&#160;Εθνικής Άμυνας,&#160;σχετικά με τις ελλείψεις στα πολεμικά αεροσκάφη της χώρας.
Θα απαντήσει ο Υφυπουργός Εθνικής Άμυνας κ. Καράμπελας.
Το λόγο έχει ο κ. Ζησιμόπουλος για δύο λεπτά, για να αναπτύξει την επίκαιρη ερώτησή του.</ChairmanSpeech> 
<Speech><Parlmember>ΠΟΛΥΒΙΟΣ ΖΗΣΙΜΟΠΟΥΛΟΣ</Parlmember>: Ευχαριστώ, κύριε Πρόεδρε.
Στρατηγέ, οι ελλείψεις σε συντήρηση και ανταλλακτικά στα εκπαιδευτικά αεροσκάφη -και όχι μόνο- της Πολεμικής μας Αεροπορίας έχουν φτάσει σε επικίνδυνο σημείο.
Τη Δευτέρα 13 Μαΐου 2013 και ώρα 8.55΄, κατά τη διάρκεια εκπαιδευτικής πτήσης, αεροσκάφος T-41D της Σχολής Ικάρων της 360 Μοίρας Εκπαίδευσης Αέρος παρουσίασε βλάβη στον κινητήρα και εκτέλεσε αναγκαστική προσγείωση νότια του Ωρωπού, σε αγροτική περιοχή.
Η αναγκαστική προσγείωση του εκπαιδευτικού αεροσκάφους της Πολεμικής μας Αεροπορίας δεν πρέπει να αντιμετωπιστεί ως ένα ατυχές γεγονός, που απλά συνέβη. Είναι αποτέλεσμα της τραγικής κατάστασης που επικρατεί στη συντήρηση και την τεχνική υποστήριξη μέσω και οπλικών συστημάτων. Είναι αποτέλεσμα της ελαττωματικής συντήρησης των πολεμικών αεροσκαφών και φυσικά, της έλλειψης σε ανταλλακτικά.
Στην περίπτωση του συγκεκριμένου εκπαιδευτικού αεροσκάφους, αν ο χειριστής δεν ήταν ένας από τους πιο έμπειρους εκπαιδευτές, τα πράγματα θα ήταν πολύ χειρότερα. Δυστυχώς, όχι μόνο στα εκπαιδευτικά, αλλά και σε άλλους τύπους αεροσκαφών της Πολεμικής Αεροπορίας έχουμε αυτά τα προβλήματα, με ό,τι αυτό συνεπάγεται για το αξιόμαχο αυτής.
Ερωτούμε, στρατηγέ, τα εξής: Γιατί φτάσαμε στο σημείο να κινδυνεύουν ανθρώπινες ζωές και να υπάρχει καταστροφή υλικών λόγω της έλλειψης ανταλλακτικών και συντήρησης στα εκπαιδευτικά αεροσκάφη της Πολεμικής μας Αεροπορίας, αλλά και σε άλλους τύπους αεροσκαφών;
Δεύτερον, τι άμεσες ενέργειες θα γίνουν προκειμένου να αντιμετωπιστούν τα προβλήματα που υπάρχουν και στα ανταλλακτικά, αλλά και στη συντήρηση των εκπαιδευτικών αεροσκαφών της Πολεμικής Αεροπορίας, αλλά και σε άλλους τύπους αεροσκαφών;
Ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ο κύριος Υπουργός έχει το λόγο για τρία λεπτά.</ChairmanSpeech>
<Speech><Parlmember>ΠΑΝΑΓΙΩΤΗΣ ΚΑΡΑΜΠΕΛΑΣ</Parlmember> (Υφυπουργός Εθνικής Άμυνας): Κύριε Πρόεδρε της Βουλής, κύριοι Βουλευτές, κατ’ αρχάς, θα ήθελα να διαβεβαιώσω το Σώμα, αλλά και να ευχαριστήσω με την ευκαιρία που μου δίνεται γι’ αυτήν τη διαβεβαίωση, ότι το αξιόμαχο, η μαχητική ικανότητα και η αποτρεπτική ικανότητα της Πολεμικής μας Αεροπορίας είναι σε υψηλότατο επίπεδο και επιβεβαιώνεται καθημερινώς στους ελληνικούς ουρανούς.
Εν προκειμένω, πράγματι, το μήνα αυτό ένα εκπαιδευτικό αεροσκάφος τύπου T-41 της Σχολής Ικάρων πραγματοποίησε αναγκαστική προσγείωση στην περιοχή του Λαυρίου. Για το συμβάν αυτό συστήθηκε η αρμόδια Επιτροπή Διερεύνησης Ατυχημάτων της Πολεμικής Αεροπορίας, υπό ανώτατο αξιωματικό και το πόρισμα αναμένεται μέχρι τα μέσα Ιουλίου.
Θέλω να επισημάνω ότι διαχρονικά η ασφάλεια πτήσεων και εδάφους είναι πρωτεύων στόχος για το Υπουργείο Άμυνας, τόσο για την ασφάλεια του προσωπικού όσο και για τα πανάκριβα μέσα της Πολεμικής μας Αεροπορίας.
Θα ήθελα να ενημερώσω ότι κατά τα τελευταία είκοσι χρόνια ο δείκτης ατυχημάτων της Πολεμικής μας Αεροπορίας βαίνει συνεχώς μειούμενος, με εξαίρεση δύο έτη, το 1997 και το 2000. Αυτή η μείωση οδήγησε πέρυσι, το 2012, να έχουμε δείκτη ατυχημάτων μηδέν.
Αποτελεί πάγια πολιτική τής Πολεμικής μας Αεροπορίας κάθε αεροσκάφος το οποίο παραδίδεται για πτήση -εν ενεργεία, δηλαδή, αεροσκάφος- να έχει υποστεί την προβλεπόμενη συντήρηση, σύμφωνα με τα ισχύοντα ποιοτικά πρότυπα, δηλαδή, σύμφωνα με την τεχνική του βιβλιογραφία, τα εγχειρίδια συντηρήσεως του κατασκευαστή αλλά και της πάγιες διαταγές της Πολεμικής Αεροπορίας. Σε περίπτωση που, λόγω απουσίας ανταλλακτικών δεν είναι δυνατή η εφαρμογή των ποιοτικών προτύπων, τότε το επηρεαζόμενο ιπτάμενο μέσο τίθεται εκτός ενεργείας.
Συνεπώς δεν υπάρχει περίπτωση να κινδυνεύσει η πτήση, το αεροσκάφος και ο χειριστής από έλλειψη ανταλλακτικών. Το αεροσκάφος αυτό θα έχει τεθεί προηγουμένως ενεργείας.
Δεν υφίσταται, λοιπόν, κίνδυνος ζωής χειριστού από έλλειψη ανταλλακτικών. Η κάλυψη των αναγκών σε ανταλλακτικά γίνεται με βάση το υφιστάμενο νομοθετικό πλαίσιο, με βάση διακρατικές συμφωνίες και με βάση «συμφωνίες ακολουθούσης υποστήριξης», «Follow on support» όπως τη λέμε στους κύκλους των επιτελών.
Το νομοθετικό πλαίσιο –μιλώ για το ν. 3978- και τα προεδρικά διατάγματα 118/2007 και 60/2007 μπορεί να οδηγούν σε χρονοβόρες διαδικασίες, αλλά ταυτόχρονα οδηγούν και σε ασφαλές αποτέλεσμα, κατά νόμο.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Κύριε Υπουργέ, μπορείτε να ολοκληρώσετε στη δευτερολογία σας, αν θέλετε, για να ακούσουμε και το Βουλευτή.</ChairmanSpeech>
<Speech><Parlmember>ΠΑΝΑΓΙΩΤΗΣ ΚΑΡΑΜΠΕΛΑΣ</Parlmember> (Υφυπουργός Εθνικής Άμυνας): Δεν έχω κανένα πρόβλημα, κύριε Πρόεδρε. Ευχαρίστως θα ολοκληρώσω στη δευτερολογία μου.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ευχαριστώ, κύριε Υπουργέ.
Ο κ. Ζησιμόπουλος έχει το λόγο για τρία λεπτά.</ChairmanSpeech>
<Speech><Parlmember>ΠΟΛΥΒΙΟΣ ΖΗΣΙΜΟΠΟΥΛΟΣ</Parlmember>: Στρατηγέ, πάντα όταν τίθενται τέτοια ζητήματα, οι απαντήσεις είναι λίγο ως πολύ στερεότυπες, δηλαδή «γίνονται προσπάθειες για το καλύτερο», «παρά την οικονομική κρίση, κάνουμε ό,τι μπορούμε για τις Ένοπλες Δυνάμεις», «έχουν προβλεφθεί κονδύλια για τα ανταλλακτικά», κ.λπ..
Κατ’ αρχάς, να διευκρινίσουμε ότι οι δικές σας καλές προθέσεις, όπως και της στρατιωτικής ηγεσίας, δεν αμφισβητούνται. Ο ίδιος, άλλωστε, φορούσατε τη στολή του Έλληνα αξιωματικού για σαράντα χρόνια και δεν αμφισβητεί κανένας τις καλές σας προθέσεις.
Όμως, το θέμα είναι τι γίνεται στην ουσία. Η ουσία είναι ότι αυτά τα αεροπλάνα τα πήραμε το 1969 και έχουν συμπληρώσει πάνω από διακόσιες χιλιάδες ώρες πτήσης. Το ότι από το 1969 μέχρι σήμερα έχουν σημειωθεί πέντε περιστατικά, χωρίς –ευτυχώς- κανέναν τραυματισμό, αποδεικνύει τον υψηλό επαγγελματισμό αξιωματικών, υπαξιωματικών, στελεχών τόσο του προσωπικού εδάφους της Πολεμικής Αεροπορίας που ασχολείται με τη διοικητική υποστήριξη και τη συντήρηση όσο επίσης και των ιπταμένων μας.  Βέβαια, θα έλεγα ότι αυτό μάλλον είναι περιττό, γιατί αποδεικνύεται συνέχεια. Το ότι στο συγκεκριμένο ατύχημα δεν είχαμε πιο άσχημη εξέλιξη οφείλεται στις ικανότητες του χειριστή-εκπαιδευτή.
Είναι γνωστό ότι τα συγκεκριμένα αεροπλάνα θα μπορούν να υποστηριχθούν με ανταλλακτικά το πολύ για δύο ακόμα χρόνια. Επίσης, όπως μας λένε οι πληροφορίες μας, είναι γνωστό ότι η απόκτηση ενός καινούργιου εκπαιδευτικού αεροσκάφους κοστίζει λιγότερο από τη συντήρηση του ήδη υπάρχοντος. 
Να επισημάνω εδώ ότι τα προβλήματα υπάρχουν και σε άλλους τύπους πολεμικών αεροσκαφών, ίσως όχι τόσο έντονα όσο τα εκπαιδευτικά. Φαίνεται, όμως, ότι εκτός από τους αεροπόρους μας, ουδείς άλλος συγκινείται. Η Τουρκική Δημοκρατία που είναι εχθρός και απειλή όχι μόνο για τη χώρα αλλά για ολόκληρη την Ευρώπη, δαπανά για την πολεμική της αεροπορία τεράστια ποσά. Εμείς, αντίθετα, μειώνουμε τα κονδύλια που δαπανώνται για το σύνολο των Ενόπλων Δυνάμεών μας, πολύ περισσότερο για την Αεροπορία μας. 
Οι συνάδελφοι αξιωματικοί της Σχολής Ικάρων που πρωτεύουν σε διεθνές επίπεδο, δεν έχουν τη στήριξη που θα έπρεπε. 
Εδώ, στρατηγέ, πιστεύω ότι γνωρίζετε πολύ καλά πού πρωτεύουν οι αξιωματικοί μας και με ποιους άλλους ανταγωνίζονται σε συγκεκριμένες διεθνείς ασκήσεις. Μιλάμε για την Πολεμική Αεροπορία των Ηνωμένων Πολιτειών, της Μεγάλης Βρετανίας, της Γαλλίας, της Ολλανδίας. Δεν έχουμε καμμία σχέση με κάποιους εξ Ανατολών γείτονες που πρωτεύουν σε κάποιες ασκήσεις με το Τατζικιστάν, το «Τιμπουκστάν» και δεν ξέρω εγώ ποιους άλλους υψηλής ποιότητας!
(Στο σημείο αυτό κτυπάει το προειδοποιητικό κουδούνι λήξεως του χρόνου ομιλίας του κυρίου Βουλευτή)
Το θέμα δεν είναι μόνο το μισθολογικό με μισθούς απαξίωσης που τους δίνει η Κυβέρνηση, αλλά είναι και η αναγνώριση του έργου τους στην ουσία. Δεν τους το αναγνωρίζει, όταν δεν προβαίνει στις ενέργειες που πρέπει, σε σχέση με τα πτητικά μέσα εν προκειμένω, σε σχέση με τα εκπαιδευτικά αεροσκάφη. Δεν μπορούμε να τους αφήσουμε να εκπαιδεύονται και να πετούν με αεροσκάφη που μπορεί να δημιουργήσουν προβλήματα.
Ας αποφασίσει, στρατηγέ, το Υπουργείο Εθνικής Άμυνας αν θέλει Ένοπλες Δυνάμεις και τι είδους Ένοπλες Δυνάμεις θέλει.
Κλείνω, λοιπόν, μ’ αυτό που είπε κατά την παράδοση της Διοίκησης της Αεροπορικής Υποστήριξης ο τότε αποχωρών αντιπτέραρχος Κωνσταντίνος Μπλιώνας που είναι το εξής: ««Ο χρόνος πλέον τελειώνει. Η κλεψύδρα πρέπει να γυρίσει ανάποδα. Πρέπει να δοθεί το μήνυμα προς πάσα κατεύθυνση και να κατανοηθεί πλήρως ότι η αεροπορική ενασχόληση είναι μία πολύπλοκη και ιδιαίτερη δαπανηρή διαδικασία που απαιτεί να υπάρχει λεπτομερής σχεδιασμός, έγκαιρος προγραμματισμός και, φυσικά, πόροι, αν θέλουμε να διατηρήσουμε την Πολεμική Αεροπορία ισχυρή για τους φίλους και να είναι σεβαστή από τους αντιπάλους. Αν δεν γίνουν άμεσες ενέργειες για να κλείσουν βασικές και ουσιώδεις συμβάσεις, φοβάμαι ότι σύντομα θα ειπωθεί «Καλά, εσύ έφυγες νωρίς»».
Σας ευχαριστώ πολύ.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ευχαριστούμε κι εμείς.
Ο Υφυπουργός κ. Καράμπελας έχει το λόγο για τη δευτερολογία του.
Ορίστε, κύριε Υπουργέ, έχετε το λόγο.</ChairmanSpeech>
<Speech><Parlmember>ΠΑΝΑΓΙΩΤΗΣ ΚΑΡΑΜΠΕΛΑΣ</Parlmember> (Υφυπουργός Εθνικής Άμυνας): Κύριε Πρόεδρε, κύριοι Βουλευτές, θα επαναλάβω ότι το αξιόμαχο της Αεροπορίας μας είναι σε υψηλότατο επίπεδο. Είναι η Αεροπορία μας που απέσπασε τα συγχαρητήρια μόλις πρόσφατα στο πλαίσιο διεθνούς ασκήσεως του ΝΑΤΟ στην Ισπανία. Αυτό δεν είναι τυχαίο. Είναι αποτέλεσμα της εκπαίδευσης του προσωπικού τόσο του εδάφους όσο και του ιπταμένου.
Ως προς το ζήτημα της συντήρησης, η Αεροπορία μας αποσπά το κύριο μέρος των σχετικών πιστώσεων. Παρά τη δυσμενή συγκυρία, μόλις προ μηνός -νομίζω στις 26 Απριλίου- ενημερώθηκε η αρμόδια επιτροπή –αν θυμάμαι καλά, ήσασταν παρών- επί δεκαπέντε εξοπλιστικών προγραμμάτων, κυρίως συντηρήσεων. Εξ αυτών τα οκτώ, ύψους περίπου 220 εκατομμυρίων ευρώ, αποτελούν προγράμματα συντηρήσεως αεροσκαφών. Μερικά εξ αυτών εκκρεμούσαν από τριετίας, τετραετίας θα έλεγα. Όμως, εγκρίθηκαν από εσάς, γνωματεύσατε και είναι προ του ΚΥΣΕΑ. Αυτό δείχνει το ενδιαφέρον, την προτεραιότητα και την προσπάθεια που καταβάλλει το Υπουργείο Εθνικής Άμυνας για τη διατήρηση του αξιόμαχου της Πολεμικής μας Αεροπορίας. 
Πέραν αυτού, θέλω να τονίσω ότι τόσο το προσωπικό της Αεροπορίας μας όσο και των άλλων κλάδων, με ιδιαίτερο φρόνημα, με πίστη και με υπευθυνότητα, εκτελούν τις συντηρήσεις πάσης φύσεως των μέσων τους είτε αξιοποιώντας τους υφιστάμενους πόρους είτε καταβάλλοντας προσπάθεια πέραν των δυνατοτήτων τους είτε αναβαθμίζοντας την αυτοεπισκευαστική των κλάδων ικανότητα. 
Ως παράδειγμα αυτού θα αναφέρω ότι αυτή τη στιγμή Ε/Π «SUPER PUMA» βρίσκεται για δωδεκαετή συντήρηση στο ΚΕΑ- ενώ το Σώμα αυτό έχει εγκρίνει και έχουμε ήδη στο εξωτερικό «SUPER PUMA» γι’ αυτήν την εργασία- μειώνοντας κατά πολύ το κόστος. 
Θα υπενθυμίσω -άσχετο με την Αεροπορία- το ζήτημα του «ZUBR» που κάηκε και το οποίο επισκευάστηκε στο στόλο σε κόστος 1/10 εκείνου που αναμέναμε αν γινόταν έξω η επισκευή. 
Επίσης, θα ήθελα πάλι να διαβεβαιώσω ότι οι όποιες βλάβες παρουσιάζονται, βρίσκονται εντός των διεθνώς αποδεκτών στατιστικών ορίων που προβλέπονται για τα ιπτάμενα μέσα, χωρίς σε καμμία απολύτως περίπτωση να τίθεται εν αμφιβόλω η ασφάλεια των χειριστών μας.
Σας ευχαριστώ πολύ.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ευχαριστούμε κι εμείς, κύριε Υπουργέ.
Έχω την τιμή να ανακοινώσω στο Σώμα ότι ο Υπουργός Δικαιοσύνης, Διαφάνειας και Ανθρωπίνων Δικαιωμάτων διαβίβασε στη Βουλή, σύμφωνα με το άρθρο 86 του Συντάγματος και το ν. 3126/2003 περί «Ποινικής ευθύνης των Υπουργών», όπως ισχύει, δικογραφίες που αφορούν: Πρώτον, στον Υπουργό Ναυτιλίας και Αιγαίου, κ. Κωνσταντίνο Μουσουρούλη και δεύτερον, στον διατελέσαντα Υπουργό Περιβάλλοντος, Ενέργειας και Κλιματικής Αλλαγής, κ. Γεώργιο Παπακωνσταντίνου.
 Η έκτη με αριθμό 1431/20-5-2013 επίκαιρη ερώτηση πρώτου κύκλου της Βουλευτού Α΄ Πειραιώς της Δημοκρατικής Αριστεράς κ. Μαρίας Ρεπούση προς τον Υπουργό Παιδείας και Θρησκευμάτων, Πολιτισμού και Αθλητισμού σχετικά με τη γραπτή αναγνώριση της επαγγελματικής ισοδυναμίας του πτυχίου αποφοίτων ξένων πανεπιστημίων δεν συζητείται λόγω κωλύματος του Υπουργού και διαγράφεται.
Ομοίως, δεν συζητείται η έβδομη με αριθμό 1435/20-5-2013 επίκαιρη ερώτηση πρώτου κύκλου του Βουλευτή Νομού Αττικής του Κομμουνιστικού Κόμματος Ελλάδας κ. Ιωάννη Γκιόκα προς τους Υπουργούς Παιδείας και Θρησκευμάτων, Πολιτισμού και Αθλητισμού και Οικονομικών σχετικά με τα προβλήματα των εργαζομένων με σύμβαση στην καθαριότητα των δημοσίων σχολείων λόγω κωλύματος του Βουλευτή και διαγράφεται.
Θα συζητηθεί τώρα η τέταρτη με αριθμό 1432/20-5-2013 επίκαιρη ερώτηση δευτέρου κύκλου του Βουλευτή Λαρίσης  της Δημοκρατικής Αριστεράς κ. Θωμά Ψύρρα προς τον Υπουργό Παιδείας και Θρησκευμάτων, Πολιτισμού και Αθλητισμού, σχετικά με την αδυναμία λειτουργίας του Εθνικού Αθλητικού Κέντρου Λάρισας εξαιτίας του μειωμένου εγκεκριμένου προϋπολογισμού του έτους 2013. 
Στην επίκαιρη ερώτηση θα απαντήσει ο Υπουργός κ. Ιωαννίδης.
Ο κ. Ψύρρας έχει το λόγο για να αναπτύξει την επίκαιρη ερώτησή του.</ChairmanSpeech>
<Speech><Parlmember>ΘΩΜΑΣ ΨΥΡΡΑΣ</Parlmember>: Ευχαριστώ, κύριε Πρόεδρε.
Το Εθνικό Αθλητικό Κέντρο της Λάρισας είναι νομικό πρόσωπο δημοσίου δικαίου που λειτουργεί υπό την εποπτεία της Γενικής Γραμματείας Αθλητισμού και διαθέτει πλήθος αθλητικών εγκαταστάσεων διάσπαρτων σε τρία σημεία της πόλης. 
Υπάρχει ο πολύ σημαντικό πυρήνας των υποδομών στο «Αλκαζάρ», με το στάδιο, τα βοηθητικά γήπεδα, τις αίθουσες πάλης, τις αίθουσες αντισφαίρισης και βέβαια, με το κολυμβητήριο. Υπάρχει το κλειστό της Νεάπολης -το ξέρετε πάρα πολύ καλά- και του Αγίου Θωμά.
Υπάρχει, όμως, ένα πελώριο πρόβλημα που ουσιαστικά θέτει όλες αυτές τις εγκαταστάσεις μπροστά σε ένα πρακτικό ζήτημα, το ζήτημα της αδυναμίας να συνεχίσουν τη λειτουργία τους. 
Πρώτα απ’ όλα, υπάρχει το πρόβλημα της ελλιπούς στελέχωσης εξαιτίας της μεγάλης μείωσης του προσωπικού, γεγονός που έχει σαν συνέπεια την αδυναμία να καλυφθούν τα ωράρια και να υπάρξει επισταμένη επίβλεψη των χώρων. 
Επίσης, υπάρχει ένα έλλειμμα συντήρησης, το οποίο αποτυπώνεται στην καταγραφή σοβαρών προβλημάτων που χρήζουν άμεσης αντιμετώπισης, όπως είναι οι διαρροές αγωγών, νερά που στάζουν από τους θόλους της οροφής στο κλειστό της Νεάπολης, προβλήματα με τα συστήματα χλωρίωσης κ.λπ. και, φυσικά, ένα πελώριο οικονομικό αδιέξοδο, το οποίο έχει δημιουργηθεί και από τη μείωση των επιχορηγήσεων του εγκεκριμένου για το 2013 προϋπολογισμού στο ποσό των 625.000 ευρώ. Επιπλέον, αυτό συνεπάγεται και ένα έλλειμμα 200.000 ευρώ, το οποίο ουσιαστικά καθιστά αδύνατη τη λειτουργία των εγκαταστάσεων, εξαιτίας της αδυναμίας εξόφλησης των ανελαστικών δαπανών. 
Επειδή αυτή η κατάσταση ουσιαστικά απαξιώνει και την αξία των εγκαταστάσεων, αλλά από την άλλη πλευρά ενέχει και κινδύνους ασφάλειας και υγιεινής και για τους πολίτες, ερωτάσθε, κύριε Υπουργέ, πρώτον, αν περιήλθε σε γνώση σας η από 11-2-2013 έκθεση αυτοψίας, η οποία αποτυπώνει με σαφήνεια την κατάσταση, τις φθορές και τον επείγοντα χαρακτήρα της αποκατάστασης. 
Δεύτερον, θα υπάρξει πρόσθετη χρηματοδότηση για την εξασφάλιση της λειτουργίας και την αποκατάσταση των προβλημάτων και των φθορών;
Τρίτον, σε ποιες επιμέρους ενέργειες προτίθεστε να προβείτε για την παραχώρηση των εθνικών γυμναστηρίων στους δήμους και τις περιφέρειες, σύμφωνα με το ν. 4049/12; Υπάρχει χρονοδιάγραμμα;</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Το λόγο έχει ο Υπουργός Παιδείας και Θρησκευμάτων, Πολιτισμού και Αθλητισμού κ. Ιωαννίδης.</ChairmanSpeech> 
<Speech><Parlmember>ΙΩΑΝΝΗΣ ΙΩΑΝΝΙΔΗΣ</Parlmember> (Υφυπουργός Παιδείας και Θρησκευμάτων, Πολιτισμού και Αθλητισμού): Ευχαριστώ, κύριε Πρόεδρε. 
Θα ξεκινήσω την απάντησή μου στην επίκαιρη ερώτηση του συναδέλφου της Δημοκρατικής Αριστεράς κ. Ψύρρα σχολιάζοντας τον τίτλο που επέλεξε ως θέμα. Δεν είναι αληθές, λοιπόν, ότι υπάρχει αδυναμία λειτουργίας του Εθνικού Αθλητικού Κέντρου Λάρισας. Επίσης, δεν είναι αληθές ότι η αιτία για τη δήθεν αδυναμία είναι ο μειωμένος προϋπολογισμός του, όπως λανθασμένα αναφέρεται στο κείμενο. Εξάλλου, ξέρετε ότι υπάρχει συγκυβέρνηση, μέσα στην οποία είναι και η δική σας παράταξη. Επομένως όλα αυτά τα οποία λέτε αφορούν την Κυβέρνηση συνολικά. 
Στο συγκεκριμένο ΕΑΚ, λοιπόν, έχει προϋπολογιστεί φέτος να δοθεί ως επιχορήγηση το ποσό των 625.000 ευρώ. Υπάρχει, δηλαδή, μείωση κατά 18% σε σχέση με πέρυσι ή κατά 145.000 ευρώ και όχι κατά 200.000 ευρώ, όπως αναφέρετε. Μέχρι τώρα στον πέμπτο μήνα έχουν πάρει ήδη 320.000 ευρώ. Αυτό σημαίνει ότι ήδη στον πέμπτο μήνα έχουν πάρει 50% επιπλέον.
Όσον αφορά το θέμα γενικά του μειωμένου προϋπολογισμού για τον αθλητισμό, έχουμε αναφερθεί επανειλημμένως. Μάλιστα, είχα πει δημόσια «ευχαριστώ» στον Πρωθυπουργό, ο οποίος επένδυσε στον αθλητισμό και έδωσε και επιπλέον χρήματα. Αν υπάρχει μείωση, το γεγονός είναι δυσάρεστο. 
Όμως, στις 3-7-2012 ο Προϊστάμενος του Οικονομικού και Διοικητικού Τμήματος στο ΕΑΚ κ. Τζιβούλης Αθανάσιος έστειλε τα ποσά -με αριθμό πρωτοκόλλου 583- τα οποία είχαν έλλειψη. Αναφέρω ακριβώς αυτά που γράφει: «Οι ανεξόφλητες υποχρεώσεις του ΕΑΚ Λάρισας για το μήνα Μάιο του 2012 ανέρχονται στο ποσό των 307.475,088 και αφορούν ως επί το πλείστον σε λογαριασμούς της ΔΕΗ, ύδρευσης, φυσικού αερίου κ.λπ.. Δεν έχουν πληρώσει από 1-5-2011 -ήταν άλλοι στην Κυβέρνηση- μέχρι τις 31-3-2012 εξήντα έξι χιλιάδες εκατόν πενήντα στη ΔΕΗ. 
Όσον αφορά το φυσικό αέριο, από 1ης Μαΐου μέχρι 31 Μαρτίου είναι πάλι τριάντα εννέα χιλιάδες τριακόσιες ενενήντα. 
Και καταλήγουμε στην ύδρευση από 1-1-2011-29-2-2012, για την οποία είναι πενήντα δύο χιλιάδες διακόσια σαράντα τέσσερα. Δηλαδή, τα ληξιπρόθεσμα είναι 222.232». Αφού είστε Βουλευτής, θα ελέγχετε τι γίνεται στο ΕΑΚ και μετά θα κάνετε την ερώτηση.    
Επομένως οι πολίτες πρέπει να προσαρμοστούν στα δεδομένα αυτά που ισχύουν στη χώρα και να περιοριστούμε στο πλαίσιο εξοικονόμησης πόρων, ώστε οι θυσίες να πιάνουν τόπο. Για παράδειγμα, θα πρέπει να εξοικονομούνται χρήματα σε κάθε στάδιο. Χρόνια ολόκληρα βάζουμε πινακίδες και διαφημίσεις γι’ αυτόν το σκοπό. Έχετε δει; Έχουν πάρει έστω και 1 ευρώ από τέτοιες καταστάσεις που παίζουν μέσα εκεί και διαφημίζονται εταιρείες;
Σχετικά με τις πιστώσεις οι οποίες είναι για επιδιορθώσεις, προέρχονται από το Πρόγραμμα Δημοσίων Επενδύσεων και έχουμε βάλει πολύ περισσότερα απ’ ό,τι χρειάζεται. Αυτά τα οποία έχετε αναφέρει εσείς είναι 60.000 στο καινούργιο γήπεδο. Ήμουν προπονητής εκεί και τα έχω ζήσει. Τα έχω ζήσει και τα έχω αγαπήσει. Τον πονάω τον τόπο εκείνον, γιατί δοξάστηκα εκεί πέρα. 
Επομένως, παρά τις μειωμένες πιστώσεις, 18,8% σε σχέση με πέρυσι -όλα τα στάδια είναι στο επίπεδο αυτό, από 15% μέχρι 20% μείωση- επιδίωξη για εμάς είναι οι εγκαταστάσεις αυτές να παραμείνουν ανοιχτές. Έχω κάνει δημόσια δηλώσεις και έχω πει ότι κανένας δεν πρέπει να παίρνει ούτε μισό ευρώ στο εθνικό στάδιο, γιατί και ο φτωχός έχει δικαίωμα να μπαίνει, όπως έχει και ο πλούσιος.
Θα σας απαντήσω μετά για το άλλο θέμα. Θα δευτερολογήσετε;</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ας ακούσουμε πρώτα τον κύριο Βουλευτή και μετά απαντάτε, κύριε Υπουργέ.
Ο κ. Ψύρρας έχει το λόγο για τρία λεπτά.</ChairmanSpeech>
<Speech><Parlmember>ΘΩΜΑΣ ΨΥΡΡΑΣ</Parlmember>: Κύριε Υπουργέ, αντιλαμβάνεστε ότι σαφέστατα υπάρχει πρόβλημα. Δεν είναι όλα τα πράγματα ρόδινα. Και η δική μας η δουλειά είναι αυτά τα στοιχεία να τα επισημαίνουμε, για να διευκολύνουμε και τη δική σας τη δουλειά.
Σαφέστατα υπάρχει ένα πρόβλημα με τις φθορές. Σαφέστατα υπάρχει ένα πρόβλημα το οποίο πρέπει να λυθεί. Και επειδή αντιλαμβάνομαι τη σκέψη σας, με βάση τα τελευταία λόγια σας, θέλω να σας πω το εξής. Ίσως είναι η ώρα να δούμε για κάποια ίδια έσοδα αυτών των κέντρων. 
Παραδείγματος χάριν, υπάρχουν κάποια σωματεία -ερασιτεχνικά ίσως- τα οποία χρησιμοποιούν τις εγκαταστάσεις. Οι ερασιτέχνες αθλητές δίνουν κάποια χρήματα σε αυτά τα σωματεία, όμως αυτά τα σωματεία δεν αποδίδουν. 
Επίσης, θα μπορούσαν να υπάρχουν έσοδα από διάφορα προπονητικά γκρουπ, τα οποία προετοιμάζουν μαθητές ή αθλητές για πανελλήνιες εξετάσεις, οι οποίοι που θα μπορούσαν να δίνουν κάποια χρήματα -έστω και μικρά, συμβολικά ποσά- για να μπορεί να λειτουργεί ευκολότερα, με ρέον χρήμα το ΕΑΚ. Και φυσικά κανένας δεν λέει ότι δεν θα πρέπει να υπάρχουν έσοδα από διαφημίσεις ή από χορηγίες.
Το κύριο ζητούμενο αυτήν τη στιγμή στη Λάρισα είναι να αντιμετωπιστεί γρήγορα το πρόβλημα των ανελαστικών δαπανών που χρωστούν από την προηγούμενη χρονιά. 
Το δεύτερο είναι να αντιμετωπιστούν οι φθορές, γιατί ουσιαστικά απαξιώνεται η περιουσία που υπάρχει. Αυτό είναι το ζητούμενο.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ο κύριος Υπουργός έχει το λόγο για να ολοκληρώσει την απάντησή του.</ChairmanSpeech>
<Speech><Parlmember>ΙΩΑΝΝΗΣ ΙΩΑΝΝΙΔΗΣ</Parlmember> (Υφυπουργός Παιδείας και Θρησκευμάτων, Πολιτισμού και Αθλητισμού): Ευχαριστώ, κύριε Πρόεδρε.
Εκτός από αυτά τα οποία προανέφερα, η Γενική Γραμματεία –στο πλαίσιο των δυνατοτήτων της- καταβάλλει προσπάθειες για εξασφάλιση επιπλέον χρηματοδότησης κ.λπ.. Στο Πρόγραμμα Δημοσίων Επενδύσεων, όμως, που έχουμε βάζουμε όλα τα ΕΑΚ για να μπορέσουμε να τα συντηρήσουμε. Έχουμε υποχρέωση να τα συντηρούμε -είναι παλιά γήπεδα- ώστε να υπάρχει ένας πυρήνας στον οποίο να μπορούν να μπαίνουν και να γυμνάζονται οι νέοι αλλά και οι μεγάλοι, γιατί είναι απαραίτητο για την υγεία. 
Αυτό το έγγραφο το οποίο σας έστειλα είναι για να δείτε ότι εμείς, όταν παραλάβαμε –που εννοείται ότι πριν δεν ήταν τόσο άσχημα τα πράγματα όσο όταν πήραμε εμείς- στην πόλη μου, τη Θεσσαλονίκη, είχαμε δύο εκατομμύρια διακόσιες χιλιάδες ληξιπρόθεσμα. Με τα χρήματα που δίνουμε, τα μειώνουμε σιγά- σιγά. Και σας ανέφερα πόσα ληξιπρόθεσμα ήταν κατευθείαν στη Λάρισα.
Εκτός, όμως, από τα ληξιπρόθεσμα που σας ανέφερα, η διοίκηση είχε επιπλέον 85.000 μείον. Στις 3 Ιουλίου του 2012, που αναλάβαμε εμείς, ήδη ήταν μέσα 85.000, εκτός από τις 230.000 που ήταν τα ληξιπρόθεσμα. Αυτό το λέω για να κάνει καλή διαχείριση.  
Μπορεί, λοιπόν, μία διοίκηση να κάνει διάφορα πράγματα. Το θέμα είναι να επικεντρωθεί στο ζητούμενο, το οποίο είναι το εξής. Το Σύνταγμα λέει ότι το κράτος πρέπει να επιδοτεί τον αθλητισμό για να μπορεί να γυμναστεί ο άνθρωπος, ο πολίτης, το νέο παιδί. Τσιμεντοποιήσαμε τα πάντα και γι’ αυτόν το λόγο έχουμε υποχρέωση να τους δίνουμε χώρους. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Υφυπουργού)
Κύριε Πρόεδρε, θα ήθελα μισό λεπτό για να πω δυο κουβέντες ακόμα.
Επομένως, λοιπόν, εμείς έχουμε αυτήν την υποχρέωση. Είδα αναφέρατε με καλό τρόπο τα σωματεία να πληρώνονται. Τέσσερα-τεσσεράμισι χρόνια τα σωματεία δεν έχουν πάρει ούτε ένα ευρώ, παίρνουν μόνο οι ομοσπονδίες.
Εγώ λοιπόν είπα και δημόσια ότι στα ΕΑΚ δεν πρέπει κανένας να πληρώνει. Δεν μπορώ να αποκλείσω παιδιά που ήρθαν στο «ΠΟΣΕΙΔΩΝΙΟ», από τα οποία το ένα είχε χρήματα και έλεγε «εγώ έχω χρήματα για να μπω» και το άλλο έλεγε «εγώ έχω μόνο για τα ναύλα μου και δεν μπορώ να μπω». Επομένως είναι απαραίτητο να υπάρχουν γήπεδα, κολυμβητήρια –ειδικά, γιατί εκεί είναι το πρόβλημα- να είναι ανοιχτά το χειμώνα, για να μπορούν να γυμνάζονται τα παιδιά και να αθλείται ο κόσμος. 
Πείτε μου ένα δημοτικό γυμναστήριο το οποίο ήταν ανοιχτό. Κανένα. Ως επί το πλείστον σε όλη τη χώρα έκλεισαν όλα τα δημοτικά γυμναστήρια ή λειτουργούν όπως λειτουργούν. Γιατί εγώ ήμουν υπέρ του να δοθούν στην τοπική κοινωνία, όχι όμως να λειτουργούν σαν ανώνυμες εταιρείες, όπως, παραδείγματος χάριν, στην Κρήτη που τα δίνουν σε ανώνυμες εταιρείες. Πήγα να το δώσω και μου έστειλαν δεκαπέντε τηλεγραφήματα ότι λειτουργεί σαν ανώνυμη εταιρεία, λέγοντας ότι «εμείς οι φτωχοί δεν θα μπορέσουμε να επιβιώσουμε». 
Γι’ αυτόν το λόγο η υποχρέωση η δική μας, της πολιτείας, είναι να έχουμε χώρους ανοιχτούς και να πολεμήσουμε όσο το δυνατόν για να μπορέσουμε να τους παραχωρήσουμε στον κόσμο.
Βλέπουμε και εδώ στην Αθήνα ότι ο «ΑΓΙΟΣ ΚΟΣΜΑΣ» είναι ανοιχτός, το «ΠΑΠΑΣΤΡΑΤΕΙΟ» είναι ανοιχτό στη Θεσσαλονίκη, τα εθνικά κολυμβητήρια είναι ανοιχτά και λέμε να μην πληρώνει ούτε η ομάδα. Και, προσέξτε, εγώ λέω το εξής. Ο γονιός πληρώνει στην ομάδα, όχι όμως για να μπει στο εθνικό στάδιο. Είναι ντροπή αυτό το δημόσιο αγαθό να το πληρώνει. Θα πληρώσει στην ομάδα για να έχει έναν καλύτερο προπονητή, να έχει καλύτερες συνθήκες το παιδί του, έτσι ώστε να γυμνάζεται σε άλλα πράγματα, όχι όμως για να μπει το παιδί του στο εθνικό στάδιο. Στο εθνικό στάδιο, για να μπορούμε να έχουμε και πλήρη διαφάνεια, δεν πρέπει κανένας να πληρώνει το παραμικρό και να έχει ώρες που θα είναι και ατομικά για τον ίδιο αλλά και για τις ομάδες. 
Εσείς μπορεί να είστε αριστεροί, αλλά εγώ έχω αριστερή νοοτροπία σε αυτά τα θέματα, γιατί δεν δέχομαι ότι ένα παιδί έχει δικαιώματα παραπάνω από τον άλλο μόνο και μόνο γιατί έχει χρήματα. Στον αθλητισμό, μάλιστα, έχουν διαπρέψει ως επί το πλείστον παιδιά τα οποία ήταν φτωχά. Αυτοί οι αθλητές έχουν μεγαλουργήσει. 
Δεν αποκλείεται βέβαια ένας που έχει χρήματα, αλλά θα τους δώσουμε ίσες ευκαιρίες μπαίνοντας στα εθνικά στάδια. Αυτό θα πολεμήσουμε. Αυτό θα κάνουμε και θα πληρώνουμε, άμα κάνουμε καλό κοντρόλ και αν οι διοικήσεις πραγματικά ασχολούνται με αυτό το οποίο είναι πρωταρχικό, δηλαδή να λειτουργούν ώστε να μπει μέσα ο κόσμος και όπου υπάρχει πρόβλημα –γιατί εμείς τα έχουμε δει ήδη τα προβλήματα- θα επέμβουμε όχι μόνο στα ΕΑΚ Λάρισας, αλλά οπουδήποτε υπάρχει. 
Στο Πρόγραμμα Δημοσίων Επενδύσεων βάλαμε όλα αυτά τα οποία είναι απαραίτητα, ώστε να μπορέσουμε να κρατήσουμε όλα αυτά τα γήπεδα ανοιχτά. Είναι εύκολο να το δώσουμε στην τοπική κοινωνία. Δείτε όμως τι έγινε, όταν βγήκαν στην τηλεόραση πολίτες από τον Έβρο και έλεγαν ότι πάνε στην Τουρκία, γιατί δεν μπορούν να αθληθούν. Το 2010 πήρε το κολυμβητήριο ο δήμαρχος και το 2011 το έκλεισε.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Κύριε Υπουργέ, αυτό είναι ένα πολύ ενδιαφέρον θέμα, αλλά ολοκληρώστε.</ChairmanSpeech> 
<Speech><Parlmember>ΙΩΑΝΝΗΣ ΙΩΑΝΝΙΔΗΣ</Parlmember> (Υφυπουργός Παιδείας και Θρησκευμάτων, Πολιτισμού και Αθλητισμού): Επομένως ας είμαστε σε κοινή γραμμή, όλοι –και εσείς, κύριε Πρόεδρε-  σε αυτά τα θέματα.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Εγώ ακούω με ενδιαφέρον αυτά που λέτε, αλλά δεν επιτρέπεται να μπω στην ουσία του θέματος.</ChairmanSpeech> 
<Speech><Parlmember>ΙΩΑΝΝΗΣ ΙΩΑΝΝΙΔΗΣ</Parlmember> (Υφυπουργός Παιδείας και Θρησκευμάτων, Πολιτισμού και Αθλητισμού): Μάλιστα.
Σας ευχαριστώ πολύ.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Και εμείς ευχαριστούμε.
Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη  συνεδρίασή μας παρακολουθούν από τα άνω δυτικά θεωρεία της Βουλής, αφού προηγουμένως ξεναγήθηκαν στην έκθεση της αίθουσας «ΕΛΕΥΘΕΡΙΟΣ ΒΕΝΙΖΕΛΟΣ» και ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, τριάντα μαθητές και μαθήτριες και δύο εκπαιδευτικοί από το 8ο  Δημοτικό Σχολείο Κερατσινίου. 
 Η Βουλή τούς καλωσορίζει. 
(Χειροκροτήματα από όλες τις πτέρυγες της Βουλής)
 Η Ειδική Μόνιμη Επιτροπή Κοινοβουλευτικής Δεοντολογίας καταθέτει τις εκθέσεις της στις αιτήσεις της εισαγγελικής αρχής για τη χορήγηση άδειας άσκησης ποινικής δίωξης κατά Βουλευτών. 
Η πρώτη με αριθμό 1427/20-5-2013 επίκαιρη ερώτηση δεύτερου κύκλου του Βουλευτή Ηλείας της Νέας Δημοκρατίας κ. Ανδρέα Μαρίνου προς τον Υπουργό Ναυτιλίας και Αιγαίου, σχετικά με την πρακτική άσκηση αποφοίτων των Ακαδημιών Εμπορικού Ναυτικού (ΕΑΝ) – Εμποροπλοιάρχων δεν συζητείται λόγω κωλύματος του κυρίου Υπουργού και διαγράφεται. 
Ολοκληρώνουμε τις σημερινές επίκαιρες ερωτήσεις με την πέμπτη υπ’ αριθμόν 1436/20-5-2013 επίκαιρη ερώτηση δεύτερου κύκλου του Βουλευτή Αιτωλοακαρνανίας του Κομμουνιστικού Κόμματος Ελλάδας κ. Νικολάου Μωραΐτη προς τους Υπουργούς Αγροτικής Ανάπτυξης και Τροφίμων και Οικονομικών, σχετικά με την καταβολή αποζημίωσης στους πληγέντες παραγωγούς φρούτων της κεντρικής Μακεδονίας. 
Στην επίκαιρη ερώτηση θα απαντήσει ο αναπληρωτής Υπουργός κ. Χαρακόπουλος.
Ο κ. Μωραΐτης έχει το λόγο για να αναπτύξει την επίκαιρη ερώτησή του.</ChairmanSpeech>
<Speech><Parlmember>ΝΙΚΟΛΑΟΣ ΜΩΡΑΪΤΗΣ</Parlmember>: Ευχαριστώ, κύριε Πρόεδρε.
Κύριε Υπουργέ, σε απόγνωση, σε αναβρασμό αλλά και αγανάκτηση βρίσκονται οι παραγωγοί της δυτικής Μακεδονίας βερίκοκων, δαμάσκηνων, αχλαδιών, γιατί όχι μόνο τους οφείλονται χρήματα από προηγούμενες χρονιές, αλλά φέτος ειδικότερα έχουν υποστεί τεράστιες ζημιές, που αγγίζουν το 100% της αναμενόμενης παραγωγής, πράγμα που φαίνεται ειδικά τώρα     -που δεν φαινόταν πριν για κάποιο διάστημα- που αραιώνουν, όπως λένε οι παραγωγοί, τα φρούτα που είναι πάνω στο δέντρο, που ορισμένα από αυτά πέφτουν από μόνα τους. 
Η ζημιά αυτή, ο ΕΛΓΑ, ο τοπικός ΕΛΓΑ τούς έχει πει ότι δεν καλύπτεται. Δεν κάνει δεκτές τις αιτήσεις των παραγωγών, παρ’ ότι αποδεδειγμένα η ζημιά προέρχεται από παγετό, που έγινε συγκεκριμένα στις 17 Μάρτη και εκτός αυτού έχουμε σήμερα εδώ ένα επίσημο χαρτί από συνεταιρισμό που απευθύνθηκε στο Πανεπιστήμιο Θεσσαλονίκης, όπου πανεπιστημιακός καθηγητής διαβεβαίωσε ότι όντως η ζημιά αυτή προέρχεται από παγετό και εντούτοις ο ΕΛΓΑ δεν κάνει αυτήν τη συζήτηση.
Εμείς, βέβαια, δεν στεκόμαστε εκεί. Η θέση μας είναι καθαρή. Το είπαμε άλλωστε και όταν ψηφίζονταν ο νόμος το 2010 για τον ΕΛΓΑ. Δυστυχώς, επιβεβαιώνεται το ΚΚΕ. Είχαμε πει τότε ότι αυτός ο νόμος έχει φοροεισπρακτικό και φορομπηχτικό χαρακτήρα. Το μόνο που κάνει είναι να επιβάλλει και να εισπράττει χαράτσια από τους παραγωγούς, ενώ, από την άλλη μεριά, δεν αποζημιώνει τους παραγωγούς. 
Το είχαμε πει τότε. Γι’ αυτό η θέση μας είναι ότι πρέπει ο ΕΛΓΑ να είναι αποκλειστικά δημόσιος, αλλά πάνω από όλα και το κυριότερο είναι να καλύπτει το σύνολο, το 100%, των ζημιών και στη φυτική και στη ζωική παραγωγή και στο πάγιο κεφάλαιο. Σε αυτήν την κατεύθυνση καλούμε και τους παραγωγούς της δυτικής Μακεδονίας να παλέψουν. 
Επίσης, ένα τεράστιο πρόβλημα που υπάρχει, κύριε Υπουργέ, είναι ότι δεν έχει καταβληθεί ο ΦΠΑ σε πολλές περιοχές της χώρας, -όχι μόνο στην Μακεδονία, αλλά και σε άλλες περιοχές- παρ&apos; ό,τι είναι χρήματα αναγκαία αυτήν τη στιγμή για τους παραγωγούς που είναι σε πολύ άσχημη κατάσταση. Μιλάμε για ένα κουτσουρεμένο ΦΠΑ που από το 11% πήγαμε στο 6%.
Ένα σοβαρό πρόβλημα που προκύπτει και έχουμε ενοχλήσεις από όλη τη χώρα και παρά τις διαβεβαιώσεις του Υπουργείου Αγροτικής Ανάπτυξης ότι οι παραγωγοί δεν θα πληρώνουν ούτε 1 ευρώ για την ενεργοποίηση των δικαιωμάτων του ΟΣΔΕ, ήδη ενώσεις και συνεταιρισμοί επιβάλλουν χαράτσια στους παραγωγούς που ξεκινάνε από τα 30 ευρώ και αγγίζουν και τα 100 ευρώ ανά δήλωση ενεργοποίησης των δικαιωμάτων του ΟΣΔΕ. Σε όλα αυτά, κύριε Υπουργέ, ζητάμε να απαντήσετε και να πάρετε μέτρα.</Speech>
<Speech><Parlmember>ΕΥΑΓΓΕΛΟΣ ΑΠΟΣΤΟΛΟΥ</Parlmember>: Συμφωνούμε και εμείς, κύριε Πρόεδρε.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ο Υπουργός έχει το λόγο για τρία λεπτά.</ChairmanSpeech>
<Speech><Parlmember>ΜΑΞΙΜΟΣ ΧΑΡΑΚΟΠΟΥΛΟΣ</Parlmember> (Αναπληρωτής Υπουργός Αγροτικής Ανάπτυξης και Τροφίμων):  Ευχαριστώ, κύριε Πρόεδρε.
Πράγματι, κύριε συνάδελφε, υπήρξε ζημιά σε δενδρώδεις καλλιέργειες στην κεντρική Μακεδονία, κυρίως στους Νομούς της Πέλλης και της Ημαθίας από τον παγετό που σημειώθηκε τα ξημερώματα της 16ης προς την 17η Μαρτίου αλλά και από χαλαζοπτώσεις και πλημμύρες στις 25 Φεβρουαρίου και 3 Απριλίου αντίστοιχα. Τα καιρικά αυτά φαινόμενα έπληξαν, κυρίως, πρωιμανθείς καλλιέργειες, όπως επιτραπέζια ροδάκινα, βερίκοκα, δαμάσκηνα και άλλα. 
Ήδη ο ΕΛΓΑ διενέργησε τα απαραίτητα. Έγιναν αναγγελίες και υποβλήθηκαν δηλώσεις. Επίσης, έχει προσληφθεί το αναγκαίο εποχικό προσωπικό και όπου χρειάζεται θα μετακινηθούν γεωτεχνικοί από το παράρτημα του ΕΛΓΑ Θεσσαλονίκης στην περιοχή. Όσοι, λοιπόν, έχουν ζημιές και είναι ασφαλιστικά ενήμεροι, έχουν πληρώσει δηλαδή τις εισφορές τους στον ΕΛΓΑ, θα αποζημιωθούν.
Λέτε στην ερώτηση ότι ο ΕΛΓΑ επικαλείται «ερμηνείες» του κανονισμού και αρνείται να παραλάβει δηλώσεις ζημιών. Πρώτα από όλα, θα ήθελα να υπενθυμίσω ότι τόσο ο παγετός όσο και τα άλλα ζημιογόνα αίτια που προανέφερα αποζημιώνονται από τον κανονισμό του ΕΛΓΑ, καλύπτονται από τον κανονισμό του ΕΛΓΑ. Υπενθυμίζω, επίσης, ότι ο παγετός καλύπτεται κατά την περίοδο της άνθισης, ενώ οι βροχοπτώσεις καλύπτονται ως υπερβολικές και άκαιρες μετά τις 15 Μαΐου κάθε έτους. 
Επειδή, λοιπόν, μετά τον παγετό ακολούθησαν βροχοπτώσεις, με απόφαση του διοικητικού συμβουλίου του ΕΛΓΑ και μετά από επίμονα αιτήματα αρκετών παραγωγών, δόθηκε παράταση μίας εβδομάδας επιπλέον για να δηλωθούν οι ζημιές, τις οποίες υπέστησαν οι παραγωγοί. Οι παραγωγοί δηλαδή είχαν τη δυνατότητα υποβολής δηλώσεων μέχρι τις 8 Απριλίου, χρονικό διάστημα, το οποίο σύμφωνα με τον ΕΛΓΑ ήταν υπέρ αρκετό για να φανούν οι συνέπειες του παγετού. Από τις 8 Απριλίου έως τις 20 Απριλίου δεν υπήρξε κανένα αίτημα παραγωγών για υποβολή εκπρόθεσμων δηλώσεων για παγετό. Υπήρξαν ξανά νέα αιτήματα μόλις άρχισε το φαινόμενο της καρπόπτωσης στα συμπύρηνα ροδάκινα, φαινόμενο που δεν καλύπτεται, όμως, από τον ΕΛΓΑ. Τα πρωιμανθή επιτραπέζια ροδάκινα, βερίκοκα, δαμάσκηνα αποζημιώνονται λόγω παγετού. 
Αντιλαμβάνομαι το πρόβλημα που υπάρχει με τα συμπύρηνα ροδάκινα και θα ήθελα πραγματικά να μπορούσαμε να τα αποζημιώσουμε. Ο ΕΛΓΑ, όμως, δεν μπορεί να «βαπτίσει το κρέας ψάρι», αποζημιώνοντας ως ζημιά από τον παγετό το φαινόμενο της ακαρπίας που δεν καλύπτεται από τον υφιστάμενο κανονισμό του ΕΛΓΑ.
Με τα έως σήμερα, λοιπόν, δεδομένα οι ζημιές από ακαρπία, δηλαδή μειωμένη παραγωγή ή καρπόπτωση, μπορούν να υπαχθούν σε προγράμματα ΠΣΕΑ, Κρατικών Οικονομικών Ενισχύσεων, εφόσον πληρούν τις γνωστές προϋποθέσεις: πρώτον, ζημιά άνω του 30% σε επίπεδο νομού σε σχέση με τη μέση παραγωγή των τριών προηγούμενων χρόνων, δεύτερον, η ζημιά να τεκμηριώνεται ως αποτέλεσμα δυσμενούς καιρικής συνθήκης, τρίτον, οι δυσμενείς καιρικές συνθήκες να επιβεβαιώνονται από τα επίσημα μετεωρολογικά στοιχεία και τέταρτον, να εγκριθεί η απαραίτητη δαπάνη από το Γενικό Λογιστήριο του Κράτους.
Με δεδομένες, όμως, κύριε συνάδελφε, τις κλιματικές αλλαγές και με στόχο τη βελτίωση του θεσμικού και κανονιστικού πλαισίου του ΕΛΓΑ, έχουν, ήδη, συγκροτηθεί έξι ομάδες εργασίας, οι οποίες έως τις 21 Ιουνίου θα έχουν ολοκληρώσει το έργο τους και θα καταθέσουν τις προτάσεις τους στο Υπουργείο Αγροτικής Ανάπτυξης και Τροφίμων.
Στην επεξεργασία αυτών των προτάσεων, κύριε συνάδελφε, θα χρειαστούμε και τη συμβολή, τις απόψεις και παρατηρήσεις όλων των πτερύγων της Βουλής. 
Στη δευτερολογία, κύριε Πρόεδρε, θα απαντήσω και στο ζήτημα που αφορά το ΦΠΑ, που είναι το δεύτερο σκέλος της ερώτησης.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ευχαριστούμε, κύριε Υπουργέ. 
Ο κ. Μωραΐτης έχει το λόγο για να δευτερολογήσει.</ChairmanSpeech> 
<Speech><Parlmember>ΝΙΚΟΛΑΟΣ ΜΩΡΑΪΤΗΣ</Parlmember>: Κύριε Υπουργέ, δεν απαντήσατε στο κεντρικό αίτημα των παραγωγών, την πτώση των καρπών. Οι ατροφικοί καρποί οφείλονται στον παγετό και στις βροχοπτώσεις ή όχι; Αυτό είναι το κύριο ζήτημα και όχι εάν οι παραγωγοί στη συγκεκριμένη ημερομηνία δεν υπέβαλαν τις αιτήσεις. Δεν φαινόταν τότε ότι θα έχουν αυτά τα καταστροφικά αποτελέσματα. Γι’ αυτό η γνώμη μας είναι ότι πρέπει να γίνουν δεκτές όλες οι αιτήσεις των παραγωγών. 
Τώρα, τα περί ΠΣΕΑ τα ξέρουν πάρα πολύ καλά οι παραγωγοί. Είναι μία χρονοβόρα διαδικασία, είναι μία διαδικασία για το αν θα πάρουν λεφτά και πόσα θα πάρουν μετά από αρκετά χρόνια. Εδώ, μιλάμε ότι είναι ζήτημα επιβίωσης γι’ αυτούς τους ανθρώπους του μόχθου.
Κύριε Υπουργέ, για εμάς είναι κεντρικό το ζήτημα. Είπα και στην πρώτη παρέμβασή μου ότι ο νόμος για τον ΕΛΓΑ αφήνει έξω βασικές ασθένειες και στη φυτική και στη ζωική παραγωγή. Είχαμε επισημάνει τότε στη συζήτηση, πως παρ’ ότι θα πληρώνουν οι αγρότες αρκετά χρήματα, στην ουσία δεν θα καλύπτονται. Και δεν είναι μόνο αυτό. Οι αποζημιώσεις είναι πετσοκομμένες, εκεί που ο ΕΛΓΑ κάνει δεκτές τις αιτήσεις των παραγωγών, γιατί έχετε ανά προϊόν στη φυτική και ζωική παραγωγή ένα συγκεκριμένο ποσό, ανεξάρτητα εάν πληρώνουν τεράστια ποσά οι παραγωγοί μας. Εάν, λοιπόν, η ζημιά υπερβαίνει αυτό το ποσό, θα γίνει κατανομή μέχρι αυτού του ποσού και δεν θα πληρωθούν οι υπόλοιποι. 
Εμείς θεωρούμε ότι το κεντρικό ζήτημα για τους ανθρώπους αυτούς, για τους φτωχούς αγρότες της περιοχής της κεντρικής Μακεδονίας αλλά και της υπόλοιπης χώρας, είναι να παλέψουν, όχι μόνο να λάβουν υπ&apos; όψιν τις επιστημονικές διαβεβαιώσεις από το Πανεπιστήμιο της Θεσσαλονίκης. 
Η γνώμη μας είναι ότι αυτά δεν έχουν αποτέλεσμα. Αποτέλεσμα έχουν μόνο οι αγώνες με το συνεπές αγροτικό κίνημα. Να διεκδικήσουν έναν ΕΛΓΑ δημόσιο, γιατί ο νόμος δεν ήταν μόνο φορομπηχτικός, φοροεισπρακτικός, ήταν να απαλλαγεί και το κράτος από την εισφορά προς τον ΕΛΓΑ. Βέβαια, δεν έχετε χρήματα για τον ΕΛΓΑ, αλλά έχετε δισεκατομμύρια για τις τράπεζες, έχετε δισεκατομμύρια για να απαλλάξετε τους εφοπλιστές. Να απαντήσετε, κύριε Υπουργέ. 
Είναι καθοριστικό ζήτημα το ΦΠΑ. Αυτήν τη στιγμή είναι άνθρωποι που δεν έχουν να βάλουν πετρέλαιο, να κάνουν συγκομιδή προϊόντων και να καλλιεργήσουν ακόμη και κάποιες καλλιέργειες που έχουμε τώρα το καλοκαίρι. 
Και ένα ζήτημα είναι για τον ΟΣΔΕ να απαντήσετε παρ&apos; ότι ο κ. Τσαυτάρης είπε ότι δεν θα πληρώνουν ούτε ευρώ οι παραγωγοί, τελικά κρατάνε χρήματα και υπέρογκα ποσά.
Θα ήθελα να πω και κάτι τελευταίο με την ευκαιρία -το έχω θέσει αρκετές φορές- αν θα δοθεί αυτή η περίφημη de minimis, η επιδότηση ζωοτροφών στους ορεινούς. Ας δοθεί και τώρα, βέβαια, που είμαστε καταμεσής του καλοκαιριού. Τα έχει ανάγκη ο κόσμος αυτά τα χρήματα, αλλά δεν τα έχουν πάρει ακόμη. 
Ευχαριστώ.</Speech> 
 ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>):  Ευχαριστούμε και εμείς.
Παρακαλώ να δώσει ο κύριος Υπουργός την απάντησή του.</ChairmanSpeech> 
<Speech><Parlmember>ΜΑΞΙΜΟΣ ΧΑΡΑΚΟΠΟΥΛΟΣ</Parlmember> (Αναπληρωτής Υπουργός Αγροτικής Ανάπτυξης και Τροφίμων): Κύριε Πρόεδρε,  θα χρειαστώ την ανοχή σας, γιατί ετέθησαν πολλά ζητήματα.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>):  Θα την έχετε, κύριε Υπουργέ. Εξαρτάται, βέβαια, πόσο καλά θα είναι για τους αγρότες αυτά που θα μας πείτε.</ChairmanSpeech> 
<Speech><Parlmember>ΜΑΞΙΜΟΣ ΧΑΡΑΚΟΠΟΥΛΟΣ</Parlmember> (Αναπληρωτής Υπουργός Αγροτικής Ανάπτυξης και Τροφίμων): Ευχαριστώ, κύριε Πρόεδρε.
Πρώτα από όλα σε αυτήν την Αίθουσα δεν διεκδικεί κανείς τα μονοπώλιο της ευαισθησίας για τα προβλήματα των αγροτών, κύριε συνάδελφε. Ζητάτε 100% ασφαλιστική κάλυψη και μείωση του ασφαλίστρου. Όπως σας είπα, έχουν συγκροτηθεί ομάδες εργασίας και θα εισηγηθούν βελτιώσεις στον κανονισμό του ΕΛΓΑ, της ένταξη νέων ζημιογόνων αιτίων και της αναπροσαρμογή στα ασφάλιστρα με βάση και αναλογιστικές μελέτες. 
Δεν πρέπει, όμως, να ξεχνούμε πως έχουμε ένα από τα πιο προστατευτικά συστήματα γεωργικής ασφάλειας στον κόσμο. Την επόμενη φορά, λοιπόν, θα σας παρακαλούσα να μας υποδείξετε ποιο ασφαλιστικό σύστημα άλλης χώρας θεωρείτε ως πρότυπο για να το υιοθετήσουμε.
Μιλάτε, επίσης, για υψηλά ασφάλιστρα και για «χαράτσι» του ΕΛΓΑ. Ειδικά για την περιοχή της κεντρικής Μακεδονίας, την Πέλλα και την Ημαθία, θα πρέπει να ξέρετε ότι οι αποζημιώσεις που δίνονται τα τελευταία χρόνια κατά κανόνα είναι πολλαπλάσιες των ασφαλιστικών εισφορών που καταβάλλουν οι αγρότες σε επίπεδο νομού. Εάν αυτό που γίνεται στην Πέλλα και στην Ημαθία συνέβαινε και στην υπόλοιπη Ελλάδα, ο ΕΛΓΑ θα είχε καταρρεύσει, το σύστημα γεωργικής ασφάλισης στη χώρα μας θα είχε καταρρεύσει. 
Με δεδομένο, λοιπόν, ότι δεν μπορούν να δημιουργούνται χρέη στον ΕΛΓΑ και να μετακυλίονται στον προϋπολογισμό, δηλαδή στις πλάτες των φορολογουμένων, θα πρέπει το σύστημα γεωργικής ασφάλισης να μπορεί να σταθεί στα πόδια του. 
Με την ευκαιρία, όμως, θα ήθελα να σας ενημερώσω ότι με τη νέα ΚΑΠ αναμένεται να υπάρχουν δράσεις, όπως πρώτον, η επιχορήγηση ασφαλίστρου για ασφάλιση καλλιεργειών, ζώων και φυτών έως και 65%, δεύτερον, η σύσταση ταμείου αλληλοβοήθειας για νόσους ζώων, φυτών και περιβαλλοντικών συμβάντων, τρίτον, η αποκατάσταση  έως 70% της απώλειας εισοδήματος λόγω απρόβλεπτων δυσμενών καιρικών φαινομένων ή εξάρσεων ασθενειών που έχουν ως συνέπεια μείωση του αγροτικού εισοδήματος άνω του 30% του μέσου όρου της τριετίας. 
Όσον αφορά την επιστροφή του ΦΠΑ στους αγρότες, όπως γνωρίζετε, πέρυσι εντοπίστηκαν από το ΣΔΟΕ χιλιάδες αγρότες που εισέπρατταν αδικαιολόγητα υψηλά ποσά από επιστροφή ΦΠΑ με εικονικά ή πλαστά τιμολόγια. Από τις διακόσιες ενενήντα δύο χιλιάδες δικαιούχους αγρότες επιστροφής ΦΠΑ ύψους 400 εκατομμυρίων ευρώ, οι τριάντα εφτά χιλιάδες πήραν 244 εκατομμύρια ευρώ με αυτόν τον τρόπο. 
Η Κυβέρνηση, λοιπόν, είναι αποφασισμένη να εξυγιάνει το σύστημα ελέγχου και επιστροφής του ΦΠΑ στους αγρότες. Όπως μας ενημέρωσε το Υπουργείο Οικονομικών, φέτος –επειδή στο παρελθόν υπήρξαν αυτά τα φαινόμενα καταστρατήγησης με τη χρήση εικονικών τιμολογίων και φορολογικών στοιχείων- με απόφαση προβλέπεται η σύγκριση των συνολικών ακαθάριστων εσόδων από τα παραστατικά της αίτησης επιστροφής ΦΠΑ με τη συνολική «κανονική αξία της αγροτικής παραγωγής» του αιτούντος, όπως αυτή προκύπτει από το ηλεκτρονικό αρχείο του ΥΠΑΑΤ.  Είναι κατά κανόνα η ασφαλιζόμενη αξία του ΕΛΓΑ συν 30%. 
Με τον όρο «κανονική αξία της αγροτικής παραγωγής» νοείται το ανώτατο ύψος ακαθάριστων εσόδων που είναι δυνατόν να πραγματοποιηθούν σε μία αγροτική εκμετάλλευση υπό κανονικές συνθήκες. Δεν μπορεί, δηλαδή, ένας παραγωγός πατάτας να εμφανίζει τιμολόγια για επιστροφή ΦΠΑ με στρεμματική απόδοση τριάντα και σαράντα τόνους, όταν, κατά μέσο όρο, θα πρέπει να έχει μια παραγωγή τρεις με τέσσερις τόνους. Πλέον, «κάθε κατεργάρης στον πάγκο του».
Από τις 2 Μαΐου, λοιπόν, ξεκίνησε η λειτουργία της νέας ψηφιακής υπηρεσίας για την επιστροφή του ΦΠΑ. Όπου δεν υπάρχει υπέρβαση των εσόδων που προκύπτουν από τα παραστατικά που δηλώθηκαν στην εφορία σε σχέση με την κανονική αξία που υπολογίζει το ΥΠΑΑΤ, εντός του μηνός από την υποβολή της αίτησης, είτε από το συνεταιρισμό, είτε από τον ίδιο στη ΔΟΥ θα δίδεται η επιστροφή του ΦΠΑ. Όπου, όμως, υπάρχει υπέρβαση ανάμεσα στην αξία των παραστατικών, των τιμολογίων και την «κανονική αξία», όπως προσδιορίζεται από το Υπουργείο Αγροτικής Ανάπτυξης και Τροφίμων, εκεί θα γίνεται έλεγχος και εντός ενός μηνός από τη λήξη του ελέγχου θα καταβάλλεται η επιστροφή του ΦΠΑ. Σε κάθε περίπτωση, ο έλεγχος δεν μπορεί να υπερβαίνει το εξάμηνο. 
Τέλος, υπάρχει μέριμνα για όσους εντός του ίδιου οικονομικού έτους πουλούν και τη σοδειά που είχαν αποθηκεύσει τα προηγούμενα χρόνια. 
Με βάση, λοιπόν, αυτήν την ενημέρωση που έχουμε από το Υπουργείο Οικονομικών δεν αναμένεται να υπάρχει καθυστέρηση στην καταβολή του ΦΠΑ. 
Τέλος, όσον αφορά στο «χαράτσι», στο οποίο αναφερθήκατε στις δηλώσεις του ΟΣΔΕ, πράγματι, υπήρχαν τέτοιες καταγγελίες. Όπως μας διαβεβαιώνει ο ΟΠΕΚΕΠΕ, κύριε συνάδελφε, η σύμβαση με την ΠΑΣΕΓΕΣ είναι ξεκάθαρη και δεν επιδέχεται παρερμηνειών. Οι αγρότες δεν υποχρεούνται να καταβάλλουν, να πληρώνουν επιπλέον χρήματα για τη δήλωση καλλιέργειας. Όπου, λοιπόν, υπάρχουν καταγγελίες, τα χρήματα θα επιστρέφονται στους αγρότες, στους οποίους παρακρατήθηκαν και θα αφαιρούνται από τον ανάδοχο. Τελεία και παύλα.
Ευχαριστώ.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>):  Ευχαριστούμε πολύ. 
Κυρίες και κύριοι συνάδελφοι, ολοκληρώθηκε η συζήτηση των επικαίρων ερωτήσεων.
Δέχεστε στο σημείο αυτό να λύσουμε τη συνεδρίαση;</ChairmanSpeech>
<Speech><Parlmember>ΟΛΟΙ ΟΙ ΒΟΥΛΕΥΤΕΣ</Parlmember>: Μάλιστα, μάλιστα.
Με τη συναίνεση του Σώματος και ώρα 11.05’ λύεται η συνεδρίαση για αύριο ημέρα Παρασκευή 24 Μαΐου 2013 και ώρα 10.00΄, με αντικείμενο εργασιών του Σώματος: κοινοβουλευτικό έλεγχο: α) συζήτηση επικαίρων ερωτήσεων. 
Ο</Speech> ΠΡΟΕΔΡΟΣ                                                        ΟΙ ΓΡΑΜΜΑΤΕΙΣ 
Τελευταία Αποθήκευση:	29/5/2013 9:40:00 πμ	Από:	Γεωργοπαπαδάκου Κανέλλα 
Εκτυπώθηκε:	29/5/2013 9:35:00 πμ</body>
</html>