<html><head><meta name="cp:revision" content="2"><meta name="date" content="2012-04-03T07:56:00Z"><meta name="Company" content="OTS"><meta name="Keywords" content=""><meta name="meta:word-count" content="49914"><meta name="subject" content=""><meta name="dc:creator" content="Production"><meta name="extended-properties:Company" content="OTS"><meta name="meta:print-date" content="2012-04-02T07:56:00Z"><meta name="Word-Count" content="49914"><meta name="dcterms:created" content="2012-04-03T07:56:00Z"><meta name="dcterms:modified" content="2012-04-03T07:56:00Z"><meta name="Last-Modified" content="2012-04-03T07:56:00Z"><meta name="Last-Save-Date" content="2012-04-03T07:56:00Z"><meta name="meta:character-count" content="269539"><meta name="Template" content="Normal.dot"><meta name="meta:save-date" content="2012-04-03T07:56:00Z"><meta name="dc:title" content="(Σημείωση: Ο παρακάτω πίνακας περιεχομένων δεν αποτελεί το τελικό κείμενο, διότι εκκρεμούν ορθογραφικές και συντακτικές διορθώσεις)"><meta name="Application-Name" content="Microsoft Office Word"><meta name="modified" content="2012-04-03T07:56:00Z"><meta name="Edit-Time" content="600000000"><meta name="cp:subject" content=""><meta name="Content-Type" content="application/msword"><meta name="creator" content="Production"><meta name="meta:author" content="Production"><meta name="dc:subject" content=""><meta name="extended-properties:Application" content="Microsoft Office Word"><meta name="meta:creation-date" content="2012-04-03T07:56:00Z"><meta name="Last-Printed" content="2012-04-02T07:56:00Z"><meta name="meta:last-author" content="k.arapi"><meta name="Comments" content=""><meta name="Creation-Date" content="2012-04-03T07:56:00Z"><meta name="xmpTPg:NPages" content="1"><meta name="resourceName" content="28-3-2012.doc"><meta name="Last-Author" content="k.arapi"><meta name="w:comments" content=""><meta name="Character Count" content="269539"><meta name="Page-Count" content="1"><meta name="Revision-Number" content="2"><meta name="extended-properties:Template" content="Normal.dot"><meta name="meta:keyword" content=""><meta name="Author" content="Production"><meta name="comment" content=""><meta name="meta:page-count" content="1"></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta>(Σημείωση: Ο παρακάτω πίνακας περιεχομένων δεν αποτελεί το τελικό κείμενο, διότι εκκρεμούν ορθογραφικές και συντακτικές διορθώσεις)</head>
<body>PAGE  
109
ΣΥΝΕΔΡΙΑΣΗ 28/3/2012
(Σημείωση: Ο παρακάτω πίνακας περιεχομένων δεν αποτελεί το τελικό κείμενο, διότι εκκρεμούν ορθογραφικές και συντακτικές διορθώσεις)
ΠΙΝΑΚΑΣ ΠΕΡΙΕΧΟΜΕΝΩΝ
ΙΓ’ ΠΕΡΙΟΔΟΣ 
ΠΡΟΕΔΡΕΥΟΜΕΝΗΣ ΚΟΙΝΟΒΟΥΛΕΥΤΙΚΗΣ ΔΗΜΟΚΡΑΤΙΑΣ
ΣΥΝΟΔΟΣ Γ΄
ΣΥΝΕΔΡΙΑΣΗ ΡΙΣΤ΄
Τετάρτη 28 Μαρτίου 2012
ΘΕΜΑΤΑ
 
Α. ΕΙΔΙΚΑ ΘΕΜΑΤΑ 
1. Επικύρωση Πρακτικών, σελ. 
2. &apos;Αδεια απουσίας του Βουλευτή κ. Χ. Παπουτσή, σελ. 
3. Ανακοινώνεται ότι τη συνεδρίαση παρακολουθούν μαθητές από το 6ο Δημοτικό Σχολείο Νέας Σμύρνης, το 5ο Δημοτικό Σχολείο Τρίπολης, το Δημοτικό Σχολείο Κυψέλης Καρδίτσας, το 4ο Δημοτικό Σχολείο Χίου, το Γυμνάσιο Πελοπείου Ηλείας και επισκέπτες από το Δήμο Κηφισιάς Αττικής, σελ. 
4. Επί διαδικαστικού θέματος, σελ. 
5. Επί προσωπικού θέματος, σελ. 
 
Β. ΚΟΙΝΟΒΟΥΛΕΥΤΙΚΟΣ ΕΛΕΓΧΟΣ 
1. Κατάθεση αναφορών, σελ. 
2. Απαντήσεις Υπουργών σε ερωτήσεις Βουλευτών, σελ. 
 
Γ. ΝΟΜΟΘΕΤΙΚΗ ΕΡΓΑΣΙΑ 
1. Συζήτηση και ψήφιση επί της αρχής, των άρθρων και του συνόλου του σχεδίου νόμου του Υπουργείου Οικονομικών: &quot;Κύρωση της Απόφασης του Ευρωπαϊκού Συμβουλίου που τροποποιεί το άρθρο 136 της Συνθήκης για τη λειτουργία της Ευρωπαϊκής Ένωσης (ΣΛΕΕ), της Συνθήκης για τη θέσπιση του Ευρωπαϊκού Μηχανισμού Σταθερότητας και της Συνθήκης για τη σταθερότητα, το συντονισμό και τη διακυβέρνηση στην Οικονομική και Νομισματική Ένωση&quot;, σελ. 
2. Αίτηση Αντισυνταγματικότητας επί της αρχής του σχεδίου νόμου του Υπουργείου Οικονομικών, σελ. 
3. Αίτηση ονομαστικής ψηφοφορίας Βουλευτών του Λαϊκού Ορθόδοξου Συναγερμού επί της αρχής και επί του άρθρου 4 του σχεδίου νόμου του Υπουργείου Οικονομικών, σελ. 
4.Ονομαστική ψηφοφορία επί της αρχής και επί του άρθρου 4 του σχεδίου νόμου του Υπουργείου Οικονομικών, σελ.
5. Επιστολικές ψήφοι επί της Ονομαστικής ψηφοφορίας του σχεδίου νόμου του Υπουργείου Οικονομικών, σελ. 
6. Κατάθεση Εκθέσεως Διαρκούς Επιτροπής:
Η Διαρκής Επιτροπή Εθνικής Άμυνας και Εξωτερικών Υποθέσεων καταθέτει την έκθεσή της στο σχέδιο νόμου του Υπουργείου Εθνικής Άμυνας: Κύρωση της Συμφωνίας για Στρατιωτικο-Τεχνική Συνεργασία μεταξύ της Κυβέρνησης της Ελληνικής Δημοκρατίας και του Συμβουλίου Υπουργών της Ουκρανίας&quot;, σελ. 

ΠΡΟΕΔΡΟΣ 
ΠΕΤΣΑΛΝΙΚΟΣ Φ., σελ.
ΠΡΟΕΔΡΕΥΟΝΤΕΣ 
ΑΠΟΣΤΟΛΑΤΟΣ Β., σελ.
ΑΡΓΥΡΗΣ Ε., σελ.
ΖΗΣΗ Ρ., σελ.
ΚΟΥΡΑΚΗΣ Α., σελ.
ΟΜΙΛΗΤΕΣ

Α. Επί διαδικαστικού θέματος:
ΑΡΓΥΡΗΣ Ε. , σελ.
ΛΑΦΑΖΑΝΗΣ Π. , σελ.
ΜΑΡΚΑΚΗΣ Π. , σελ.
ΜΟΥΣΟΥΡΟΥΛΗΣ Κ. , σελ.
ΠΑΦΙΛΗΣ Α. , σελ.
ΠΡΩΤΟΠΑΠΑΣ Χ. , σελ.
ΣΑΧΙΝΙΔΗΣ Φ. , σελ.
ΧΡΥΣΑΝΘΑΚΟΠΟΥΛΟΣ Α. , σελ.
Β. Επί προσωπικού θέματος:
ΑΪΒΑΛΙΩΤΗΣ Κ., σελ.
ΠΑΦΙΛΗΣ Α., σελ.

Γ. Επί του σχεδίου νόμου του Υπουργείου Οικονομικών:
ΑΪΒΑΛΙΩΤΗΣ Κ. , σελ.
ΑΜΟΙΡΙΔΗΣ Ι. , σελ.
ΑΥΓΕΝΑΚΗΣ Ε. , σελ.
ΒΕΝΙΖΕΛΟΣ Ε. , σελ.
ΓΕΙΤΟΝΑΣ Κ. , σελ.
ΔΡΙΤΣΑΣ Θ. , σελ.
ΖΗΣΗ Ρ. , σελ.
ΚΑΚΛΑΜΑΝΗΣ Α. , σελ.
ΚΑΡΑΘΑΝΑΣΟΠΟΥΛΟΣ Ν. , σελ.
ΚΑΡΑΤΖΑΦΕΡΗΣ Γ. , σελ.
ΛΑΦΑΖΑΝΗΣ Π. , σελ.
ΜΑΡΚΑΚΗΣ Π. , σελ.
ΞΕΝΟΓΙΑΝΝΑΚΟΠΟΥΛΟΥ Μ. , σελ.
ΠΑΠΑΔΗΜΟΥΛΗΣ Δ. , σελ.
ΠΑΠΑΘΑΝΑΣΗ Α. , σελ.
ΠΑΠΑΧΡΗΣΤΟΣ Ε. , σελ.
ΠΑΦΙΛΗΣ Α. , σελ.
ΡΟΝΤΟΥΛΗΣ Α. , σελ.
ΣΑΧΙΝΙΔΗΣ Φ. , σελ.
ΣΤΑΪΚΟΥΡΑΣ Χ. , σελ.
ΤΣΟΥΚΑΛΗΣ Ν. , σελ.
ΧΡΥΣΑΝΘΑΚΟΠΟΥΛΟΣ Α. , σελ.

Δ. Επί της Αντισυνταγματικότητας του σχεδίου νόμου του Υπουργείου Οικονομικών:
ΑΡΓΥΡΗΣ Ε. , σελ.
ΛΑΦΑΖΑΝΗΣ Π. , σελ.
ΜΟΥΣΟΥΡΟΥΛΗΣ Κ. , σελ.
ΠΑΦΙΛΗΣ Α. , σελ.
ΠΡΩΤΟΠΑΠΑΣ Χ. , σελ.
ΣΑΧΙΝΙΔΗΣ Φ. , σελ.
ΤΣΟΥΚΑΛΗΣ Ν. , σελ.
ΧΡΥΣΑΝΘΑΚΟΠΟΥΛΟΣ Α. , σελ.
ΠΡΑΚΤΙΚΑ ΒΟΥΛΗΣ
ΙΓ΄ ΠΕΡΙΟΔΟΣ 
ΠΡΟΕΔΡΕΥΟΜΕΝΗΣ ΚΟΙΝΟΒΟΥΛΕΥΤΙΚΗΣ ΔΗΜΟΚΡΑΤΙΑΣ
ΣΥΝΟΔΟΣ Γ΄
ΣΥΝΕΔΡΙΑΣΗ ΡΙΣΤ΄
Τετάρτη 28 Μαρτίου 2012
Αθήνα σήμερα, στις 28 Μαρτίου 2012, ημέρα Τετάρτη και ώρα 10.07΄ συνήλθε στην Αίθουσα των συνεδριάσεων του Βουλευτηρίου η Βουλή σε ολομέλεια για να συνεδριάσει υπό την προεδρία του Γ΄ Αντιπροέδρου αυτής κ. ΕΥΑΓΓΕΛΟΥ ΑΡΓΥΡΗ. 
ΠΡΟΕΔΡΕΥΩΝ (<ChairmanSpeech><Parlmember>Ευάγγελος Αργύρης</Parlmember>): Κυρίες και κύριοι συνάδελφοι, αρχίζει η συνεδρίαση.
(</ChairmanSpeech><Speech><Parlmember>ΕΠΙΚΥΡΩΣΗ ΠΡΑΚΤΙΚΩΝ</Parlmember>: Σύμφωνα με την από 27.3.2012 εξουσιοδότηση του Σώματος επικυρώθηκαν με ευθύνη του Προεδρείου τα Πρακτικά της ΡΙΕ΄ συνεδριάσεώς του, της Τρίτης 27ης Μαρτίου 2012, σε ό,τι αφορά την ψήφιση στο σύνολο των σχεδίων νόμων: 1. «Αξιοποίηση του πρώην Αεροδρομίου Ελληνικού –Πρόγραμμα ΗΛΙΟΣ- Προώθηση της χρήσης ενέργειας από ανανεώσιμες πηγές (Ενσωμάτωση Οδηγίας 2009/28/ΕΚ) -Κριτήρια Αειφορίας Βιοκαυσίμων και Βιορευστών (Ενσωμάτωση Οδηγίας 2009/30/ΕΚ)».
2. «Τροποποίηση του ν.3213/2003 «Δήλωση και έλεγχος περιουσιακής κατάστασης Βουλευτών, δημοσίων λειτουργών, ιδιοκτητών ΜΜΕ και άλλων κατηγοριών προσώπων»». 
3. «Κύρωση της δι’ ανταλλαγής ρηματικών διακοινώσεων Τροποποίησης της Συμφωνίας Επιστημονικής και Τεχνολογικής συνεργασίας μεταξύ των Κυβερνήσεων της Ελληνικής Δημοκρατίας και της Ιταλικής Δημοκρατίας»)
Παρακαλείται ο κύριος Γραμματέας να ανακοινώσει τις αναφορές προς το Σώμα. 
(Ανακοινώνονται προς το Σώμα από τον κ. Παύλο Μαρκάκη, Βουλευτή Μαγνησίας, τα ακόλουθα:
Α. ΚΑΤΑΘΕΣΗ ΑΝΑΦΟΡΩΝ
1) Ο Βουλευτής Α΄ Αθηνών κ. ΑΘΑΝΑΣΙΟΣ ΠΛΕΥΡΗΣ κατέθεσε αναφορά με την οποία ο Σύλλογος Ελληνορθόδοξο Κίνημα Σωτηρίας εκφράζει τη διαμαρτυρία του για το ηλεκτρονικό φακέλωμα από τον ΕΚΑΜ, την επιβολή του ΑΜΚΑ και την προαναγγελθείσα Κάρτα του Πολίτη.
2) Ο Βουλευτής Α΄ Αθηνών κ. ΑΘΑΝΑΣΙΟΣ ΠΛΕΥΡΗΣ κατέθεσε αναφορά με την οποία ο Πανελλήνιος Σύνδεσμος Διοργανωτών Πολιτιστικών Εκδηλώσεων αιτείται την κατάργηση της ΠΥΣ 1108/1948 που αφορά φόρο 5% επί της αξίας των εισιτηρίων θεάματος υπέρ του Εθνικού Οργανισμού Πρόνοιας.
3) Ο Βουλευτής Ηρακλείου κ. ΒΑΣΙΛΕΙΟΣ ΚΕΓΚΕΡΟΓΛΟΥ κατέθεσε αναφορά με την οποία  αιτείται την εξέταση του θέματος της πρόσληψης εβδομήντα τεχνικών ΔΕΗ μέσω ΑΣΕΠ.
4) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία η Ομοσπονδία Εμπορικών Συλλόγων Πελοποννήσου και Νοτιοδυτικής Ελλάδος παραθέτει επιστολή δηλώσεων περί συμμετοχής των τραπεζών στην ανταλλαγή ομολόγων.
5) Ο Βουλευτής Ηρακλείου κ. ΙΩΑΝΝΗΣ ΜΙΧΕΛΟΓΙΑΝΝΑΚΗΣ κατέθεσε αναφορά με την οποία ο Σύλλογος Ιδιοκτητών Κέντρων Ξένων Γλωσσών του Νομού Ηρακλείου παραθέτει τις θέσεις και τα αιτήματα του κλάδου τους.
6) Ο Βουλευτής Α΄ Αθηνών κ. ΑΘΑΝΑΣΙΟΣ ΠΛΕΥΡΗΣ κατέθεσε αναφορά με την οποία η Πανελλήνια Ομοσπονδία Αστυνομικών Υπαλλήλων καταθέτει επιστολή σχετικά με τα προβλήματα στην κοινωνική ασφάλιση του προσωπικού της Ελληνικής Αστυνομίας.
7) Ο Βουλευτής Α΄ Αθηνών κ. ΑΘΑΝΑΣΙΟΣ ΠΛΕΥΡΗΣ κατέθεσε αναφορά με την οποία οι Καταστηματάρχες και επαγγελματίες της πλατείας Ομονοίας επισημαίνουν τα έντονα προβλήματα ασφαλείας που αντιμετωπίζουν στην περιοχή λόγω της εγκληματικότητας.
8) Ο Βουλευτής Α΄ Αθηνών κ. ΑΘΑΝΑΣΙΟΣ ΠΛΕΥΡΗΣ κατέθεσε αναφορά με την οποία ο Περιφερειάρχης Αττικής αιτείται την αναληψη νομοθετκής πρωτοβουλίας για την αναθεώρηση του καθεστώτος λειτουργίας του Οργανισμού Ρυθμιστικού Σχεδίου Αθήνας (ΟΡΣΑ).
9) Οι Βουλευτές, Αιτωλοακαρνανίας κ. ΝΙΚΟΛΑΟΣ ΜΩΡΑΪΤΗΣ, Αχαΐας κ. ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ και Β΄ Αθηνών κ. ΓΕΩΡΓΙΟΣ ΜΑΥΡΙΚΟΣ κατέθεσαν αναφορά με την οποία το Εργατοϋπαλληλικό Κέντρο Αγρινίου καταγγέλλει την αποδυνάμωση των αποθεματικών του Οργανισμού Εργατικής Κατοικίας και αιτείται την έναρξη των προγραμμάτων επιδότησης ενοικίου και δανειοδότησης των δικαιούχων στος ύψος της αξίος της κατοικίας.
10) Οι Βουλευτές, Ευβοίας κ. ΓΕΩΡΓΙΟΣ ΜΑΡΙΝΟΣ και Λέσβου κ. ΣΤΑΥΡΟΣ ΣΚΟΠΕΛΙΤΗΣ κατέθεσαν αναφορά με την οποία οι ναυτεργάτες Χίου εκφράζουν τη διαμαρτυρία τους γιαι την οικονομική πολιτική της Κυβέρνησης και παραθέτουν σειρά αιτημάτων του κλάδου τους.
11) Η Βουλευτής Ευβοίας κ. ΟΥΡΑΝΙΑ ΠΑΠΑΝΔΡΕΟΥ - ΠΑΠΑΔΑΚΗ κατέθεσε αναφορά με την οποία η Ομοσπονδία Εκπαιδευτικών Λειτουργών του ΟΑΕΔ αιτείται την αναβάθμιση των Σχολών Μαθητείας και την εργασιακή διασφάλιση των εκπαιδευτικών του οργανισμού.
15) Ο Βουλευτής Λασιθίου κ. ΜΙΧΑΗΛ ΚΑΡΧΙΜΑΚΗΣ κατέθεσε αναφορά με την οποία ο Σύλλογος Ιδιοκτητών Κέντρων Ξένων Γλωσσών του Νομού Λασιθίου αιτείται την άμεση ενημέρωση του κλάδου για την τροποποίηση του νόμου που αφορά τα κέντρα ξένων γλωσσών.
16) Ο Βουλευτής Λασιθίου κ. ΜΙΧΑΗΛ ΚΑΡΧΙΜΑΚΗΣ κατέθεσε αναφορά με την οποία πολύτεκνη μητέρα αιτείται την επίλυση θέματος που αφορά τις εγγραφές των παιδιών πολύτεκνων οικογενειών στις αρχικές τους σχολές από όπου διεγράφησαν.
17) Ο Βουλευτής Λευκάδος κ. ΣΠΥΡΟΠΑΝΟΣ ΜΑΡΓΕΛΗΣ κατέθεσε αναφορά με την οποία ο Πρόεδρος του Εφορευτικού Συμβούλιου της Δημόσιας Βιβλιοθήκης της Λευκάδας αιτείται την επίλυση του θέματος που έχει προκύψει αναφορικά με τη δωρεά που έχει γίνει στη δημόσια βιβλιοθήκη από ιδιώτες.
18) Ο Βουλευτής Ηρακλείου κ. ΕΛΕΥΘΕΡΙΟΣ ΑΥΓΕΝΑΚΗΣ κατέθεσε αναφορά με την οποία ο Πανελλήνιος Σύνδεσμος Διοργανωτών Πολιτιστικών Εκδηλώσεων αιτείται την κατάργηση της ΠΥΣ 1108/1948 αναφορικά με το φόρο 5% επί της αξίας των εισιτηρίων θεάματος υπέρ του Εθνικού Οργανισμού Πρόνοιας.
19) Ο Βουλευτής Νομού Αττικής κ. ΓΕΩΡΓΙΟΣ ΒΛΑΧΟΣ κατέθεσε αναφορά με την οποία ο Σύλλογος Ιατρών Ανατολικής Αττικής επισημαίνει το πρόβλημα της ακαταλληλότητας του χώρου αναμονής των ασφαλισμένων στην ΤΜΥ ΙΚΑ Κορωπίου.
20) Ο Βουλευτής Νομού Αττικής κ. ΓΕΩΡΓΙΟΣ ΒΛΑΧΟΣ κατέθεσε αναφορά με την οποία ο Δήμαρχος Σαρωνικού αιτείται την παραχώρηση χρήσης τμημάτων αιγιαλού της Αναβύσσου από την ΕΤΑΔ Α.Ε..
21) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία η Εθνική Συνομοσπονδία Ατόμων με Αναπηρία αιτείται την υιοθέτηση προτάσεών της επί του σχεδίου νόμου «Ρυθμίσεις ηλεκτρονικών επικοινωνιών, μεταφορών, δημοσίων έργων και άλλες διατάξεις».
22) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία ο Πανελλήνιος Σύνδεσμος Διοργανωτών Πολιτιστικών Εκδηλώσεων αιτείται την κατάργηση της ΠΥΣ 1108/1948, Νόμος 1620/1951 και αφορά τον Φόρο 5%, υπέρ ΕΟΠ.
23) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία ο κ. Βασίλειος Μαντάς αιτείται την υιοθέτηση προτάσεών του σχετικά με τη λειτουργία της νέας αγοράς ΕΔΧ ΤΑΞΙ ειδικής μίσθωσης.
24) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία ο Φαρμακευτικός Σύλλογος Αχαϊας αιτείται την άμεση τακτοποίηση των οφειλών του ΕΟΠΥΥ. 
25) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία η Πανελλήνια ΄Ενωση Φυσικών Νοσοκομείου - Ακτινοφυσικών Ιατρικής Δημοσίου Τομέα εκφράζει την αντίθεσή της σε διάταξη του σχεδίου νόμου «Παροχή υπηρεσιών ασφαλείας από ένοπλους φρουρούς σε εμπορικά πλοία και άλλες διατάξεις» αναφορικά με την άδεια ασκήσεως επαγγέλματος φυσικών νοσοκομείου- ακτινοφυσικών ιατρικής.
26) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία η Ομοσπονδία Βενζινοπωλών ΄Ελλάδος αιτείται την απόσυρση της τροπολογίας για την κατάργηση του ωραρίου λειτουργίας των πρατηρίων υγρών καυσίμων.
27) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία η Ένωση Ερευνητών Εθνικού Ιδρύματος Αγροτικής Έρευνας αιτείται την υιοθέτηση προτάσεών της στο σχέδιο νόμου «Οργάνωση και λειτουργία του Ελληνικού Γεωργικού Οργανισμού –Δήμητρα».
28) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία ο Πανελλήνιος Σύλλογος Κατασκευαστών-Εμπόρων-Συντηρητών Πισίνας-Συστημάτων Επεξεργασίας Νερού-Υδρομασάζ-Σάουνας-SPA και ο Σύλλογος Ελληνικών Επιχειρήσεων Πισίνας και Υδρομασάζ αιτούνται την τροποποίηση της παραγράφου θ΄του άρθρου 3 του σχεδίου νόμου «Νέος Οικοδομικός Κανονισμός» που αφορά στην άδεια δόμησης και τις προύποθέσεις τοποθέτησης ασκεπούς δεξαμενής νερού ή πισίνας.
29) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία ο Ειδικός Γραμματέας του Εθνικού Συμβουλίου Διεκδίκησης των Οφειλών της Γερμανίας προς την Ελλάδα αιτείται τη διεκδίκηση των γερμανικών οφειλών προς την Ελλάδα.
30) Ο Βουλευτής Πιερίας κ. ΑΘΑΝΑΣΙΟΣ ΠΑΠΑΓΕΩΡΓΙΟΥ κατέθεσε αναφορά με την οποία η Γενική Συνομοσπονδία Επαγγελματιών Βιοτεχνών Εμπόρων Ελλάδος (ΓΣΕΒΕΕ) αιτείται την επέκταση του ν.3869/2010 για την προστασία των υπερχρεωμένων νοικοκυριών και στους μικρούς επιχειρηματίες που αντιμετωπίζουν προβλήματα βιωσιμότητας.
31) Ο Βουλευτής Πιερίας κ. ΑΘΑΝΑΣΙΟΣ ΠΑΠΑΓΕΩΡΓΙΟΥ κατέθεσε αναφορά με την οποία ο Αντιδήμαρχος Κατερίνης του Νομού Πιερίας αιτείται χρηματοδότησης για την υλοποίηση οδικού έργου στην τοπική κοινότητα Αγίου Δημητρίου του Δήμου Κατερίνης και παραθέτει τεχνική έκθεση και προϋπολογισμό σχετικής μελέτης. 
32) Ο Βουλευτής Ηρακλείου κ. ΦΡΑΓΚΙΣΚΟΣ ΠΑΡΑΣΥΡΗΣ κατέθεσε δημοσίευμα εφημερίδας το οποίο αφορά την επίσημη θέση της «ΕΚΠΟΙΖΩ» η οποία δηλώνει αντίθετη στον προαιρετικό εξωδικαστικό συμβιβασμό για τα υπερχρεωμένα νοικοκυριά.
33) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία η Συντονιστική Επιτροπή Αγώνα των Εκπολιτιστικών Συλλόγων του Δήμου Πατρέων εκφράζει τη διαμαρτυρία της για την απόφαση του Δημάρχου Πατρέων για την επιλογή των σημείων ΣΜΑ και σε περιοχές του νοτίου διαμερίσματος.
34) Ο Βουλευτής Ηρακλείου κ. ΦΡΑΓΚΙΣΚΟΣ ΠΑΡΑΣΥΡΗΣ κατέθεσε δημοσίευμα εφημερίδας το οποίο αφορά την τελευταία έκθεση της Εθνικής Συνομοσπονδίας Ελληνικού Εμπορίου αναφορικά με τα προβλήματα βιωσιμότητας των επιχειρήσεων.
35) Ο Βουλευτής Ηρακλείου κ. ΦΡΑΓΚΙΣΚΟΣ ΠΑΡΑΣΥΡΗΣ κατέθεσε αναφορά με την οποία ο Πρόεδρος του Επιμελητηρίου Ηρακλείου Κρήτης αιτείται την τροποποίηση του νομοσχεδίου για τη βελτίωση του επιχειρηματικού περιβάλλοντος προκειμένου το Γενικό Εμπορικό Μητρώο (ΓΕΜΗ) να τηρείται από τα επιμελητήρια και την Κεντρική Ένωση Επιμελητηρίων (ΚΕΕΕ).
36) Ο Βουλευτής Ηρακλείου κ. ΦΡΑΓΚΙΣΚΟΣ ΠΑΡΑΣΥΡΗΣ κατέθεσε αναφορά με την οποία  αιτείται τη δημιουργία Διεύθυνσης Πρωτοβάθμιας Εκπαίδευσης στη Μεσαρά Κρήτης. 
Β. ΑΠΑΝΤΗΣΕΙΣ ΥΠΟΥΡΓΩΝ ΣΕ ΕΡΩΤΗΣΕΙΣ ΒΟΥΛΕΥΤΩΝ
1. Στην με αριθμό 4731/20-01-2012 ερώτηση του Βουλευτή κ. Καρασμάνη Γεωργίου δόθηκε με το υπ’ αριθμ. Δ13ΦΜΑΠ1037476ΕΞ06-03-2012/5-3-2012 έγγραφο από τον Αναπληρωτή Υπουργό Οικονομικών η ακόλουθη απάντηση:
�
2. Στην με αριθμό 4874/24-01-2012 ερώτηση του Βουλευτή κ. Δημαρά Ιωάννη δόθηκε με το υπ’ αριθμ. οικ.531/05-03-2012 έγγραφο από τον Υπουργό Εσωτερικών η ακόλουθη απάντηση:
Σημ. Τα συνημμένα σχετικά έγγραφα ευρίσκονται στο αρχείο της Δ/νσης Κοινοβουλευτικού Ελέγχου (Τμήμα Ερωτήσεων)
�
3. Στην με αριθμό 4952/25/01/2012 ερώτηση του Βουλευτή κ. Καρασμάνη Γεωργίου δόθηκε με το υπ αριθμ. ΤΚΕ/Φ.1/5804/05-03-2012 έγγραφο από τον Υπουργό Διοικητικής Μεταρρύθμισης και Ηλεκτρονικής Διακυβέρνησης η ακόλουθη απάντηση:
�
4. Στην με αριθμό 5560/08/02/2012 ερώτηση της Βουλευτού κ. Ζήση Ροδούλας δόθηκε με το υπ αριθμ. Δ14Α 1036620 ΕΞ 2012/05-03-2012 έγγραφο από τον Αναπληρωτή Υπουργό Οικονομικών η ακόλουθη απάντηση:
�
5. Στην με αριθμό 5621/09/02/2012 ερώτηση του Βουλευτή κ. Αυγενάκη Ελευθερίου δόθηκε με το υπ αριθμ. ΔΕΦΚ Γ 5009882ΕΞ2012/05-03-2012 έγγραφο από τον Αναπληρωτή Υπουργό Οικονομικών η ακόλουθη απάντηση:
�
6. Στην με αριθμό 5809/17-02-2012 ερώτηση του Βουλευτή κ. Δαμιανάκη Ευτύχιου δόθηκε με το υπ’ αριθμ. 425/05-03-2012 έγγραφο από τον Υπουργό Εσωτερικών η ακόλουθη απάντηση:
�
7. Στην με αριθμό 5909/21-01-2012 ερώτηση του Βουλευτή κ. Νικολόπουλου Νικολάου δόθηκε με το υπ’ αριθμ. ΤΚΕ /Φ.1/5695/05-03-2012 έγγραφο από τον Υφυπουργό Διοικητικής Μεταρρύθμισης και Ηλεκτρονικής Διακυβέρνησης η ακόλουθη απάντηση:
�</Speech>
ΠΡΟΕΔΡΕΥΩΝ (<ChairmanSpeech><Parlmember>Ευάγγελος Αργύρης</Parlmember>): Κυρίες και κύριοι συνάδελφοι, εισερχόμαστε στην ημερήσια διάταξη της 
ΝΟΜΟΘΕΤΙΚΗΣ ΕΡΓΑΣΙΑΣ
Μόνη συζήτηση επί της αρχής, των άρθρων και του συνόλου του σχεδίου νόμου του Υπουργείου Οικονομικών: «Κύρωση της Απόφασης του Ευρωπαϊκού Συμβουλίου που τροποποιεί το άρθρο 136 της ΣΠΕΕ, της Συνθήκης για τη θέσπιση του Ευρωπαϊκού Μηχανισμού Σταθερότητας και της Συνθήκης για τη σταθερότητα, το συντονισμό και τη διακυβέρνηση στην Οικονομική και Νομισματική Ένωση». 
Θα συζητήσουμε την αρχή και τα άρθρα του νομοσχεδίου μαζί. 
Κυρίες και κύριοι συνάδελφοι, έχω την τιμή να ανακοινώσω στο Σώμα ότι ο Γενικός Γραμματέας της Κοινοβουλευτικής Ομάδας του Λαϊκού Ορθόδοξου Συναγερμού κ. Ηλίας Πολατίδης, με επιστολή του προς τον Πρόεδρο της Βουλής κ. Φίλιππο Πετσάλνικο, για τη συζήτηση του σημερινού σχεδίου νόμου ορίζει ως ειδικό αγορητή τον Βουλευτή κ. Παύλο Μαρκάκη. 
Επίσης, ο Κοινοβουλευτικός Εκπρόσωπος του Κομμουνιστικού Κόμματος Ελλάδας κ. Σπυρίδων Χαλβατζής, με επιστολή του προς τον Πρόεδρο της Βουλής κ. Φίλιππο Πετσάλνικο, για τη συγκεκριμένη συζήτηση του σχεδίου νόμου του Υπουργείου Οικονομικών ορίζει ως ειδικό αγορητή τον Βουλευτή κ. Νικόλαο Καραθανασόπουλο. 
Ο ΣΥΡΙΖΑ, με επιστολή του Προέδρου της Κοινοβουλευτικής του Ομάδας κ. Αλέξη Τσίπρα προς τον Πρόεδρο της Βουλής, ορίζει για τη σημερινή συζήτηση ως ειδικό αγορητή τον Βουλευτή κ. Δημήτριο Παπαδημούλη. 
Τέλος, με επιστολή του ο Πρόεδρος της Κοινοβουλευτικής Ομάδας της Δημοκρατικής Αριστεράς κ. Φώτης Κουβέλης ορίζει ως ειδικό αγορητή τον Βουλευτή κ. Ιωάννη Αμοιρίδη και ως Κοινοβουλευτικό Εκπρόσωπο τον Βουλευτή κ. Νικόλαο Τσούκαλη.</ChairmanSpeech> 
<Speech><Parlmember>ΠΑΥΛΟΣ ΜΑΡΚΑΚΗΣ</Parlmember>: Κύριε Πρόεδρε, παρακαλώ το λόγο επί του Κανονισμού.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ευάγγελος Αργύρης</Parlmember>): Ορίστε, κύριε Μαρκάκη, έχετε το λόγο.</ChairmanSpeech>
<Speech><Parlmember>ΠΑΥΛΟΣ ΜΑΡΚΑΚΗΣ</Parlmember>: Κύριε Πρόεδρε, αναφορικά με τη σημερινή συζήτηση που αφορά τις κυρώσεις θεωρώ ότι δεν πρόκειται περί απλών κυρώσεων, αλλά κυρώσεων οι οποίες, όπως λέγεται και στην αιτιολογική έκθεση, άπτονται του άρθρου 28 του Συντάγματος και στο άρθρο 28 παράγραφος 2 του Συντάγματος αναφέρεται ότι «Για να εξυπηρετηθεί σπουδαίο εθνικό συμφέρον και να προαχθεί η συνεργασία με άλλα κράτη, μπορεί να αναγνωρισθούν, με συνθήκη ή συμφωνία, σε όργανα διεθνών οργανισμών αρμοδιότητες που προβλέπονται από το Σύνταγμα. Για την ψήφιση του νόμου που κυρώνει αυτή τη συνθήκη ή συμφωνία απαιτείται πλειοψηφία των τριών πέμπτων του όλου αριθμού των Βουλευτών». Επομένως, η σημερινή κύρωση, η οποία υπάγεται σ’ αυτό το άρθρο, θέλει εκατόν ογδόντα Βουλευτές.
Και θέλουμε να ξέρουμε αν εσείς που είστε υποχρεωμένος να βάλετε αυτή τη διαδικασία, πρέπει να συζητήσετε αυτή την ψήφιση συνθήκης σαν Προεδρείο και να το κάνετε με αυτό τον τρόπο. 
Θεωρώ ότι αυτό δεν είναι υποχρέωση των κομμάτων, εμείς βέβαια έχουμε και τη δυνατότητα να το κάνουμε διά της ονομαστικής ψηφοφορίας, αλλά νομίζω ότι αυτό είναι αρμοδιότητα του Κοινοβουλίου και του Προεδρείου. Εμείς το θέσαμε στην επιτροπή. Ο κ. Σαχινίδης είπε ότι δεν είναι συνταγματολόγος. Και νομίζω ότι αυτό το θέμα πρέπει να λυθεί πριν από την έναρξη της συνεδρίασης.</Speech> 
<Speech><Parlmember>ΦΙΛΙΠΠΟΣ ΣΑΧΙΝΙΔΗΣ</Parlmember> (Υπουργός Οικονομικών): Κύριε Πρόεδρε, θα ήθελα το λόγο.</Speech>
ΠΡΟΕΔΡΕΥΩΝ (<ChairmanSpeech><Parlmember>Ευάγγελος Αργύρης</Parlmember>): Ορίστε, κύριε Υπουργέ, έχετε το λόγο.</ChairmanSpeech> 
<Speech><Parlmember>ΦΙΛΙΠΠΟΣ ΣΑΧΙΝΙΔΗΣ</Parlmember> (Υπουργός Οικονομικών): Σας ευχαριστώ, κύριε Πρόεδρε.
Όπως πολύ σωστά είπε ο συνάδελφός μου κατά τη διάρκεια της συζήτησης στην αρμόδια επιτροπή είχα αναφέρει ότι κατά τη δική μου εκτίμηση με την κύρωση δεν έχουμε ούτε εκχώρηση αρμοδιοτήτων, αλλά ούτε και περιορισμό της εθνικής κυριαρχίας. Ως εκ τούτου κατά τη δική μου την πρόταση και εκτίμηση θα έπρεπε η κύρωση αυτή να γίνει με μια απλή πλειοψηφία. Αυτή ήταν η άποψη, την οποία και κατέθεσα στη Βουλή και τους είπα ότι εάν υπάρχει ένα οποιοδήποτε ζήτημα θα μπορούσε να τεθεί και στην Ολομέλεια.</Speech> 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Κύριε Πρόεδρε, θα παρακαλούσα να λάβω το λόγο.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ευάγγελος Αργύρης</Parlmember>): Το λόγο έχει ο Κοινοβουλευτικός Εκπρόσωπος του ΣΥΡΙΖΑ, κ. Παναγιώτης Λαφαζάνης.</ChairmanSpeech> 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Δεν μπορώ να καταλάβω. Δηλαδή εσείς τι πρόταση κάνετε; Ότι πρέπει να ψηφιστεί με εκατόν πενήντα ένα τώρα στη Βουλή αυτή η σύμβαση; Ποια είναι η θέση σας; Γιατί δεν το διευκρινίζετε; Πείτε μας, για να έχουμε μια άποψη επ’ αυτού.</Speech> 
<Speech><Parlmember>ΦΙΛΙΠΠΟΣ ΣΑΧΙΝΙΔΗΣ</Parlmember> (Υπουργός Οικονομικών): Κύριε Λαφαζάνη, είπα προηγουμένως ότι κατά την εκτίμησή μου και κατά την πρότασή μου, αρκεί η απλή πλειοψηφία. Δεν ακούσατε ενδεχομένως.</Speech> 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Αυτό είναι η κυβερνητική σας θέση ή η προσωπική σας θέση; Τι πάει να πει «κατά την εκτίμησή μου»; Της Κυβέρνησης, δηλαδή.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ευάγγελος Αργύρης</Parlmember>): Την Κυβέρνηση την εκπροσωπεί ο κύριος Υπουργός τώρα εδώ.</ChairmanSpeech> 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Ναι, εντάξει. Αλλά μιλάει σε ένα προσωπικό τόνο.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ευάγγελος Αργύρης</Parlmember>): Η προσωπική του εκτίμηση γίνεται και απόφαση και θέση της Κυβέρνησης.</ChairmanSpeech> 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Μιλάει σε ένα προσωπικό τόνο, κύριε Πρόεδρε. Γιατί η Κυβέρνηση ξέρουμε ότι στηρίζετε από δύο κόμματα. Την άλλη φορά ο κ. Σκανδαλίδης ήρθε εδώ και εισηγήθηκε νομοσχέδιο, αλλά το άλλο κόμμα δεν το δέχτηκε και απεσύρθη τελικά το νομοσχέδιο, όταν είχε εισαχθεί ήδη στην Ολομέλεια και είχε ξεκινήσει η συζήτηση. Γι’ αυτό ζητάω αυτή τη διευκρίνιση, για να ξέρουμε ακριβώς περί τίνος πρόκειται.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ευάγγελος Αργύρης</Parlmember>): Απεσύρθη, γιατί δεν είχε το νομοσχέδιο τη δεδηλωμένη.</ChairmanSpeech> 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Αυτό είναι απαράδεκτο κατά τη γνώμη μας, κύριε Πρόεδρε.
Η σύμβαση αυτή πρώτα απ’ όλα εισάγεται εδώ με διαδικασίες εξπρές, άρον-άρον, ενώ είναι ένα πολύ κεντρικό θέμα. Διότι αυτές οι διατάξεις και οι ρυθμίσεις που εισάγονται σήμερα στην Ολομέλεια αλλάζουν τις ευρωπαϊκές συνθήκες και τις αλλάζουν σε ουσιαστικά και θεμελιώδη σημεία. Επομένως, δεν είναι δυνατόν η αλλαγή αυτή των ευρωπαϊκών συνθηκών να περνάει άρον-άρον, εξπρές μέσα σε μια συνεδρίαση της επιτροπής και σε δύο συνεδριάσεις της Βουλής. Αυτό είναι απολύτως απαράδεκτο. 
Πολύ περισσότερο που η αλλαγή των συνθηκών που σημειώνεται με αυτές τις παρεμβάσεις που έχουμε στο συγκεκριμένο νομοσχέδιο έχει στρατηγική σημασία για την Ελλάδα φυσικά, πρώτα απ’ όλα για την Ελλάδα, όταν έχουμε αυτά τα γνωστά προβλήματα τα κρισιακά, αλλά και για όλη την Ευρώπη. Διότι εδώ, μέσω αυτών των ρυθμίσεων, τίθενται περιορισμοί στο έλλειμμα και διαμορφώνεται ένα νέο Σύμφωνο Δημοσιονομικής Σταθερότητας με ισοσκελισμένους και πλεονασματικούς προϋπολογισμούς. 
Αυτή είναι ουσιώδης αλλαγή και δέσμευση των οικονομικών πολιτικών εσαεί για δεκαετίες. Δεν μπορεί αυτό να το αποφασίζει μια περιστασιακή πλειοψηφία της Βουλής και με διαδικασίες σαν και αυτές που βλέπουμε τώρα. Εδώ δεσμεύουμε την οικονομική πολιτική εσαεί της χώρας με μέτρα και ρυθμίσεις, οι οποίες πια έχουν άλλου είδους χαρακτήρα και έχουν άλλου είδους ισχύ. Πολύ περισσότερο, που με αυτές τις ρυθμίσεις αλλάζετε και το Σύνταγμα. 
Πώς είναι δυνατόν εμείς, ως Βουλή, χωρίς να έχουμε συνταγματική αρμοδιότητα να ψηφίζουμε ρυθμίσεις, οι οποίες τροποποιούν το Σύνταγμα; Αυτό είναι αδιανόητο. Δεν γίνεται. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)</Speech>
ΠΡΟΕΔΡΕΥΩΝ (<ChairmanSpeech><Parlmember>Ευάγγελος Αργύρης</Parlmember>): Κύριε Λαφαζάνη, ολοκληρώστε παρακαλώ.</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Τελειώνω, κύριε Πρόεδρε.
Κανονικά, πρέπει να αποσύρετε αυτές τις ρυθμίσεις. Δεν μπορείτε να τις εισάγετε με αυτόν τον τρόπο. Να περιμένουμε να αποκτήσει η Βουλή αρμοδιότητες συνταγματικής αναθεώρησης για να εισάγετε τέτοιες ρυθμίσεις. Σε κάθε περίπτωση, εμείς όπως ξέρετε, δεν δεχόμαστε και δεν νομιμοποιούμε αυτές τις καταστάσεις, διότι θεωρούμε ότι πρέπει πρώτα να μιλήσει ο ελληνικός λαός.
 Όταν κάνετε τέτοιου είδους θεμελιώδεις αλλαγές, αλλαγές συνθηκών και αλλαγές Συντάγματος, πρέπει να απευθυνθείτε στον ελληνικό λαό, έτσι ώστε να αποφανθεί ο ελληνικός λαός είτε με εκλογές είτε με δημοψήφισμα. Στην Ιρλανδία για τα αντίστοιχα θέματα κάνουν δημοψήφισμα. Εδώ στην Ελλάδα δεν έχει γίνει ποτέ για αλλαγή συνθηκών.
Εμείς, βεβαίως, δεν δεχόμαστε σε καμμία περίπτωση –και μου κάνει εντύπωση ότι το εισηγείστε- με μία απλή πλειοψηφία των εκατόν πενήντα ενός, να περάσετε αυτά τα κρίσιμα και θεμελιώδη ζητήματα. Δεν έχετε κανένα δικαίωμα να το κάνετε. Πρόκειται για πλήρη και χονδροειδή παραβίαση και του Κανονισμού της Βουλής και του Συντάγματος. 
Ευχαριστώ.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ευάγγελος Αργύρης</Parlmember>): Το λόγο έχει ο Κοινοβουλευτικός Εκπρόσωπος της Νέας Δημοκρατίας κ. Μουσουρούλης.</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΜΟΥΣΟΥΡΟΥΛΗΣ</Parlmember>: Ευχαριστώ, κύριε Πρόεδρε.
Επί της ουσίας, δεν υπάρχει καμμία διαφορετική άποψη απ’ αυτή που εξέφρασε ο Υπουργός. Τυπικά, θα ήθελα να πω ότι αυτές οι αποφάσεις κυρίως σε ό,τι αφορά την ενίσχυση του οικονομικού πυλώνα της Ευρωπαϊκής Ένωσης εδράζονται σε απόφαση των αρχηγών κρατών και κυβερνήσεων που ελήφθη στις 9 Δεκεμβρίου του 2011, ημερομηνία κατά την οποία ο Λαϊκός Ορθόδοξος Συναγερμός συμμετείχε στην Κυβέρνηση. 
Θεωρώ, λοιπόν, ότι η κριτική ή η πρότασή για το κανονιστικό κομμάτι της συζήτησής μας σήμερα είναι εκτός τόπου και χρόνου και βέβαια γίνεται για λόγους εντυπωσιασμού.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ευάγγελος Αργύρης</Parlmember>): Το λόγο έχει ο Κοινοβουλευτικός Εκπρόσωπος του Λαϊκού Ορθόδοξου Συναγερμού κ. Χρυσανθακόπουλος.</ChairmanSpeech>
<Speech><Parlmember>ΑΛΕΞΑΝΔΡΟΣ ΧΡΥΣΑΝΘΑΚΟΠΟΥΛΟΣ</Parlmember>: Εμείς ξεκαθαρίσαμε συμμετέχοντας στην Κυβέρνηση, ότι δεν θα δεχτούμε εκχώρηση εθνικής κυριαρχίας. Η συγκεκριμένη συνθήκη αφορά τροποποίηση της Ευρωπαϊκής Συνθήκης, στην ουσία του Ευρωπαϊκού Συντάγματος και έχει γνωμοδότηση ευρωπαϊκών οργάνων για να φθάσει στα κοινοβούλια προς κύρωση. Διαφορετικά, το θέμα θα είχε λυθεί σε επίπεδο συμβουλίου αρχηγών κρατών.
Όταν αλλάζει η δομή λειτουργίας της Ευρωπαϊκής Ένωσης, αποφαίνονται τα κράτη και αποφαίνονται με αυξημένες πλειοψηφίας. Ειδικά το Σύνταγμά μας είναι σαφές σ&apos; αυτό. Τίθεται, πράγματι, ζήτημα ακυρότητας με το εκατόν πενήντα ένα. 
Θα σας πω κάτι χαρακτηριστικό. Στη Συνθήκη μέσα, στο άρθρο 4, αναφέρεται στη διακυβέρνηση, δομή και κανόνες ψηφοφορίας. Οι αποφάσεις των οργάνων αυτών είναι με τα 2/3. Όταν συνεδριάζουν οι διοικητές είναι με το 85% των ψήφων. 
Καταλαβαίνετε, λοιπόν, ότι αυτή η συγκεκριμένη κύρωση σύμβασης δεν είναι μία απλή υπόθεση. Το άρθρο 28, παράγραφος 2 είναι σαφέστατο. Λαμβάνουν αποφάσεις για εμάς άλλοι. Δεν είναι ότι εμείς αποφασίζουμε τη συνδρομή, τους όρους και το περιεχόμενο των εκταμιεύσεων. Αυτοί κανονίζουν, πότε κλείνουν τη στρόφιγγα και έχουμε ασφυξία και πότε την ανοίγουν. 
Δεν είναι, λοιπόν, ένα ζήτημα για το οποίο δεν πρέπει να πάρουν την πολιτική ευθύνη αυτοί που συμμετέχουν στη σημερινή Κυβέρνηση. Θα την πάρουν από κοινού. Αυτό το πικρό ποτήρι που μετακυλίεται ως κώνειο στον ελληνικό λαό δεν μπορεί να του το δώσουν αποφεύγοντας την αυξημένη πλειοψηφία που ορίζει ρητά το Σύνταγμά μας. 
Το Προεδρείο δεν έχει την ευχέρεια να κάνει ερμηνείες με βάση το τι θέλουν τα συμφέροντα των κομμάτων, που έχουν δώσει άδεια μετ’ αποδοχών στα στελέχη τους να φύγουν από το Κοινοβούλιο για τον προεκλογικό τους αγώνα. Θα παραστούν όλοι για να ψηφίσουν σε αυτή τη διαδικασία, να φανεί ποια είναι η πορεία. 
Εμείς θα καταθέσουμε αίτημα ονομαστικής ψηφοφορίας, για να ξεκαθαριστεί το ζήτημα. Η αντισυνταγματικότητα του εκατόν πενήντα ένα είναι δεδομένη. Δίχως το εκατόν ογδόντα δεν μπορεί να ισχύσει αυτή η σύμβαση.
 Μάλιστα, να σας δώσω ένα απλό, πολύ σοβαρό παράδειγμα, κύριε Πρόεδρε, για να καταλάβετε, ανισομέρειας και μεταχείρισης των συντελεστών επιτοκίων, όταν ενεργοποιούνται οι μηχανισμοί. Μέγα θέμα! Εάν δείτε πού έγκειται η κοινοτική αλληλεγγύη και πού παραβιάζεται στη συνέχεια, θα το κατανοήσετε όταν κάνουμε την ανάλυση του θέματος επί της αρχής.</Speech>
ΠΡΟΕΔΡΕΥΩΝ (<ChairmanSpeech><Parlmember>Ευάγγελος Αργύρης</Parlmember>): Ο Κοινοβουλευτικός Εκπρόσωπος του Κομμουνιστικού Κόμματος Ελλάδας κ. Αθανάσιος Παφίλης έχει το λόγο.</ChairmanSpeech>
<Speech><Parlmember>ΑΘΑΝΑΣΙΟΣ ΠΑΦΙΛΗΣ</Parlmember>: Αναμφισβήτητα, είναι πολύ σοβαρές οι διεθνείς συνθήκες. Ωστόσο, πρέπει να συζητήσουμε και την ουσία. Τίθεται το θέμα της εκχώρησης της εθνικής κυριαρχίας. Βεβαίως και υπάρχει, αλλά δεν υπάρχει τώρα. Και όταν εντάσσεται η Ελλάδα στο ΝΑΤΟ, εκχωρεί μέρος της εθνικής κυριαρχίας. Όταν εντάσσεται στην Ευρωπαϊκή Ένωση, όταν ψηφίζει τη Συνθήκη του Μάαστριχτ και όλες τις υπόλοιπες, εκχωρεί μέρος της εθνικής κυριαρχίας. Αυτό δεν το κάνει, γιατί η αστική τάξη της Ελλάδας είναι υπόδουλη, αλλά γιατί θεωρεί ότι τα συμφέροντά της -και έτσι είναι- θα εξυπηρετηθούν καλύτερα μέσα από αυτούς τους ιμπεριαλιστικούς οργανισμούς.
Άλλωστε, πλέον είναι κραυγαλέο και έχει αποκαλυφθεί το πραγματικό πρόσωπο της Ευρωπαϊκής Ένωσης, που το Κομμουνιστικό Κόμμα Ελλάδας είχε επισημάνει από την αρχή. Είναι η Ευρωπαϊκή Ένωση του κεφαλαίου, του πολέμου, της επιθετικότητας κατά των λαϊκών δικαιωμάτων.
Σ’ αυτή την πορεία, λοιπόν, κινούνται και αυτές οι συνθήκες. Είναι μια φυσιολογική εξέλιξη μιας αντιδραστικής ιμπεριαλιστικής ένωσης και δεν είναι θέμα συσχετισμού των δυνάμεων, όπως λένε ορισμένοι μέσα στην Ευρωπαϊκή Ένωση, αλλά είναι στον ίδιο τον χαρακτήρα της.
Άρα, λοιπόν, όσοι θέλουν να αποφύγουν το πικρό ποτήρι, όπως λένε, δεν μπορεί να το αποφύγουν με διαδικαστικά τερτίπια. Είναι επί της ουσίας: Ή είσαι μέσα και υπακούς σ’ αυτά που αποφασίζουν ή συγκρούεσαι και ακολουθείς άλλο δρόμο, το δρόμο της αποδέσμευσης και της λαϊκής εξουσίας προς όφελος των εργαζομένων και του λαού, που προτείνει το Κομμουνιστικό Κόμματος Ελλάδας. Πλέον τα ψέματα τελειώνουν τώρα. Υπάρχει τεράστια εμπειρία. Δεν μπορεί να το πας à la carte. Ο χαρακτήρας της Ευρωπαϊκής Ένωσης είναι αυτός και έχει αποδειχθεί.
Σε ό,τι αφορά δε τα δημοψηφίσματα, εδώ είναι ακόμα πιο κραυγαλέος ο χαρακτήρας της Ευρωπαϊκής Ένωσης. Όπου έγινε δημοψήφισμα, τελικά η μεγάλη ευρωπαϊκή «δημοκρατία» υποχρέωσε τις χώρες να ξανακάνουν μέχρι να φέρουν το αποτέλεσμα που ήθελε και έγραψε στα παλιά της τα παπούτσια το τι ψήφισαν και το πώς τοποθετήθηκαν οι λαοί της Ευρώπης.
Αυτά, για να σταματήσουν να υπάρχουν αυταπάτες για το χαρακτήρα της Ευρωπαϊκής Ένωσης.
Ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Ευάγγελος Αργύρης</Parlmember>): Ο Κοινοβουλευτικός Εκπρόσωπος του ΠΑΣΟΚ κ. Χρήστος Πρωτόπαπας έχει το λόγο.</ChairmanSpeech>
<Speech><Parlmember>ΧΡΗΣΤΟΣ ΠΡΩΤΟΠΑΠΑΣ</Parlmember>: Κατ’ αρχάς, κύριε Πρόεδρε -γιατί ακούστηκαν κάποιοι παληκαρισμοί στην Αίθουσα- όποιος θέλει να υποβάλει αίτηση ονομαστικής ψηφοφορίας είναι στη διακριτική του ευχέρεια να την υποβάλει. Δεν χρειάζεται να το εμφανίζουμε αυτό ως μείζον πολιτικό γεγονός και όποιος θέλει να την υποβάλει, ευχαρίστως να την υποβάλει και θα τηρηθεί απόλυτα ο Κανονισμός της Βουλής. Δεν έχουμε κανένα πρόβλημα και ούτε πρόκειται να μας φοβίσει κανείς επ’ αυτού.</Speech>
<Speech><Parlmember>ΑΣΤΕΡΙΟΣ ΡΟΝΤΟΥΛΗΣ</Parlmember>: Δικαίωμά μας είναι.</Speech>
<Speech><Parlmember>ΧΡΗΣΤΟΣ ΠΡΩΤΟΠΑΠΑΣ</Parlmember>: Βεβαίως, αναφαίρετο. Και αναφαίρετο δικαίωμα είναι να πάρετε και την απάντηση από τους Βουλευτές, την οποία φαντάζομαι ότι θα πάρετε.
Όσον αφορά το θέμα που έχουν θέσει ορισμένοι συνάδελφοι, η ίδια η Ευρωπαϊκή Ένωση πιστεύω ότι με την απόφασή της το έχει λύσει. Διότι, κατ’ αρχάς, δεν πρόκειται για πλήρη αλλαγή της συνθήκης. Είναι εξουσιοδότηση θέσπισης διακρατικού μηχανισμού, ο οποίος δεν αυξάνει τις αρμοδιότητες της Ευρωπαϊκής Ένωσης. Γι’ αυτό, εξάλλου και στο συμβούλιο δεν δημιουργήθηκε η εκτεταμένη διαδικασία της σύγκλησης της ευρωπαϊκής συνέλευσης και εν συνεχεία, της διακυβερνητικής διάσκεψης, αλλά υπήρξε απλή απόφαση του Συμβουλίου Κορυφής.
Με αυτή την έννοια, λοιπόν, ούτε εκατόν ογδόντα χρειάζονται ούτε από πουθενά πηγάζει αυτό το πράγμα. Είναι εξουσιοδότηση για να δημιουργηθεί ένας εξαιρετικά θετικός για τη χώρα μας -διότι κάποια στιγμή πρέπει να μπαίνουμε και στην ουσία, δηλαδή- διακρατικός μηχανισμός από τον οποίο η Ελλάδα σαφώς προσδοκά να ωφεληθεί.
Ας αφήσουμε, λοιπόν, τις μεγάλες κορώνες. Ας προχωρήσουμε στη διαδικασία και στη διαδικασία επί της ουσίας ο καθένας θα αναπτύξει ελεύθερα τα θέματα που τον απασχολούν.</Speech>
<Speech><Parlmember>ΑΣΤΕΡΙΟΣ ΡΟΝΤΟΥΛΗΣ</Parlmember>: Βεβαίως.</Speech>
ΠΡΟΕΔΡΕΥΩΝ (<ChairmanSpeech><Parlmember>Ευάγγελος Αργύρης</Parlmember>): Κύριε Τσούκαλη, ζητήσατε το λόγο;</ChairmanSpeech>
<Speech><Parlmember>ΑΣΤΕΡΙΟΣ ΡΟΝΤΟΥΛΗΣ</Parlmember>: Κύριε Πρόεδρε, μπορώ να έχω το λόγο;</Speech>
ΠΡΟΕΔΡΕΥΩΝ (<ChairmanSpeech><Parlmember>Ευάγγελος Αργύρης</Parlmember>): Δεν έχετε το λόγο, κύριε Ροντούλη.</ChairmanSpeech>
<Speech><Parlmember>ΑΣΤΕΡΙΟΣ ΡΟΝΤΟΥΛΗΣ</Parlmember>: Γιατί, κύριε Πρόεδρε;</Speech>
ΠΡΟΕΔΡΕΥΩΝ (<ChairmanSpeech><Parlmember>Ευάγγελος Αργύρης</Parlmember>): Δεν έχετε το λόγο.</ChairmanSpeech>
<Speech><Parlmember>ΑΣΤΕΡΙΟΣ ΡΟΝΤΟΥΛΗΣ</Parlmember>: Για ποιο λόγο; Γίνεται μια συζήτηση επί της διαδικασίας.</Speech>
ΠΡΟΕΔΡΕΥΩΝ (<ChairmanSpeech><Parlmember>Ευάγγελος Αργύρης</Parlmember>): Δεν έχετε το λόγο. Μίλησε ο Κοινοβουλευτικός σας Εκπρόσωπος.
Θέλω μόνο να θυμίσω ότι το συγκεκριμένο νομοσχέδιο είναι στην ημερήσια διάταξη. Δεν είναι κάτι που ήρθε εξ ουρανού. Και ο τρόπος συζήτησης είναι καθορισμένος με απόφαση της Διάσκεψης των Προέδρων και η επιτροπή συζήτησε αυτό το συγκεκριμένο με τη διαδικασία την οποία είπα.</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Τίθεται θέμα αντισυνταγματικότητας.</Speech>
ΠΡΟΕΔΡΕΥΩΝ (<ChairmanSpeech><Parlmember>Ευάγγελος Αργύρης</Parlmember>): Τι θέλετε, κύριε Λαφαζάνη;</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Κάνουμε ένσταση αντισυνταγματικότητας.</Speech>
ΠΡΟΕΔΡΕΥΩΝ (<ChairmanSpeech><Parlmember>Ευάγγελος Αργύρης</Parlmember>): Ένσταση αντισυνταγματικότητας. Μάλιστα.
Το λόγο έχει η εισηγήτρια του ΠΑΣΟΚ, η κ. Αφροδίτη Παπαθανάση.</ChairmanSpeech>
<Speech><Parlmember>ΑΦΡΟΔΙΤΗ ΠΑΠΑΘΑΝΑΣΗ</Parlmember>: Κύριε Πρόεδρε, κυρίες και κύριοι Βουλευτές, ζήσαμε ως χώρα τα τελευταία χρόνια την πρώτη μεγάλη κερδοσκοπική επίθεση απέναντι στο ευρώ. Η επίθεση αυτή ήταν απόρροια και των συστημικών προβλημάτων της ζώνης του ευρώ και είχε ως αποτέλεσμα να επηρεάσει άμεσα και καταλυτικά την οικονομική και κοινωνική πραγματικότητα στη χώρα μας, αλλά και να επηρεάσει βαθιά και να φέρει μεγάλες αλλαγές στις ευρωπαϊκές πρακτικές και μηχανισμούς.
Τα ερωτήματα που τέθηκαν για τα αίτια της κρίσης είναι επί της ουσίας όλα τα ερωτήματα που δεν απαντήθηκαν ικανοποιητικά και επαρκώς και γέννησαν την κρίση τα τελευταία χρόνια, τόσο στην Ευρώπη, όσο και στη χώρα μας.
Σε επίπεδο κεντρικών ευρωπαϊκών αποφάσεων ο συσχετισμός των δυνάμεων που υπήρχε στις αρχές της δεκαετίας του 1990 οδήγησε στη συνθήκη του Μάαστριχτ. Δημιουργήθηκε, όμως, ένα ευρωπαϊκό σύστημα με συστημικές ανισορροπίες και αδυναμίες και με περιορισμένη δυνατότητα αντιμετώπισης κρίσεων γιατί δεν υπήρχαν οι ικανοί τεχνικοί και πολιτικοί μηχανισμοί στήριξης χωρών που βρίσκονται απέναντι στις κερδοσκοπικές επιθέσεις απέναντι σε συνθήκες απαγορευτικού δανεισμού. Δεν είχαν προβλεφθεί οι απαραίτητες πολιτικές που θα ήταν ικανές να στηρίξουν επαρκώς την κοινωνική συνοχή σε περιόδους ύφεσης στα κράτη μέλη, όπως και τα απαραίτητα μέτρα αναδιανομής μεταξύ των χωρών, έτσι ώστε να μπορεί να βοηθηθεί επαρκώς μια χώρα που βρίσκεται σε ύφεση. Δεν είχαν προβλεφθεί οι απαραίτητες πολιτικές αναδιανομής και έτσι επί της ουσίας ο Νότος για χρόνια στήριξε την οικονομία του Βορρά με τα αποτελέσματα που βλέπουμε και σήμερα στα ισοζύγια τρεχουσών συναλλαγών των χωρών της Ευρώπης και με κύριο και χαρακτηριστικό το ελληνικό παράδειγμα του μεγάλου ελλείμματος.
Οι αρρυθμίες αυτές σημάδεψαν αρνητικά τις χώρες στο επίπεδο της ανταγωνιστικότητας τους, στα παραγωγικά τους πρότυπα, στο διεθνή καταμερισμό εργασίας.
Φταίει, όμως, μόνο η Ευρώπη για τα δικά μας σημερινά προβλήματα; Σαφώς και όχι. Γνωρίζαμε τους όρους και τις συνθήκες της ευρωπαϊκής σκηνής. Συμμετείχαμε στο τραπέζι των διαπραγματεύσεων, κάτι που αποτελεί και το μεγάλο στοίχημα για το σήμερα και το αύριο της χώρας, το να συνεχίσουμε, δηλαδή, να συμμετέχουμε επί ίσοις όροις στο τραπέζι και στο αύριο των ευρωπαϊκών γεγονότων και εξελίξεων, καθώς η κρίση και η διεθνής πίεση των αγορών επιταχύνει τους ρυθμούς των αποφάσεων, αλλά και αλλάζει δραματικά την Ευρώπη που ξέραμε.
Τα προβλήματα της χώρας μας είναι βαθιά διαρθρωτικά και σε ό,τι αφορά την παραγωγική μας βάση και στα παραγωγικά μας πρότυπα και στην αποτελεσματικότητα του δημόσιου τομέα της χώρας και στο κοινωνικό κράτος κύρια και απέναντι σε ένα ασφαλιστικό που για χρόνια δεν τολμήσαμε έγκαιρα και αποτελεσματικά να αντιμετωπίσουμε.
Υπήρξε και η εποχή των ψευδαισθήσεων, όταν η χώρα βγήκε από την επιτήρηση το 2007, ενώ ταυτόχρονα η κυβέρνηση της Νέας Δημοκρατίας δημιουργούσε νέα ελλείμματα, παράλληλα με τη «μαγεία» των στατιστικών που έσβηναν και έκρυβαν τα πάντα.
Η κρίση, λοιπόν, ήταν μπροστά μας λόγω των ελλειμμάτων και των διαρθρωτικών μας προβλημάτων. Η πρωτοφανής, όμως, κρίση κερδοσκοπίας απέναντι στο ευρώ επιτάχυνε δραματικά τις καταστάσεις και μηδένισε τη δυνατότητα των αντιδράσεων πρώτα και κύρια στη δική μας χώρα.
Η κρίση κερδοσκοπίας απέναντι στο ευρώ έφερε στο προσκήνιο, πέρα και εκτός από τις ουσιαστικές αδυναμίες σχεδιασμού στο πλαίσιο της οικονομικής διακυβέρνησης, σημαντικά, επίσης, πολιτικά στοιχεία, όπως την αδυναμία των άμεσων και αποτελεσματικών αντιδράσεων της Ευρώπης απέναντι στις αγορές, την αδυναμία των ηγεσιών των μεγάλων ισχυρών κρατών να αντισταθούν σε εσωτερικές ισορροπίες και τακτικισμούς, την αδυναμία των ηγεσιών των μεγάλων ισχυρών κρατών να δώσουν λύσεις απέναντι στην ύφεση. Τέλος, έφερε στην επιφάνεια και ένα έλλειμμα δημοκρατίας στην Ευρωπαϊκή Ένωση και ειδικότερα στην Ευρωζώνη.
Η απορρύθμιση της δυνατότητας λογικού δανεισμού από τις αγορές και ο φόβος του «ντόμινο» της κρίσης στην καρδιά της Ευρωζώνης έκαναν επιτακτική την ανάγκη εξεύρεσης άμεσων και βιώσιμων λύσεων, όχι μόνο σε ό,τι αφορά την τύχη του ευρωπαϊκού νομίσματος, αλλά και της ίδιας της Ευρωζώνης.
Αποτέλεσμα αυτών, αλλά και των τότε επίμονων προσπαθειών της ελληνικής κυβέρνησης, ήταν η δημιουργία του ελληνικού μηχανισμού στήριξης στις 2 Μαΐου του 2010 και αμέσως μετά η δημιουργία του ευρωπαϊκού μηχανισμού χρηματοπιστωτικής σταθερότητας στις 9 Μαΐου 2010 με στόχο τη διατήρηση της χρηματοπιστωτικής σταθερότητας στην Ευρώπη με την παροχή οικονομικής βοήθειας προς τα κράτη-μέλη της Ευρωζώνης που αντιμετωπίζουν οικονομικές δυσχέρειες.
Οι μηχανισμοί αυτοί έδειξαν ότι η Ευρώπη, έστω μετά από δεκαετίες, κατανόησε και αποδέχθηκε την ύπαρξη ενός σημαντικού και συνεχώς αυξανόμενου ελλείμματος στο θεσμικό πλαίσιο που διείπε τη λειτουργία της Ευρωζώνης.
Εκτός από τα δύο ταμεία που συστάθηκαν, το Ευρωπαϊκό Ταμείο Χρηματοπιστωτικής Σταθερότητας και ο Ευρωπαϊκός Μηχανισμός Σταθερότητας, που αναμένεται να τεθεί σε εφαρμογή από τον Ιούλιο του 2012, εφόσον επικυρωθεί και από τα κράτη-μέλη της Ευρωζώνης, οι αρχηγοί των κρατών-μελών το Δεκέμβριο του 2011 πήραν την απόφαση να προχωρήσουν προς μια αποτελεσματικότερη οικονομική ένωση που θα περιλαμβάνει ένα νέο δημοσιονομικό συμβόλαιο και ενισχυμένο συντονισμό σε θέματα οικονομικής πολιτικής. 
Με αφορμή, λοιπόν, την ανάγκη διασφάλισης σταθερότητας στη ζώνη του ευρώ η Ευρώπη και κύρια η Γερμανία και η Γαλλία ζήτησαν και κέρδισαν πολιτικές της κοινότητας μέσω συνθηκών για τη βελτίωση των δημοσιονομικών ανισορροπιών, την προώθηση στενότερης συνεργασίας εντός της ζώνης του ευρώ και την επίτευξη ισορροπίας στα δημόσια οικονομικά των κρατών-μελών της Ευρωζώνης. Οι πολιτικές αυτές δημοσιονομικής προσαρμογής ούτε εύκολες ούτε ανώδυνες θα είναι για τις χώρες με δημοσιονομικά ελλείμματα. Χρειάζεται μεγάλη προσπάθεια και επιμονή και κύρια χρειάζεται διαφορετική πολιτική εκπροσώπηση και συσχετισμός δυνάμεων, για να μπορούν να κερδηθούν από τα κράτη-μέλη ουσιαστικά εργαλεία αναδιανομής. 
Οι οικονομίες των χωρών της Ευρωζώνης και επιπλέον τα χρηματοπιστωτικά τους συστήματα έχουν μεγάλη αλληλεξάρτηση. Γι’ αυτό οι μηχανισμοί δημιουργήθηκαν με σκοπό τη χρηματοδότηση και την παροχή στήριξης βάσει αυστηρών όρων στα μέλη που αντιμετωπίζουν ή απειλούνται από σοβαρά προβλήματα χρηματοδότησης, προκειμένου αυτά να μπορούν να εφαρμόσουν συγκεκριμένα προγράμματα επίλυσης δημοσιονομικών και άλλων οικονομικών προβλημάτων. 
Με το παρόν σχέδιο νόμου κυρώνονται τρεις βασικές κοινοτικές αποφάσεις.
Η πρώτη είναι η απόφαση του Ευρωπαϊκού Συμβουλίου της 25ης Μαρτίου 2011 για την αναγκαία τροποποίηση του άρθρου 136 της Συνθήκης της Λισαβόνας, σχετικά με τη λειτουργία της Ευρωπαϊκής Ένωσης. Με τις διατάξεις της απόφασης αυτής προβλέπονται κυρίως τα εξής: Προστίθεται παράγραφος στο άρθρο 136 της Συνθήκης για τη λειτουργία της Ευρωπαϊκής Ένωσης, σύμφωνα με την οποία τα κράτη-μέλη με νόμισμα το ευρώ μπορούν να θεσπίσουν μηχανισμό σταθερότητας, ο οποίος θα ενεργοποιείται, εφόσον αυτό κρίνεται απαραίτητο, προκειμένου να διασφαλίζεται η σταθερότητα της ζώνης του ευρώ στο σύνολό της. Η κυρούμενη απόφαση αρχίζει να ισχύει από την 1η Ιανουαρίου 2013. 
Με τις διατάξεις της Συνθήκης για τη θέσπιση του Ευρωπαϊκού Μηχανισμού Σταθερότητας μεταξύ των κρατών-μελών της ζώνης του ευρώ προβλέπονται μεταξύ των άλλων τα εξής: Ο μηχανισμός θα παρέχει στήριξη στα κράτη-μέλη που αντιμετωπίζουν σοβαρά οικονομικά προβλήματα, η οποία θα υπόκειται σε αυστηρούς όρους και εφόσον τα προβλήματα αυτά θέτουν σε κίνδυνο τη χρηματοπιστωτική σταθερότητα εντός της ζώνης του ευρώ. 
Η αρχική μέγιστη δανειοδοτική ικανότητα του μηχανισμού ορίστηκε στα 500 δισεκατομμύρια ευρώ, συμπεριλαμβανομένης και της διαθέσιμης στήριξης από τον EFSF. Τα συμβαλλόμενα μέρη που συστήνουν το μηχανισμό αυτό καθίστανται μέλη του. Η επάρκεια της ενοποιημένης μέγιστης δανειοδοτικής ικανότητας του Ευρωπαϊκού Μηχανισμού Στήριξης και του EFSF θα επαναξιολογηθεί πριν από την έναρξη ισχύος του για τον Ευρωπαϊκό Μηχανισμό, ενώ μπορεί και να αυξάνεται με απόφαση του συμβουλίου των διοικητών του. Σε περίπτωση προσχώρησης ενός κράτους στη ζώνη του ευρώ καθίσταται και μέλος του Ευρωπαϊκού Μηχανισμού με πλήρη δικαιώματα και υποχρεώσεις, όπως ισχύει και για τα συμβαλλόμενα μέρη. 
Ο ευρωπαϊκός μηχανισμός θα συνεργάζεται στενά με το Διεθνές Νομισματικό Ταμείο για την παροχή στήριξης. 
Επίσης, προβλέπεται ότι τα κράτη-μέλη της Ευρωπαϊκής Ένωσης τα οποία δεν συμμετέχουν στο ευρώ θα μπορούν να συμμετέχουν κατά περίπτωση μαζί με τον ευρωπαϊκό μηχανισμό σε ενέργειες στήριξης κρατών-μελών της ζώνης του ευρώ και στο πλαίσιο αυτό θα καλούνται να συμμετέχουν ως παρατηρητές στις συνεδριάσεις του μηχανισμού και κατά τις σχετικές συζητήσεις. 
Ήδη, όμως και πριν στεγνώσει το μελάνι των πρώτων αποφάσεων, η εκ νέου ενίσχυση του ευρωπαϊκού μηχανισμού σταθερότητας θα βρεθεί στο κέντρο της συνάντησης των Υπουργών Οικονομικών της Ευρωπαϊκής Ένωσης το ερχόμενο Σαββατοκύριακο στην Κοπεγχάγη. Η Γερμανία, σύμφωνα και με επίσημες δηλώσεις, αφήνει πλέον περιθώρια για την ενίσχυση των κεφαλαίων του ταμείου, σύμφωνα και με το αίτημα των περισσοτέρων κρατών της Ευρωζώνης, για να συνδυαστούν τα κονδύλια του προσωρινού μηχανισμού EFSF με εκείνα του διάδοχου μηχανισμού, του ευρωπαϊκού μηχανισμού στήριξης. 
Επίσης, την ανάγκη να ενισχυθεί άμεσα ο μηχανισμός στήριξης υπογραμμίζει και ο Οργανισμός Οικονομικής Συνεργασίας και Ανάπτυξης στην Ευρώπη, ενώ εντός του Απριλίου το Διεθνές Νομισματικό Ταμείο θα αποφασίσει στην εαρινή του σύνοδο αν θα προχωρήσει στη σύσταση ειδικού ταμείου για την Ευρώπη.
Όλες αυτές οι κινήσεις και οι πιέσεις σηματοδοτούν ότι η κρίση είναι ακόμα παρούσα στην Ευρώπη και ότι χρειάζονται ισχυρά μέσα και εργαλεία και πόροι απέναντι σ’ αυτήν την κρίση.
Με τις διατάξεις της συνθήκης για τη σταθερότητα, το συντονισμό και τη διακυβέρνηση στην Οικονομική και Νομισματική Ένωση μεταξύ των είκοσι πέντε κρατών-μελών στη ζώνη του ευρώ προβλέπεται ότι τα συμβαλλόμενα μέρη συμφωνούν να ενισχύουν τον οικονομικό πυλώνα της Οικονομικής και Νομισματικής Ένωσης, θεσπίζοντας ένα σύνολο κανόνων που αποβλέπει στην προώθηση της δημοσιονομικής πειθαρχίας μέσω ενός δημοσιονομικού συμφώνου, στην ενίσχυση του συντονισμού των οικονομικών πολιτικών τους και στη βελτίωση της διακυβέρνησης της ζώνης του ευρώ.
Η συνθήκη ισχύει πλήρως για τα συμβαλλόμενα μέρη με νόμισμα το ευρώ, ενώ για τα υπόλοιπα μέρη στο βαθμό και υπό τους όρους που καθορίζονται στο άρθρο 14 αυτής της συνθήκης. Ορίζεται η συνοχή και η σχέση της συνθήκης με το δίκαιο της Ευρωπαϊκής Ένωσης και τίθενται οι κανόνες του δημοσιονομικού συμφώνου, πρωταρχικός σκοπός των οποίων είναι η υποχρέωση για ισοσκελισμένη ή πλεονασματική θέση της γενικής κυβέρνησης. 
Μεταξύ των άλλων, προβλέπεται ότι σε περιπτώσεις όπου παρατηρούνται σημαντικές αποκλίσεις από το μεσοπρόθεσμο στόχο ή την πορεία εφαρμογής αυτού, τίθεται αυτομάτως σε λειτουργία διορθωτικός μηχανισμός. Ο μηχανισμός αυτός περιλαμβάνει την υποχρέωση του συμβαλλόμενου μέρους να εφαρμόσει μέτρα για τη διόρθωση των αποκλίσεων εντός ορισμένης προθεσμίας. Οι κανόνες αυτοί ισχύουν στο εθνικό δίκαιο των συμβαλλομένων μερών το αργότερο ένα έτος μετά την έναρξη ισχύος της κυρούμενης συνθήκης μέσω διατάξεων δεσμευτικού ή και μόνιμου χαρακτήρα και διατάξεων, οι οποίες κατοχυρώνονται μέσω των διαδικασιών που διέπουν τον εθνικό προϋπολογισμό.
Η προοπτική και η πορεία της εξέλιξης της πορείας της Ευρώπης μπορεί να αξιολογηθεί μόνο σε βάθος χρόνου και κύρια από τα αποτελέσματα που θα έχει στη διατήρηση της σταθερότητας εντός της ζώνης του ευρώ, στην ενίσχυση της δημοσιονομικής και οικονομικής πολιτικής, καθώς και στην προστασία των κρατών σε συνθήκες κρίσεων. Γίνονται τα πρώτα βήματα προς την κατεύθυνση στενότερης συνεργασίας και συντονισμού των ευρωπαϊκών χωρών, καθώς και στην αντιμετώπιση αδυναμιών που υπήρχαν στο αρχικό πλαίσιο λειτουργίας της Ευρωζώνης.
Στα χρόνια που πέρασαν είπαμε πολλές φορές ότι στο πλαίσιο των αλλαγών που γίνονται στις συνθήκες στα θέματα διαχείρισης και στα θέματα πολιτικής αντίληψης σε σχέση με το ευρώ στην Ευρώπη, η χώρα μας θα πρέπει να είναι όρθια και να συμμετέχει με κάθε τρόπο σ’ αυτή τη διαπραγμάτευση. Όμως, πρέπει να σημειώσουμε ότι η Ευρώπη δεν ήρθε αντιμέτωπη με ένα ζήτημα που ήταν μόνο το ζήτημα των συστημικών προβλημάτων του ευρώ και των επιθέσεων κερδοσκοπίας, αλλά η Ευρώπη είναι ακόμα και σήμερα αντιμέτωπη με ένα συντηρητισμό στην αντίληψη και στις πολιτικές επιλογές.
Η προοπτική, λοιπόν, εξόδου από την κρίση θα πρέπει να αναζητηθεί και σε διαδικασίες που ενοποιούν και ενισχύουν τη δημοσιονομική και οικονομική πολιτική και ενεργοποιούν μηχανισμούς στο εσωτερικό της Ευρωζώνης για την προστασία των χωρών σε συνθήκες ύφεσης, διατηρώντας ταυτόχρονα τις επιλογές της Ευρώπης για την ενίσχυση της ανταγωνιστικότητας, την προώθηση της απασχόλησης, τη βιωσιμότητα των δημοσίων οικονομικών και την ενίσχυση της χρηματοπιστωτικής σταθερότητας.
Όσον αφορά τη χώρα μας και το μέλλον της, αυτό δεν μπορεί παρά να είναι άρρηκτα συνδεδεμένο με την τύχη της Ευρωζώνης και του ευρώ, καθώς αποτελεί αναπόσπαστο κομμάτι του στενού πυρήνα της και μόνο έτσι πρέπει να παραμείνει.
Ευχαριστώ πολύ.
(Χειροκροτήματα από την πτέρυγα του ΠΑΣΟΚ)</Speech>
 ΠΡΟΕΔΡΕΥΩΝ (<ChairmanSpeech><Parlmember>Ευάγγελος Αργύρης</Parlmember>): Το λόγο έχει ο κ. Χρήστος Σταϊκούρας, Βουλευτής της Νέας Δημοκρατίας και εισηγητής της.
Ορίστε, κύριε συνάδελφε, έχετε το λόγο.</ChairmanSpeech>
<Speech><Parlmember>ΧΡΗΣΤΟΣ ΣΤΑΪΚΟΥΡΑΣ</Parlmember>: Κυρίες και κύριοι συνάδελφοι, καλούμαστε σήμερα να συζητήσουμε σημαντικές αποφάσεις του Ευρωπαϊκού Συμβουλίου, να κυρώσουμε τις κοινοτικές πρωτοβουλίες για τη διασφάλιση της δημοσιονομικής σταθερότητας στην Ευρωζώνη και την ενδυνάμωση της οικονομικής διακυβέρνησης στην Ευρωπαϊκή Ένωση.
Είναι πρωτοβουλίες σε μία ευρύτερη κοινοτική προσπάθεια που αποσκοπεί στη βελτίωση του συντονισμού των οικονομικών πολιτικών, στην ενίσχυση της σταθερότητας της ευρωπαϊκής οικονομίας, στην τόνωση της ουσιαστικής οικονομικής διακυβέρνησης, στην ενδυνάμωση της ανταγωνιστικότητας της Ευρώπης, στην επίλυση του προβλήματος της κρίσεως χρέους.
Η λήψη αυτών των πρωτοβουλιών κατέστη αναγκαία και χρονικά επιτακτική μετά την εξέλιξη βασικών δημοσιονομικών μεγεθών τα τελευταία χρόνια στην Ευρώπη εξαιτίας της χρηματοπιστωτικής και της οικονομικής κρίσης.
Ειδικότερα, το δημοσιονομικό έλλειμμα σε ευρωπαϊκό επίπεδο από 0,9% του ΑΕΠ το 2007, σκαρφάλωσε περίπου στο 6,5% του ΑΕΠ το 2009 και το δημόσιο χρέος από 59% του ΑΕΠ το 2007, ανέβηκε στο 75% του ΑΕΠ το 2009. Συνεπώς είναι σαφές ότι η Ευρώπη αντιμετωπίζει ένα διπλό πρόβλημα ελλείμματος και χρέους που πρέπει συλλογικά και συνεκτικά να αντιμετωπιστεί. 
Υπογραμμίζω τις λέξεις «συλλογικά» και «συνεκτικά», καθώς είναι γεγονός ότι όλο το προηγούμενο διάστημα η Ευρώπη αντιμετώπιζε την κρίση χρέους στους κόλπους της διστακτικά, συμβιβαστικά και με ημίμετρα, επιδεικνύοντας αργά αντανακλαστικά. Άργησε να συνειδητοποιήσει ότι η κρίση ήταν και είναι συστημική και απειλεί την ίδια τη βιωσιμότητα του κοινού νομίσματος. Άργησε να καταλήξει σε μία συνολική και πειστική λύση. Συνεπώς, αναγκάστηκε, αν και καθυστερημένα, έστω και συμβιβαστικά, να προβεί σε θεσμικές αποφάσεις, τις οποίες συζητάμε σήμερα.
Κυρίες και κύριοι συνάδελφοι, με το παρόν σχέδιο νόμου κυρώνονται τρεις σημαντικές, βασικές κοινοτικές αποφάσεις. Η πρώτη είναι η απόφαση του Ευρωπαϊκού Συμβουλίου της 25ης Μαρτίου του 2011 για την αναγκαία τροποποίηση του άρθρου 136 της Συνθήκης της Λισαβόνας, σχετικά με τη λειτουργία της Ευρωπαϊκής Ένωσης. 
Σύμφωνα με την εν λόγω τροποποίηση, τα κράτη-μέλη της Ευρωζώνης αποκτούν τη δυνατότητα να θεσπίσουν διακρατικό μηχανισμό σταθερότητας. Ο σκοπός αυτού του μηχανισμού είναι η διασφάλιση της σταθερότητας στην Ευρωζώνη στο σύνολό της και κατ’ επέκταση στη διατήρηση της οικονομικής και χρηματοοικονομικής σταθερότητας της Ευρωπαϊκής Ένωσης.
Η δεύτερη απόφαση είναι η συνθήκη για τη δημιουργία του ευρωπαϊκού μηχανισμού σταθερότητας, με σκοπό την κινητοποίηση χρηματοδότησης και την παροχή στήριξης προς κράτη-μέλη που αντιμετωπίζουν σοβαρά προβλήματα. Πρόσφατα, μάλιστα –και ορθώς- ενισχύθηκε η ευελιξία του μηχανισμού με τη δυνατότητα παρέμβασης τόσο στην πρωτογενή, όσο και στη δευτερογενή αγορά ομολόγων, ώστε να βελτιωθεί η αποτελεσματικότητα της χρηματοπιστωτικής συνδρομής και να αποτραπεί ο κίνδυνος μετάδοσης της κρίσης, ενώ η μέγιστη δανειοδοτική ικανότητα του μηχανισμού κατ’ αρχάς διαμορφώθηκε στα 500 δισεκατομμύρια ευρώ.
Στο σημείο αυτό, όμως, πρέπει να σημειωθεί πως θα ήταν πολύ σημαντική η αύξηση της μέγιστης δανειακής ικανότητας, ώστε ο μηχανισμός να είναι σε θέση να διασφαλίζει με περισσότερη επάρκεια την οικονομική και χρηματοοικονομική σταθερότητα των κρατών-μελών της Ευρωζώνης.
Προς την κατεύθυνση αυτή, κρίνεται θετική η πρωτοβουλία της Ευρωπαϊκής Επιτροπής, η οποία φαίνεται να προτείνει την αύξηση της μέγιστης δανειακής ικανότητας από τα 500 δισεκατομμύρια ευρώ, στα 740 δισεκατομμύρια ευρώ και την αύξηση του συνολικού εγγεγραμμένου κεφαλαίου στα 940 δισεκατομμύρια ευρώ. 
Η τρίτη απόφαση είναι η συνθήκη για τη σταθερότητα, το συντονισμό και τη διακυβέρνηση στην Οικονομική και Νομισματική Ένωση. Σύμφωνα μ’ αυτήν, ενισχύεται ο οικονομικός πυλώνας της ένωσης μέσω της θέσπισης ενός συνόλου κανόνων με κυριότερο την υποχρέωση για ισοσκελισμένο ή πλεονασματικό προϋπολογισμό. Στόχοι είναι η προώθηση της δημοσιονομικής προσαρμογής και πειθαρχίας, η ενδυνάμωση του συντονισμού των οικονομικών πολιτικών των κρατών-μελών και η βελτίωση της διακυβέρνησης της Ευρώπης. Πρόκειται για στόχους οι οποίοι δύναται τακτικά να επικαιροποιούνται λόγω μεταβολής των κύριων παραμέτρων. Αυτό το αξιολογώ ως μία πολύ σημαντική παράμετρο.
Όμως, κυρίες και κύριοι συνάδελφοι, η αυστηρή επιδίωξη της δημοσιονομικής πειθαρχίας, ενώ είναι αναγκαία, δεν είναι και ικανή συνθήκη για την εξασφάλιση του ζητουμένου, την εξασφάλιση της ευημερίας των πολιτών και, φυσικά, για την έξοδο της Ευρώπης από την κρίση. Άλλωστε, οι τελευταίες ευρωπαϊκές εκτιμήσεις αναδεικνύουν τις δυσμενείς επιπτώσεις αυτής της μονόπλευρης προσέγγισης. 
Ενδεικτικά και μόνο θα σας πω ότι το τέταρτο τρίμηνο του 2011 καταγράφεται έστω και οριακή ύφεση στην Ευρώπη κατά 0,3%, ενώ σε αντίστοιχα επίπεδα προβλέπεται και ύφεση για το 2012.
Αυτό μάλιστα είναι πιο ορατό στην περίπτωση της Ελλάδος. Η οικονομική δραστηριότητα έχει καταρρεύσει. Για πέμπτη συνεχόμενη χρονιά η ελληνική οικονομία αναμένεται να βρεθεί βυθισμένη σε βαθιά ύφεση, συσσωρεύοντας απώλειες της τάξεως του 20% στο Ακαθάριστο Εγχώριο Προϊόν της χώρας για την περίοδο 2008-2012. 
Το 2011 η ύφεση ανήλθε περίπου στο 7% έναντι της αρχικής πρόβλεψης για 50% στον προϋπολογισμό. Για το 2012 η ύφεση προβλέπεται με τις πιο συντηρητικές εκτιμήσεις να διαμορφωθεί κοντά στο 5%, έναντι πρόβλεψης πριν από λίγους μήνες για 2,8% και έναντι πρόβλεψης πριν από έξι μήνες για ανάπτυξη το 2012, ενώ το έλλειμμα του 2011 θα κλείσει περίπου μία ποσοστιαία μονάδα του ΑΕΠ χαμηλότερα από το 2010. Ο στόχος για επίτευξη πρωτογενούς πλεονάσματος φέτος, βασική παράμετρος για την αναστροφή της τάσεως διόγκωσης του χρέους, μετατίθεται παρά τα νέα πρόσθετα μέτρα για του χρόνου. Η ανεργία παρ’ ότι εκτιμάται στον προϋπολογισμό στο 15,4% για το 2011, έχει ήδη διαμορφωθεί στο 21% το Δεκέμβριο, με τους ανέργους να έχουν ξεπεράσει το ένα εκατομμύριο.
Δεν αρκεί, συνεπώς, η προσήλωση στη δημοσιονομική προσαρμογή και πειθαρχία, ειδικά όταν ο μακροπρόθεσμος στόχος, σύμφωνα και με την υπό κύρωση συνθήκη για τη σταθερότητα, το συντονισμό και τη διακυβέρνηση στην Οικονομική και Νομισματική Ένωση είναι η μείωση του χρέους στο 60% του ΑΕΠ, σε ίσο ποσοστό για είκοσι χρόνια και επιβολή ποινών, όταν σύμφωνα με τις εκτιμήσεις της ίδιας της επιτροπής το χρέος μας θα ανέλθει περίπου στο 116% το 2020.
Απαιτείται, συνεπώς, η συμπλήρωση των πολιτικών όπως αναφέρεται και στα συμπεράσματα του τελευταίου ευρωπαϊκού συμβουλίου, με μέτρα για την ανάσχεση της ύφεσης, την αναθέρμανση της πραγματικής οικονομίας και τον περιορισμό της ανεργίας. Απαιτείται, επίσης, η τροποποίηση συγκεκριμένων πολιτικών που έχουν αποδειχθεί οικονομικά αναποτελεσματικές και κοινωνικά άδικες και οι οποίες θα πρέπει διαρκώς να επαναξιολογούνται με μεθοδολογίες κόστους-οφέλους και κόστους αποτελεσματικότητας. 
Αυτή η τροποποίηση των πολιτικών είναι εφικτή για μια σειρά από λόγους:
Πρώτον, διότι το ίδιο το πρόγραμμα οικονομικής πολιτικής της Ελλάδος αναφέρει μέσα ότι θα διαβουλευτούμε ως χώρα με την Ευρωπαϊκή Επιτροπή, την Ευρωπαϊκή Κεντρική Τράπεζα και το Διεθνές Νομισματικό Ταμείο σε περίπτωση σημαντικά βαθύτερης από την αναμενόμενη ύφεσης, για να αξιολογήσουμε αν η πορεία δημοσιονομικής προσαρμογής πρέπει να επεκταθεί και μετά το 2014. Αυτό είναι σημείο διαπραγμάτευσης, συνεπώς.
Δεύτερον, διότι πρόσφατα τα ίδια τα στελέχη του Διεθνούς Νομισματικού Ταμείου, όπως είναι ο επικεφαλής των οικονομολόγων έγραψε σε άρθρο του την προηγούμενη εβδομάδα για την Ελλάδα ότι σε όλα τα προγράμματα και στην Ελλάδα συμβαίνουν απρόβλεπτα πράγματα και το πρόγραμμα αναμφίβολα θα πρέπει να αναπροσαρμοστεί στην πορεία του.
Ο τρίτος λόγος είναι γιατί οι ίδιοι οι στόχοι αλλάζουν. Ο στόχος για επίτευξη πρωτογενούς πλεονάσματος φέτος 1,1% του ΑΕΠ μετατέθηκε για του χρόνου, για το 2013. Έτσι φέτος παρά τη λήψη νέων επώδυνων μέτρων με τον εφαρμοστικό νόμο, εκτιμάται ότι θα έχουμε πρωτογενές έλλειμμα 0,2% του ΑΕΠ σε συμφωνία με τους εταίρους. Οι στόχοι, συνεπώς, σε συμφωνία με τους εταίρους τροποποιήθηκαν. 
Τέταρτος λόγος, γιατί κατά την πρόσφατη διαμόρφωση του προγράμματος έγινε για πρώτη φορά διαπραγμάτευση κυρίως με την επιμονή και την εμμονή του Προέδρου της Νέας Δημοκρατίας του κ. Σαμαρά. Σε άλλα θέματα η χώρα τα κατάφερε, όπως είναι στη ματαίωση αύξησης στις αντικειμενικές αξίες των ακινήτων κατά 25% αναδρομικά από τον φετινό Ιανουάριο, στη διατήρηση του δέκατου τρίτου και δέκατου τέταρτου μισθού στον ιδιωτικό τομέα, στη στήριξη των χαμηλοσυνταξιούχων. Βέβαια, σε άλλα δεν τα κατάφερε αλλά πέτυχε αρκετά. 
Ο πέμπτος λόγος είναι ότι σε πρόσφατη τοποθέτησή του ο ίδιος ο εκπρόσωπος του Διεθνούς Νομισματικού Ταμείου στην τρόικα, αναφορικά με το θέμα των τροποποιήσεων του προγράμματος, δήλωσε ότι η κυβέρνηση που θα προκύψει από τις εκλογές είναι εύλογο να επιθυμεί να κάνει κάποιες αλλαγές στην οικονομική πολιτική, οι οποίες θα πρέπει βέβαια να είναι ευθυγραμμισμένες με το βασικό πλαίσιο της συμφωνίας.
Είναι συνεπώς -και κλείνω- σαφής και κοινή η διαπίστωση, όχι μόνο της Νέας Δημοκρατίας, αλλά και η πεποίθηση ότι χωρίς ανάκαμψη και ανάπτυξη της οικονομίας, ούτε οι άμεσοι δημοσιονομικοί στόχοι θα επιτευχθούν ούτε το χρέος θα καταστεί μακροχρόνια βιώσιμο.
Σας ευχαριστώ πολύ
(Χειροκροτήματα από την πτέρυγα της Νέας Δημοκρατίας)</Speech>
ΠΡΟΕΔΡΕΥΩΝ (<ChairmanSpeech><Parlmember>Ευάγγελος Αργύρης</Parlmember>): Ο ειδικός αγορητής του Κομμουνιστικού Κόμματος Ελλάδας κ. Νικόλαος Καραθανασόπουλος έχει το λόγο.</ChairmanSpeech> 
<Speech><Parlmember>ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ</Parlmember>: Ευχαριστώ, κύριε Πρόεδρε.
Συζητάμε ουσιαστικά τρεις πολύ σημαντικές συμφωνίες, τρεις συμφωνίες οι οποίες προσπαθούν να θωρακίσουν ακόμα περισσότερο την ιμπεριαλιστική περιφερειακή ένωση, την Ευρωπαϊκή Ένωση, των καπιταλιστικών χωρών για να μπορέσει από καλύτερες θέσεις να διαχειριστεί την καπιταλιστική κρίση και ταυτόχρονα στο πλαίσιο αυτό να προσπαθήσει να διασφαλίσει την ανταγωνιστικότητα και την κερδοφορία των μονοπωλιακών ομίλων. Στο όνομα αυτό θυσιάζει, οδηγεί τον Καιάδα τα εργασιακά και ασφαλιστικά δικαιώματα, τα δικαιώματα της λαϊκής οικογένειας του συνόλου των χωρών της Ευρωπαϊκής Ένωσης για να μπορούν να καλύψουν σήμερα τις σύγχρονες και διευρυμένες ανάγκες. 
Οι συμφωνίες τις οποίες έρχεται να κυρώσει σήμερα το ελληνικό Κοινοβούλιο είναι αποτέλεσμα συμβιβασμών ανάμεσα στα κράτη-μέλη της Ευρωπαϊκής Ένωσης, συμβιβασμών οι οποίες έχουν προσωρινό χαρακτήρα και ήδη εκφράζονται μία σειρά αντιθέσεις. 
Για παράδειγμα, σημερινά δημοσιεύματα αναφέρουν ότι το ύψος του κεφαλαίου του μόνιμου μηχανισμού σταθερότητας είναι πολύ μικρό και πρέπει να αυξηθεί από τα 500, 700, να πάει στο 1 τρισεκατομμύριο και μάλιστα και με τη συμβολή του Διεθνούς Νομισματικού Ταμείου να φτάσει τα 1,5 τρισεκατομμύρια γιατί μόνο έτσι, λέει, θα καθησυχαστούν και θα ηρεμήσουν οι αγορές. 
Δεύτερον είναι αντιθέσεις οι οποίες εκφράζονται και μέσα στους κόλπους της Ευρωπαϊκής Ένωσης για την νέα συμφωνία της δημοσιονομικής σταθερότητας, που βεβαίως δεν εκφράζουν αντιθέσεις από θέσεις προάσπισης των λαϊκών συμφερόντων, αλλά αντίθετα επιμέρους διαφοροποιήσεις οι οποίες θωρακίζουν, εξυπηρετούν ανάγκες επιμέρους τμημάτων κεφαλαίου, όπως για παράδειγμα τη λογική να ενισχυθεί ακόμα περισσότερο – το ακούσαμε και από τον εισηγητή της Νέας Δημοκρατίας- το αναπτυξιακό μείγμα. Χωρίς βεβαίως αυτό το αναπτυξιακό μείγμα να αμφισβητεί την ανάγκη, την προϋπόθεση για όλο και πιο φτηνή εργατική δύναμη χωρίς εργατικά δικαιώματα που αποτελεί τη βασική προϋπόθεση για την όποια θωράκιση της ανταγωνιστικότητας των μονοπωλιακών ομίλων, ιδιαίτερα στο πλαίσιο του οξύτατου, του σφοδρότατου ανταγωνισμού που έχουν με άλλους μονοπωλιακούς ομίλους, όχι μόνο των Ηνωμένων Πολιτειών, αλλά κυρίως αυτών που ονομάζονται ανερχόμενες ή σε εξέλιξη καπιταλιστικές οικονομίες της Κίνας και της Ινδίας, οι οποίες έχουν διασφαλίσει μία πολύ φτηνή εργατική δύναμη. 
Αυτός ο συμβιβασμός αποτυπώνει τις συνθήκες όξυνσης της καπιταλιστικής κρίσης οι οποίες αγκαλιάζουν, επεκτείνονται στο σύνολο ουσιαστικά των χωρών-μελών της Ευρωπαϊκής Ένωσης. Μία κρίση η οποία αποτελεί και την αιτία της απότομης διεύρυνσης της ανισομετρίας σε επίπεδο Ευρωπαϊκής Ένωσης. Μία ανισομετρία η οποία καταγράφει τον ακόμη πιο ισχυρό ρόλο της Γερμανίας και την υποχώρηση της θέσης της γαλλικής οικονομίας, μία ανισομετρία η οποία οξύνει τις αντιθέσεις στο επίπεδο της Ευρωπαϊκής Ένωσης και μάλιστα ενισχύει τις υπαρκτές από την ίδια τη φύση της Ευρωπαϊκής Ένωσης φυγόκεντρες τάσεις.
Δεν είναι τυχαίο ότι δύο χώρες από τις είκοσι επτά της Ευρωπαϊκής Ένωσης, η Μεγάλη Βρετανία και η Τσεχία αρνήθηκαν να υπογράψουν τη νέα Συνθήκη για τη δημοσιονομική σταθερότητα. Μάλιστα αυτή η αντίθεση δεν εκφράζει καμμία διαφωνία στο όνομα της προάσπισης των συμφερόντων της εργατικής τάξης και της λαϊκής οικογένειας. Είναι μία διαφωνία στο πλαίσιο του συστήματος. Είναι μια διαφωνία που θέλει να θωρακίσει, να ενισχύσει τα επιμέρους συμφέροντα των κρατών-μελών και να εξυπηρετήσει τις ανάγκες των δικών τους μονοπωλιακών ομίλων. 
Ποιο είναι το βασικό χαρακτηριστικό γνώρισμα των συμφωνιών που συζητάμε; Αποτελούν ένα ακόμα κρίκο στο να ενισχυθούν τα αντιδραστικά, αντιλαϊκά, ταξικά χαρακτηριστικά της Ευρωπαϊκής Ένωσης, επιβεβαιώνοντας για μία ακόμα φορά ότι αποτελεί τη λυκοσυμμαχία των μονοπωλιακών ομίλων του κεφαλαίου σε βάρος των λαών, σε βάρος της εργατικής τάξης της ίδιας της Ευρωπαϊκής Ένωσης. Αυτό αποτυπώνεται συνολικά από το πνεύμα, το περιεχόμενο αλλά και το χαρακτήρα των συμφωνιών. 
Η νέα συνθήκη δημοσιονομικής σταθερότητας έχει έναν πολύ συγκεκριμένο στόχο: να θωρακίσει την ανταγωνιστικότητα και την κερδοφορία των μονοπωλιακών ομίλων μέσα από την ενίσχυση της δημοσιονομικής διακυβέρνησης σε επίπεδο Ευρωπαϊκής Ένωσης. Αποτελεί δηλαδή έναν ακόμα κρίκο στα νέα χαρακτηριστικά που απέκτησε η Ευρωπαϊκή Ένωση με τη Συνθήκη του Μάαστριχτ. Αποτελεί ένα σημαντικό εργαλείο στην προσπάθεια ολοκλήρωσης της Συνθήκης του Μάαστριχτ, όπου ουσιαστικά είχε προχωρήσει η οικονομική και νομισματική ενοποίηση της Ευρωπαϊκής Ένωσης. 
Το πρώτο βήμα ήταν η νομισματική ενοποίηση ανισόμετρων οικονομιών, που και τότε βεβαίως ακούγονταν φωνές από διάφορους κύκλους της Ευρωπαϊκής Ένωσης ότι πρέπει να προχωρήσει και η οικονομική διακυβέρνηση. Μάλιστα, ορισμένες πολιτικές δυνάμεις το θεωρούσαν δημοκρατικό έλλειμμα της Ευρωπαϊκής Ένωσης. 
Ε, λοιπόν, αυτή η οικονομική διακυβέρνηση ισχυροποιείται μέσα από τη νέα συνθήκη δημοσιονομικής σταθερότητας, η οποία ενισχύει περισσότερο τους μηχανισμούς της Ευρωπαϊκής Ένωσης για να επιβάλουν τη μεγαλύτερη αυστηροποίηση των όρων και των κανόνων της νομισματικής πειθαρχίας, δηλαδή την περιφρούρηση στο 3% του δημοσιονομικού ελλείμματος και τη μείωση του δημόσιου χρέους στο επίπεδο του 60% του ΑΕΠ. Βεβαίως, επιβάλλουν την εφαρμογή του κανόνα της δημοσιονομικής ισορροπίας με συνταγματικές αλλαγές και τροποποιήσεις. Μιλάμε δηλαδή για την ανάγκη επιτυχίας ισοσκελισμένων και πλεονασματικών προϋπολογισμών, κάτι που δεν είναι μία τεχνητή υπόθεση. 
Η υπόθεση των ισοσκελισμένων και πλεονασματικών προϋπολογισμών αφορά και επιβεβαιώνει τον βάρβαρο και αντιλαϊκό χαρακτήρα των προϋπολογισμών των κρατών-μελών της Ευρωπαϊκής Ένωσης. Γιατί η υπόθεση πλεονασματικού προϋπολογισμού σημαίνει ακόμη μεγαλύτερα βάρη μέσα από τη φορολογία, τη μείωση των μισθολογικών και συνταξιοδοτικών δικαιωμάτων, μέσα από τη μεγαλύτερη εμπορευματοποίηση της υγείας, της πρόνοιας, της παιδείας, μέσα από τη μείωση των κρατικών δαπανών. Έτσι θα διασφαλίσουν μεγαλύτερη δυνατότητα χρηματοδότησης των επιχειρηματικών ομίλων. Εκεί οδηγεί η υπόθεση των πλεονασματικών προϋπολογισμών. 
Καθορίζει μηχανισμούς και μέτρα για την αυτόματη επιβολή των όρων και των προϋποθέσεων τήρησης αυτών των δύο κανόνων, δηλαδή το 3% για το δημόσιο έλλειμμα και το 60% για το δημόσιο χρέος.
Καθορίζει, δηλαδή, ένα διαρκές μνημόνιο σε βάρος των λαών σε περίπτωση που ξεπερνιούνται αυτά τα όρια. Μάλιστα προβάλλουν και τη λογική της θέσπισης προστίμων στο ύψος του 0,1% του εκάστοτε εγχώριου ΑΕΠ. 
Αυτά τα ζητήματα πρέπει να τα δούμε σε συνδυασμό γιατί ακριβώς εντάσσονται μέσα στο πλαίσιο του νέου συμφώνου για το ευρώ που ουσιαστικά επιβάλλει μέτρα μόνιμης, σταθερής και διαρκούς προσπάθειας θωράκισης της ανταγωνιστικότητας, σύνδεσης των μισθών και των εργασιακών και ασφαλιστικών δικαιωμάτων με την ανάγκη στήριξης της κερδοφορίας των επιχειρηματικών ομίλων. 
Ταυτόχρονα η ίδια η συμφωνία επιβεβαιώνει το γεγονός μέσα από τη δυνατότητα ενισχυμένης συνεργασίας ανάμεσα στα κράτη μέλη σε μια ομάδα εννέα τουλάχιστον κρατών-μελών που θα μπορούν να προχωρήσουν σε επιμέρους συμφωνίες πολιτικής και οικονομικής συνεργασίας διαμορφώνοντας τις συνθήκες και τις προϋποθέσεις για μια Ευρωπαϊκή Ένωση, για μια ευρωένωση πολλαπλών ταχυτήτων ανάλογα με τα ιδιαίτερα συμφέροντα και την οικονομική ισχύ. 
Το αποτέλεσμα αυτών των μέτρων και της νέας συνθήκης για τη δημοσιονομική σταθερότητα θα είναι η ολοένα και πιο φτηνή εργατική δύναμη, θα είναι οι συνθήκες εργασιακής γαλέρας με σκοπό απλά και μόνο να θωρακιστεί η ανταγωνιστικότητα και να στηριχθεί η κερδοφορία των μονοπωλιακών ομίλων. 
Στην ίδια λογική με τα παραπάνω κινείται και η καθιέρωση του μόνιμου μηχανισμού σταθερότητας που αποτελεί μηχανισμό ελεγχόμενης ουσιαστικά χρεοκοπίας διαμορφώνοντας προϋποθέσεις από τον προσωρινό μηχανισμό ο οποίος έχει διαμορφωθεί για μεγαλύτερη ευελιξία μιας και μπορεί να καταφεύγει και στη δευτερογενή αγορά ομολόγων. Η όποια στήριξη από το μόνιμο μηχανισμό συνοδεύεται από μνημόνιο μέτρων, από νέα μνημόνια σε βάρος των λαών. 
Απ’ αυτή, λοιπόν, την άποψη αυτός ο μηχανισμός δεν είναι τίποτα άλλο παρά μια προσπάθεια να θωρακιστεί, να διασφαλιστεί το χρηματοπιστωτικό σύστημα σε επίπεδο Ευρωπαϊκής Ένωσης και να διασφαλιστούν οι πιστωτές. Απ’ αυτά τα ζητήματα προβάλλει ανάγλυφα το γεγονός ότι εκχωρούνται δικαιώματα από τα κράτη μέλη προς όφελος της ενίσχυσης της περιφερειακής ιμπεριαλιστικής ένωσης. Αποτυπώνει την ανισοτιμία στις σχέσεις ανάμεσα στα κράτη μέλη της Ευρωπαϊκής Ένωσης, μια ανισοτιμία που καθορίζεται ανάλογα με την οικονομική ισχύ του κάθε κράτους μέλους. Και βεβαίως πετάει στο καλάθι των αχρήστων όλες αυτές τις λογικές και αντιλήψεις περί αλληλεγγύης ανάμεσα στα κράτη μέλη της Ευρωπαϊκής Ένωσης. 
Ταυτόχρονα όμως, επειδή ακριβώς πρόκειται για μηχανισμούς διαχείρισης ενός συστήματος που έχει πλέον εξαντλήσει τα ιστορικά του όρια, δεν μπορούν να απαντήσουν και να θωρακίσουν το καπιταλιστικό σύστημα από τις καπιταλιστικές κρίσεις και την παροδική τους εμφάνιση. Δεν μπορούν, δηλαδή, αυτού του είδους οι μηχανισμοί και αυτού του είδους οι συμφωνίες να αντιμετωπίσουν τους οικονομικούς νόμους του καπιταλιστικού συστήματος και την όξυνση των αντιθέσεων, την υπερσυσσώρευση, δηλαδή, του κοινωνικά παραγόμενου πλούτου σε όλο και λιγότερα χέρια, με αποτέλεσμα την εκδήλωση νέων ολοένα πιο οξυμένων και βαθέων κρίσεων στην καπιταλιστική οικονομία της Ευρωπαϊκή Ένωση αλλά και του κάθε κράτους μέλους. 
Έτσι, λοιπόν, όπως και τα προηγούμενα συνθήματα ότι το ευρώ θα θωρακίσει τις οικονομίες, και οι σημερινές συνθήκες και ο μόνιμος μηχανισμός δεν πρόκειται να οδηγήσουν σε μια αειφόρο ανάπτυξη. Βεβαίως στο πλαίσιο του καπιταλισμού η αναπτυξιακή διαδικασία προϋποθέτει τη σχετική και απόλυτη επιδείνωση των ίδιων των εργαζομένων και των λαϊκών οικογενειών.
Βεβαίως, πέφτει στο κενό, μέσα από αυτούς τους σιδερένιους κανόνες που επιβάλουν οι νέες αυτές συμφωνίες, η λογική της αναδιαπραγμάτευσης στο πλαίσιο της Ευρωπαϊκής Ένωσης που προβάλλουν αντιπολιτευόμενες -ή ακόμα και συμπολιτευόμενες- πολιτικές δυνάμεις στην Ελλάδα.
Η όποια αναδιαπραγμάτευση, λοιπόν, δεν πρόκειται να αμφισβητήσει αυτό το χαρακτήρα, το βάρβαρο και ταξικό χαρακτήρα της Ευρωπαϊκής Ένωσης. 
Και, βεβαίως, η λογική ότι με μία αλλαγή συσχετισμών δυνάμεων θα μπορεί να αλλάξει και η αρχιτεκτονική της Ευρωπαϊκής Ένωσης, αποδεικνύεται μία οφθαλμαπάτη, διότι και στο παρελθόν είχαμε άλλους συσχετισμούς δυνάμεων στην Ευρωπαϊκή Ένωση. Αυτό, όμως, δεν απέτρεψε την πορεία στήριξης και ενίσχυσης των ιμπεριαλιστικών και ταξικών της χαρακτηριστικών.
Έχει, δηλαδή, χρεοκοπήσει αυτή η λογική και η αντίληψη, όπως χρεοκόπησε και το παλιό σύνθημα των οπορτουνιστικών δυνάμεων για την ΕΟΚ των εργαζομένων, όπως χρεοκόπησε και ο λεγόμενος ευρωκομμουνισμός και οι πολιτικοί του φορείς σε επίπεδο Ευρωπαϊκής Ένωσης.
Σήμερα, λοιπόν, προβάλλει ανάγλυφα η προοπτική και η αναγκαιότητα ρήξης και αποδέσμευσης με την Ευρωπαϊκή Ένωση, μια ρήξη και μια αποδέσμευση που πρέπει να συνοδεύονται από την κοινωνικοποίηση των μονοπωλιακών ομίλων, από τη μονομερή διαγραφή του δημόσιου χρέους, τον κεντρικό σχεδιασμό και τον εργατικό έλεγχο, από το να αλλάξει χέρια η εξουσία. 
Μόνο με αυτό τον τρόπο μπορεί να απαντηθεί η πρόκληση η οποία υπάρχει: Πώς μπορεί κάποιος να απαντήσει στο γεγονός ότι όλες οι αντικειμενικές προϋποθέσεις -η ανάπτυξη της παραγωγικότητας της εργασίας, της επιστήμης, της τεχνολογίας, των μέσων παραγωγής- δίνουν τη δυνατότητα στη λαϊκή οικογένεια να μπορεί αντικειμενικά να περάσει πολύ καλύτερα; 
Σήμερα, όμως, ο καπιταλισμός όχι μόνο δεν επιτρέπει να περάσει πολύ καλύτερα, αλλά την οδηγεί σαράντα και πενήντα χρόνια πίσω, στο όνομα ακριβώς διασφάλισης του καπιταλιστικού κέρδους.
Από αυτή την άποψη, λοιπόν, είναι φανερό ότι το Κομμουνιστικό Κόμμα Ελλάδας καταψηφίζει το σύνολο αυτών των αντιλαϊκών συνθηκών.</Speech>
ΠΡΟΕΔΡΕΥΩΝ (<ChairmanSpeech><Parlmember>Ευάγγελος Αργύρης</Parlmember>): Ο Υπουργός Οικονομικών κ. Φίλιππος Σαχινίδης έχει το λόγο.</ChairmanSpeech>
<Speech><Parlmember>ΦΙΛΙΠΠΟΣ ΣΑΧΙΝΙΔΗΣ</Parlmember> (Υπουργός Οικονομικών): Σας ευχαριστώ, κύριε Πρόεδρε.
Με αφορμή το θέμα που τέθηκε από αρκετούς συναδέλφους αναφορικά με την ισχύ των συνθηκών, θα ήθελα να κάνω μία αναδιατύπωση για να διευκρινίσω ότι το άρθρο το οποίο επικαλούμαστε είναι το άρθρο 28 και εννοείται η παράγραφος 1. Επειδή, όμως, δεν υπήρχε ρητά, θέλω να γίνει η εξής προσθήκη: «Στο πρώτο εδάφιο των άρθρων πρώτον, δεύτερον και τρίτον, μετά τις λέξεις «άρθρο 28» τίθενται οι λέξεις «παράγραφος 1».
Θέλω, επίσης, να καταθέσω κάποιες αναδιατυπώσεις -οι οποίες θα παρακαλούσα να διανεμηθούν στους συναδέλφους- που αφορούν την προσθήκη τετάρτου άρθρου στο σχέδιο νόμου επείγοντος χαρακτήρα.
Με την πρώτη προσθήκη ρυθμίζεται το θέμα των επιταγών που έχουν εκδώσει πιστωτικά ιδρύματα των οποίων διακόπτεται η λειτουργία και το χαρτοφυλάκιο μεταβιβάζεται σε άλλο πιστωτικό ίδρυμα, όπως έγινε στις 19 Μαρτίου για τις τρεις συνεταιριστικές τράπεζες, προκειμένου να μην υπάρχει πρόβλημα στους πελάτες των πιστωτικών αυτών ιδρυμάτων, οι οποίοι είχαν εκδώσει επιταγές, για τις οποίες υπάρχει οκταήμερη προθεσμία εμφανίσεως από την έκδοσή τους. Ορίζεται ότι η προθεσμία αυτή αρχίζει να «τρέχει» από την ημερομηνία γνωστοποίησης από το ανάδοχο πιστωτικό ίδρυμα της έναρξης εξυπηρέτησης των μεταβιβαζόμενων λογαριασμών. Δεδομένου ότι το ανωτέρω πρόβλημα ανέκυψε κατά το πρόσφατο κλείσιμο των τριών συνεταιριστικών τραπεζών, ορίζεται έναρξη ισχύος της διάταξης αυτής η 19η Μαρτίου του 2012.
Με τη δεύτερη προσθήκη ορίζεται ότι η ετήσια οικονομική έκθεση για την περίοδο 2011 των πιστωτικών ιδρυμάτων, μπορεί να δημοσιοποιηθεί μέχρι 20/4/2012 και αυτό για να ολοκληρωθούν οι σχετικές εγγραφές που ενσωματώνουν τα αποτελέσματα του PSI.
Τρίτον, με δύο αναδιατυπώσεις στο άρθρο 7 του ν.3864/2010, με το οποίο ρυθμίζονται τα της χορήγησης κεφαλαιακής ενίσχυσης μέσω του Ταμείου Χρηματοπιστωτικής Σταθερότητας σε πιστωτικά ιδρύματα, αντικαθίσταται η εξουσιοδότηση που παρέχεται στον Υπουργό Οικονομικών για τη μετατροπή των ομολογιών που έχουν παρασχεθεί για την κεφαλαιακή ενίσχυση πιστωτικού ιδρύματος, καθώς και η εξουσιοδότηση που παρέχεται για την έκδοση τίτλων του Ταμείου Παραστατικών Δικαιωμάτων Κτήσης Μετοχών με εξουσιοδότηση που παρέχεται στο Υπουργικό Συμβούλιο.
Ορίζεται, επίσης, ότι για τα πιστωτικά ιδρύματα που έχουν μπει στον πυλώνα ενίσχυσης του ν.3723/2008 διανομή μερίσματος για τη χρήση 2011, μπορεί να γίνει μόνο με τη διανομή μετοχών.
Παρακαλώ, τα καταθέτω για τα Πρακτικά.
Σας ευχαριστώ.
(Στο σημείο αυτό o Υπουργός Οικονομικών κ. Φίλιππος Σαχινίδης καταθέτει για τα Πρακτικά τις προαναφερθείσες προσθήκες – αναδιατυπώσεις, οι οποίες έχουν ως εξής:
(Να φωτογραφηθούν οι σελ. 54-56)</Speech>
ΠΡΟΕΔΡΕΥΩΝ (<ChairmanSpeech><Parlmember>Ευάγγελος Αργύρης</Parlmember>): Κυρίες και κύριοι συνάδελφοι, έχω την τιμή να ανακοινώσω στο Σώμα ότι παρακολουθούν τη συνεδρίασή μας από τα άνω δυτικά θεωρεία, αφού συμμετείχαν στο εκπαιδευτικό πρόγραμμα «Εργαστήρι Δημοκρατίας» που οργανώνει το Ίδρυμα της Βουλής, είκοσι ένας μαθητές και μαθήτριες και δύο εκπαιδευτικοί από το 6ο Δημοτικό Σχολείο Νέας Σμύρνης.
Η Βουλή τούς καλωσορίζει
(Χειροκροτήματα απ’ όλες τις πτέρυγες της Βουλής)
Το λόγο έχει ο ειδικός αγορητής του Λαϊκού Ορθόδοξου Συναγερμού, κ. Παύλος Μαρκάκης.</ChairmanSpeech>
<Speech><Parlmember>ΠΑΥΛΟΣ ΜΑΡΚΑΚΗΣ</Parlmember>: Ευχαριστώ πολύ, κύριε Πρόεδρε.
Τόσες μεταμορφώσεις μέσα σε τόσο μικρό χρονικό διάστημα για τα άρθρα του Συντάγματος και τις παραγράφους δεν έχουν ξαναγίνει σ’ αυτήν την Αίθουσα. Εδώ είναι σαφέστατο ότι αυτές οι διεθνείς συμβάσεις είναι κορυφαίες αποφάσεις του Ευρωπαϊκού Συμβουλίου. Οι ίδιοι οι ευρωπαϊκοί εταίροι μας ζητούν από τα Ευρωπαϊκά Κοινοβούλια να κάνουν χρήση των συνταγματικών τους διαδικασιών. Πιστεύω, κύριε Πρόεδρε, ότι προσπαθώντας να αποφύγετε τη σοβαρότητα αυτών των συμβάσεων, με τον τρόπο που θέλετε να τις ψηφίσετε στη Βουλή, θα είναι άκυρες όταν θα τις προσκομίσετε στην Ευρωπαϊκή Ένωση. Οι αποφάσεις αυτές για να γίνουν δεκτές από τους μηχανισμούς στήριξης και από το Ευρωπαϊκό Συμβούλιο πρέπει να έχουν τύχει της αντίστοιχης ψήφισης και επεξεργασίας από τη Βουλή. Όταν, λοιπόν, εσείς τις προσκομίσετε και τις μετρήσουν στις αποφάσεις των κοινοβουλίων, κινδυνεύετε να τις γυρίσουν πίσω και να μας βάλουν πάλι να τις ξαναψηφίσουμε, διότι δεν έχουν ψηφιστεί με την κανονική διαδικασία. 
Είναι γεγονός, όμως, ότι εσείς σήμερα μέσα σ’ αυτήν την Αίθουσα -αντί να είναι σε εγρήγορση όλος ο μηχανισμός της Βουλής για κορυφαίες αποφάσεις του Ευρωπαϊκού Κοινοβουλίου- αισθάνεστε ενοχές και θέλετε να τις περάσετε κρυφίως. Δηλαδή, δεν θέλει το ελληνικό Κοινοβούλιο, η Κυβέρνηση, τα κόμματα που στηρίζουν την Κυβέρνηση να αναδείξουν αυτές τις συνθήκες; Αισθάνονται ότι δεν εκφράζουν την άποψη του ελληνικού λαού, ότι έχουν μέσα μεθοδεύσεις και ρήτρες, οι οποίες είναι εις βάρος του ελληνικού λαού, δεν εξυπηρετούν το δημόσιο συμφέρον; Για ποιο, λοιπόν, λόγο προσπαθούν η Κυβέρνηση και τα κόμματα που τη στηρίζουν, το ΠΑΣΟΚ και η Νέα Δημοκρατία, να αποφύγουν αυτή τη διαδικασία; 
Εγώ πιστεύω ότι και μόνο η αναγκαστική επίκληση του άρθρου 28 του Συντάγματος -και νομίζω ότι όσοι συνάδελφοι έχουν κάνει στο Ευρωπαϊκό Κοινοβούλιο πρέπει να πουν την αλήθεια σ’ αυτήν την Αίθουσα- πρέπει να πάει με την παράγραφο 2, εκεί είναι η φυσική συνέπεια αυτού που ψηφίζουμε σήμερα, όπου λέει «για να εξυπηρετηθεί σπουδαίο εθνικό συμφέρον και για να προαχθεί συνεργασία με άλλα κράτη μπορεί να αναγνωριστούν με συνθήκη ή συμφωνία σε όργανα διεθνών οργανισμών, όπως είναι ο Ευρωπαϊκός Μηχανισμός Στήριξης, αρμοδιότητες που προβλέπονται από το Σύνταγμα και για τη ψήφιση αυτού του νόμου η συνθήκη ή συμφωνία απαιτεί μια πλειοψηφία 3/5 του αριθμού των Βουλευτών», δηλαδή εκατόν ογδόντα Βουλευτές. Αυτή είναι μια απλή διαδικασία και απορώ γιατί τη φοβόσαστε, διότι εσείς, τα δύο κόμματα που στηρίζουν την Κυβέρνηση, σαν δεδηλωμένη έχετε μεγαλύτερη από εκατόν ογδόντα. Επομένως, τι σας εμποδίζει να έρθετε να ψηφίσετε έτσι αυτές τις συνθήκες και προσπαθείτε με τερτίπια να το αποφύγετε;
Νομίζω, κύριε Πρόεδρε, ότι και εσείς έχετε ευθύνη σ’ αυτό το θέμα. Δεν μπορούν να εισάγονται οι κυρώσεις αυτές και εσείς να μη λέτε με ποια διαδικασία έρχονται προς ψήφιση στη Βουλή.
Εδώ, όταν έγινε η ένταξη της Ελλάδος στην Ευρωπαϊκή Ένωση έγιναν φιέστες στο Ζάππειο, ήρθαν αρχηγοί κρατών. Ήταν μια γιορτή για την Ελληνική Δημοκρατία. Σήμερα, που γίνεται τροποποίηση της συνθήκης λειτουργίας της Ευρωπαϊκής Ένωσης, το άρθρο 136, αυτό θα το περάσετε κρυφά; 
Εγώ, αγαπητοί συνάδελφοι και κύριε Πρόεδρε, το ξαναθέτω το θέμα και το θέτω και ως θέμα ευθύνης του Προεδρείου, διότι πιστεύω ότι με αυτόν τον τρόπο προσπαθείτε να περάστε αυτές τις συνθήκες. Αυτές τις συνθήκες το Ευρωπαϊκό Συμβούλιο θα σας τις γυρίσει πίσω και θα σας πουν ότι δεν ψηφίστηκαν σύμφωνα με τις συνταγματικές διατάξεις της Ελληνικής Δημοκρατίας.</Speech>
ΠΡΟΕΔΡΕΥΩΝ (<ChairmanSpeech><Parlmember>Ευάγγελος Αργύρης</Parlmember>): Θα ακούσατε την Κυβέρνηση ότι πρόσθεσε το άρθρο 28 παράγραφος 1.</ChairmanSpeech>
<Speech><Parlmember>ΠΑΥΛΟΣ ΜΑΡΚΑΚΗΣ</Parlmember>: Κύριε Πρόεδρε, δεν νομίζω ότι είναι θέμα της Κυβέρνησης. Ο κ. Σαχινίδης τη μια φορά φέρνει την παράγραφο 2 και μετά παίρνει ένα τηλέφωνο και βάζει την παράγραφο 1. Εσείς δεν ξέρετε ότι αυτές οι συνθήκες πρέπει να ψηφιστούν με τη διαδικασία που προβλέπει το Σύνταγμα; Δηλαδή, μπορείτε να φέρνετε στη Βουλή διατάξεις και να μην ξέρετε με ποιον τρόπο θα ψηφιστούν;</Speech> 
ΠΡΟΕΔΡΕΥΩΝ (<ChairmanSpeech><Parlmember>Ευάγγελος Αργύρης</Parlmember>): Το Προεδρείο δεν παίρνει θέση σε αυτή ...</ChairmanSpeech>
<Speech><Parlmember>ΠΑΥΛΟΣ ΜΑΡΚΑΚΗΣ</Parlmember>: Εγώ δεν είπα να πάρετε θέση. Εγώ σας το επισημαίνω …</Speech>
ΠΡΟΕΔΡΕΥΩΝ (<ChairmanSpeech><Parlmember>Ευάγγελος Αργύρης</Parlmember>): Απλά, επειδή ρωτήσατε το Προεδρείο, σας είπα ότι η Κυβέρνηση πρόσθεσε ότι η συζήτηση γίνεται σύμφωνα με το άρθρο 28 παράγραφος 1. Αυτό είπα εγώ. Δεν είπα τίποτε άλλο. 
Ως προς τα υπόλοιπα, τα διαδικαστικά, να πω ότι τα κόμματα τα γνωρίζουν. Υπάρχει Κανονισμός. Έχετε πει ότι θα κάνετε ονομαστική ψηφοφορία. Όλα μπορούν να γίνουν με τάξη και βάσει Κανονισμού.</ChairmanSpeech>
<Speech><Parlmember>ΦΙΛΙΠΠΟΣ ΣΑΧΙΝΙΔΗΣ</Parlmember> (Υπουργός Οικονομικών): Κύριε Μαρκάκη, μου επιτρέπετε να κάνω μια μικρή παρέμβαση;</Speech>
<Speech><Parlmember>ΠΑΥΛΟΣ ΜΑΡΚΑΚΗΣ</Parlmember>: Μισό λεπτό, κύριε Υπουργέ.
Θεωρώ ότι είναι υποχρέωση της Βουλής να πιστοποιήσει στο Ευρωπαϊκό Συμβούλιο ότι ψήφισε αυτές τις συνθήκες με τη συνταγματική διαδικασία που προβλέπουν αυτές οι συνθήκες. Να μην προσπαθούμε να τις αποφύγουμε, διότι αν εμείς δεν κάναμε ονομαστική…</Speech>
ΠΡΟΕΔΡΕΥΩΝ (<ChairmanSpeech><Parlmember>Ευάγγελος Αργύρης</Parlmember>): Κύριε Μαρκάκη, δεν θέλω να σας ξαναδιακόψω. Νομίζω έχει κατατεθεί αίτηση αντισυνταγματικότητας.</ChairmanSpeech> 
<Speech><Parlmember>ΠΑΥΛΟΣ ΜΑΡΚΑΚΗΣ</Parlmember>: Αυτό πρέπει να καταγραφεί. Δεν είναι θέμα ενός κόμματος να καταθέτει αίτηση για ονομαστική ψηφοφορία για να το πιστοποιήσει.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ευάγγελος Αργύρης</Parlmember>): Κύριε Μαρκάκη, έχει κατατεθεί αίτηση αντισυνταγματικότητας. Συμφωνήσαμε να ολοκληρωθεί η διαδικασία με τους εισηγητές, να ακούσουμε τα κόμματα και μετά να γίνει η συζήτηση για την αντισυνταγματικότητα. Τι πιο απλό; Εφαρμόζουμε ό,τι προβλέπει ο Κανονισμός.</ChairmanSpeech>
<Speech><Parlmember>ΗΛΙΑΣ ΠΟΛΑΤΙΔΗΣ</Parlmember>: Κύριε Πρόεδρε, αφήστε να μιλήσει ο αγορητής.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ευάγγελος Αργύρης</Parlmember>): Κύριε συνάδελφε, με ρωτάει. Τι θέλετε; Συνήγορός του είστε;</ChairmanSpeech>
<Speech><Parlmember>ΗΛΙΑΣ ΠΟΛΑΤΙΔΗΣ</Parlmember>: Ρώτησε μια φορά και εσείς…</Speech>
ΠΡΟΕΔΡΕΥΩΝ (<ChairmanSpeech><Parlmember>Ευάγγελος Αργύρης</Parlmember>): Συνήγορός του είστε; Απευθύνεται στο Προεδρείο και απαντάω.</ChairmanSpeech> 
<Speech><Parlmember>ΗΛΙΑΣ ΠΟΛΑΤΙΔΗΣ</Parlmember>: Ρώτησε μια φορά και εσείς τον διακόψατε…</Speech>
ΠΡΟΕΔΡΕΥΩΝ (<ChairmanSpeech><Parlmember>Ευάγγελος Αργύρης</Parlmember>): Μα, με ρώτησε τρεις φορές. Σας παρακαλώ! 
Συνεχίστε, κύριε Μαρκάκη.</ChairmanSpeech>
<Speech><Parlmember>ΠΑΥΛΟΣ ΜΑΡΚΑΚΗΣ</Parlmember>: Εμείς πιστεύουμε ότι δεν είναι αντισυνταγματικό. Ίσα- ίσα, είναι συνταγματικό. Είναι υποχρέωση του Συντάγματος από το άρθρο 28 να ψηφιστεί με έναν ορισμένο αριθμό Βουλευτών. Δεν είναι υποχρέωση κανενός κόμματος και κανενός Υπουργού να λέει ότι ερμηνεύουμε το άρθρο σύμφωνα με την παράγραφο 1 ή με την παράγραφο 2. 
Πείτε ότι κανένα κόμμα δεν έθετε θέμα ονομαστικής ψηφοφορίας. Δεν έπρεπε αυτή η συνθήκη να πιστοποιηθεί με πόσον αριθμό Βουλευτών έχει εγκριθεί; Είναι απλό. Εγώ σας το επισημαίνω. Το πολύ-πολύ σε κανένα μήνα να ξαναφέρετε πίσω τη συνθήκη και να την ψηφίσετε με εκατόν ογδόντα Βουλευτές. Τι άλλο να σας πω. 
Θέλετε να πείτε κάτι, κύριε Υπουργέ;</Speech>
ΠΡΟΕΔΡΕΥΩΝ (<ChairmanSpeech><Parlmember>Ευάγγελος Αργύρης</Parlmember>): Κύριε Υπουργέ, έχετε το λόγο.</ChairmanSpeech>
<Speech><Parlmember>ΦΙΛΙΠΠΟΣ ΣΑΧΙΝΙΔΗΣ</Parlmember> (Υπουργός Οικονομικών): Να ευχαριστήσω, κατ’ αρχάς, τον συνάδελφο κ. Μαρκάκη που μου επιτρέπει να παρέμβω κατά τη διάρκεια της ομιλίας του. Θέλω να του υπενθυμίσω ότι δεν έχω κάνει και δεν έχω πει τίποτε περισσότερο σε ό,τι αφορά την ισχύ των συνθηκών, απ’ αυτά που είπα στη συζήτηση κατά τη διάρκεια της επιτροπής. 
Διότι και κατά τη συζήτηση στην επιτροπή τέθηκε ένα ερώτημα από τους συναδέλφους για το τι ισχύει σε ό,τι αφορά την ισχύ της συνθήκης. Κατά τη διάρκεια της συζήτησης, ανέφερα ρητά και κατηγορηματικά ότι επικαλούμαι το άρθρο 28 παράγραφος 1. Απλώς, αυτό το οποίο επισήμανα στην επιτροπή αισθάνθηκα την ανάγκη ότι έπρεπε να προστεθεί εδώ για να μην υπάρχει καμμία παρεξήγηση. 
Σας ευχαριστώ που μου επιτρέψατε να παρέμβω.</Speech> 
<Speech><Parlmember>ΠΑΥΛΟΣ ΜΑΡΚΑΚΗΣ</Parlmember>: Κύριε Υπουργέ, αν θέλετε, δεν ρίχνω την ευθύνη προσωπικά σε εσάς. Δεν θυμάμαι αν το είπατε αυτό στην επιτροπή.</Speech> 
<Speech><Parlmember>ΦΙΛΙΠΠΟΣ ΣΑΧΙΝΙΔΗΣ</Parlmember> (Υπουργός Οικονομικών): Υπάρχει στα Πρακτικά.</Speech> 
<Speech><Parlmember>ΠΑΥΛΟΣ ΜΑΡΚΑΚΗΣ</Parlmember>: Όμως, στην επιτροπή, αν θυμάστε, είπατε ότι η συνθήκη εξυπηρετεί το δημόσιο συμφέρον. Επομένως, αν εξυπηρετεί το δημόσιο συμφέρον, θα πρέπει να πάει για εξυπηρέτηση του δημόσιου συμφέροντος, να προωθηθεί η συνεργασία των κρατών –παράγραφος 2- και να συζητηθεί σύμφωνα με την παράγραφο 2. 
Εν πάση περιπτώσει, καταγράφηκε η άποψη μας. Σας είπα και τους κινδύνους που έχετε. 
Θα μπω τώρα στην ουσία και το ιστορικό των τριών αυτών αποφάσεων και συνθηκών που είναι διατυπωμένες σε τρία άρθρα και είναι αλληλένδετες μεταξύ τους, συμπληρώνουν η μια την άλλη και έχει ξεκινήσει από τη Σύνοδο Κορυφής της 28ης και της 29ης Οκτωβρίου 2010.
Αυτό ξεκίνησε σαν μία αρχική συμφωνία επί της αρχής για να θεσπιστεί ένας μόνιμος μηχανισμός για την αντιμετώπιση των κρίσεων και για να διασφαλιστεί η χρηματοοικονομική σταθερότητα της Ζώνης του ευρώ στο σύνολό της και καταλήξαμε να παρθεί τελικά η απόφαση σε μία άλλη Σύνοδο Κορυφής, αυτήν της 25ης Μαρτίου 2011. Το λέω, για να καταλάβετε πόσο αργά κινούνται οι διαδικασίες στην Ευρωπαϊκή Ένωση ακόμη και όταν κινδυνεύουν κράτη και υπάρχουν ζωτικά προβλήματα, όπως είναι τα οικονομικά προβλήματα της Ευρωπαϊκής Ένωσης. Σήμερα, ένα χρόνο μετά, ακόμη αυτή η διαδικασία δεν έχει ολοκληρωθεί. 
Για να καταλήξουν σε αυτήν την απόφαση, ανέθεσαν στον Πρόεδρο του Ευρωπαϊκού Συμβουλίου να διενεργήσει μια διαβούλευση για περιορισμένη τροποποίηση της συνθήκης για τη λειτουργία της Ευρωπαϊκής Ένωσης και αποφασίστηκε να κινηθεί η απλοποιημένη διαδικασία αναθεώρησης των συνθηκών. Έτσι, λοιπόν, η βελγική κυβέρνηση υπέβαλε πρόταση αναθεώρησης μόνο του άρθρου 136 της Συνθήκης για τη λειτουργία της Ευρωπαϊκής Ένωσης, σύμφωνα με την οποία τα κράτη-μέλη με νόμισμα το ευρώ μπορούν να θεσπίσουν μηχανισμό σταθερότητος. 
Επίσης, το Ευρωπαϊκό Συμβούλιο αποφάσισε να διαβουλευτεί και με το Ευρωπαϊκό Κοινοβούλιο και με την Ευρωπαϊκή Επιτροπή για αυτήν την πρόταση, καθώς και με την Ευρωπαϊκή Κεντρική Τράπεζα, για να δείξει τη σημασία και το μέγεθος των νέων συνθηκών και της τροποποίησης. Έτσι, λοιπόν, έχουμε αυτήν την κύρωση της απόφασης του Ευρωπαϊκού Συμβουλίου της 25ης Μαρτίου 2011, που τροποποιεί το άρθρο 136 της συνθήκης, προσθέτοντας μία τρίτη παράγραφο με αντικείμενο τη θέσπιση του μηχανισμού σταθερότητος από τα κράτη-μέλη με νόμισμα το ευρώ. 
Αυτή, λοιπόν, η τροποποίηση θα τεθεί σε ισχύ μετά από έγκριση από τα κοινοβούλια του συνόλου των κρατών-μελών της Ευρωπαϊκής Ένωσης, σύμφωνα με τις οικείες συνταγματικές διατάξεις κάθε κράτους-μέλους και θα έχει ισχύ από την 1η Ιανουαρίου 2013. Άρα, σαφώς στην απόφαση του Ευρωπαϊκού Συμβουλίου και στη Σύνοδο Κορυφής, γίνεται η επίκληση των συνταγματικών διαδικασιών κάθε κράτους-μέλους. Βεβαίως, θα έχει ισχύ από τότε με την προϋπόθεση ότι θα παραλάβει ο γενικός γραμματέας του συμβουλίου την ολοκλήρωση των διαδικασιών για την έγκριση της τροποποίησης. 
Παρ’ ότι, όμως, από το 2010 είχε αποφασιστεί ένας τέτοιος μόνιμος μηχανισμός, αυτές οι ενέργειες δεν έδωσαν την απαραίτητη ασφάλεια και αξιοπιστία, καθώς υπήρχαν πολλές και διαφορετικές απόψεις σχετικά με την αντιμετώπιση της κρίσης. Αυτές οι αμφισβητήσεις έφερναν συνέχεια συζητήσεις για χρεοκοπία, δημιούργησαν μία σύγχυση και μία διάχυση της κρίσης και σε άλλες χώρες εκτός από την Ελλάδα, όπως είναι η Ιταλία και η Ισπανία. 
Επομένως, είναι άλλο πράγμα η ύπαρξη και η στήριξη ενός μόνιμου μηχανισμού σταθερότητος και άλλο οι ενέργειες που έγιναν μέχρι στιγμής, με τις οποίες εμείς διαφωνούμε, μέχρι να συμφωνηθεί αυτός ο μηχανισμός. Πιστεύω ότι υπήρχε πολύ αργή διαδικασία και μάλιστα οι πιέσεις ασκήθηκαν από το δίδυμο δύο χωρών της Ευρωπαϊκής Ένωσης, τη Γερμανία και τη Γαλλία. Βέβαια, τώρα τελευταία, εν όψει των γαλλικών εκλογών, ο υποψήφιος Πρόεδρος Ολάντ αμφισβητεί τον ευρωπαϊκό μηχανισμό σταθερότητος και λέει ότι θα αναδιαπραγματευτεί. Επομένως, είναι δυνατόν σε λίγους μήνες αυτός ο ευρωπαϊκός μηχανισμός στήριξης, τον οποίο ψηφίζουν και θεσπίζουν, εάν προλάβουν να τον ψηφίσουν όλα τα κοινοβούλια, να υποστεί μεταβολές και τροποποιήσεις, για να μην είναι τόσο ασφυκτικός και να δίνει και προοπτικές ανάπτυξης, εκτός από προοπτικές ύφεσης. 
Θέλω να θυμίσω ότι από την αρχή ενός τέτοιου διακρατικού μηχανισμού το Ευρωπαϊκό Συμβούλιο έκρινε ότι δεν αυξάνονται οι αρμοδιότητες της Ένωσης. Γι’ αυτό έδωσε και το δικαίωμα να πάει με την απλοποιημένη διαδικασία. Αλλιώς, αγαπητοί συνάδελφοι, έπρεπε να συγκαλέσουν την Ευρωπαϊκή Συνέλευση και στη συνέχεια τη διακυβερνητική διάσκεψη.
Εάν πάμε, λοιπόν, στο δεύτερο άρθρο, με το οποίο γίνεται η κύρωση της συνθήκης για τη θέσπιση ενός ευρωπαϊκού μηχανισμού σταθερότητος μεταξύ των κρατών-μελών της Ζώνης του ευρώ, τα κράτη της Ευρωζώνης είναι υποχρεωτικά μέλη αυτού του μηχανισμού.
Αυτός ο μόνιμος σήμερα μηχανισμός στήριξης θα αντικαταστήσει στην ουσία τους δυο σημερινούς προσωρινούς μηχανισμούς, οι οποίοι παρέχουν βοήθεια στη χώρα μας, στην Ιρλανδία και στην Πορτογαλία. 
Επιπλέον, λόγω της αυξημένης πίεσης που υπήρχε από τους κερδοσκόπους την 21η Ιουλίου, αποφασίστηκε, για να μην έχουμε επιδείνωση της κρίσης, να αυξηθεί αυτή η ευελιξία του ευρωπαϊκού μηχανισμού στήριξης με την επιβολή κατάλληλων προϋποθέσεων. Έτσι, λοιπόν, αποφασίστηκε το Δεκέμβριο του 2011 να γίνει μια συνθήκη, όπως ονομάστηκε για τη σταθερότητα, το συντονισμό και τη διακυβέρνηση στην Οικονομική Νομισματική Ένωση και αυτές οι δυο συνθήκες, οι οποίες αλληλοσυμπληρώνονται …
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Την ανοχή σας, κύριε Πρόεδρε, λιγάκι για το χρόνο μου που σπαταλήθηκε για τη συζήτηση. 
Αυτές, λοιπόν, οι δυο συνθήκες αλληλοσυμπληρώνονται και συμφωνείται ότι η χρηματοπιστωτική συνδρομή στο πλαίσιο νέων προγραμμάτων από το μηχανισμό σταθερότητας θα παρέχεται από την 1η Μαρτίου του 2013, με την προϋπόθεση ότι κάθε κράτος-μέλος θα ζητά αυτήν την οικονομική βοήθεια.
 Έτσι, λοιπόν, μπαίνουμε στα κεφάλαια του ευρωπαϊκού αυτού μηχανισμού σταθερότητας που είναι όλα τα κράτη υποχρεωτικά μέλη του EMS και η συμμετοχή και των άλλων κρατών είναι ανοικτή, μπορούν να μπαίνουν στη Ζώνη του ευρώ με τους ίδιους όρους και προϋποθέσεις, λαμβάνοντας μερίδια από το μηχανισμό στήριξης. Και ορίζεται και ο σκοπός, ο οποίος είναι για τη στήριξη σταθερότητας με αυστηρούς, όμως, όρους για τα μέλη που ουσιαστικά έχουν αποκλειστεί από τις αγορές και δεν έχουν άλλη δυνατότητα δανεισμού ή οικονομικής στήριξης, κάτι το οποίο, όμως, η Ευρωπαϊκή Ένωση έπρεπε να παρέχει στη βάση της ευρωπαϊκής αλληλεγγύης.
Βέβαια υπάρχει και το Κεφάλαιο II, όπου στήνεται ένας ολόκληρος μηχανισμός από συμβούλιο διοικητών, συμβούλιο διευθυντών, διευθύνοντα σύμβουλο και προσωπικό, για να εξυπηρετηθούν αυτές οι ανάγκες και ερχόμαστε στο μετοχικό κεφάλαιο, όπου το αρχικά εγκεκριμένο ανέρχεται στα 700 δισεκατομμύρια -το μερίδιο είναι 100.000 ευρώ και η αρχική σωρευτική αξία του μεριδίου για το αρχικό κεφάλαιο είναι 80 δισεκατομμύρια- και εκεί συμβαίνει και το εξής παράξενο στην παράγραφο 5 του άρθρου 8. Για να λάβεις οικονομική βοήθεια απ’ αυτόν το μηχανισμό, πρέπει να έχεις εκπληρώσει όλες τις υποχρεώσεις σου, δηλαδή αν είσαι χώρα η οποία έχεις υπερβολικό έλλειμμα πρέπει να βρεις το μερίδιο συμμετοχής σου, πρέπει δηλαδή να δανειστείς για να σε δανείσουν.
Εγώ θα επικεντρωθώ στις μεταβατικές ρυθμίσεις, όπου σήμερα η χρηματοδότηση που υπάρχει μπορεί να ξεπερνάει τα 500 δισεκατομμύρια από τους προηγούμενους μηχανισμούς στήριξης, αλλά το ποσό είναι μικρότερο απ’ αυτό που απαιτεί η οικονομική βοήθεια προς την Ελλάδα, την Ιρλανδία και την Πορτογαλία. 
Επίσης, σήμερα η Ελλάδα για να συμμετέχει στο αρχικό κεφάλαιο των 80 δισεκατομμυρίων πρέπει να καταθέσει 2,25 δισεκατομμύρια ευρώ, δηλαδή πρέπει να καταβάλλει 450 εκατομμύρια το χρόνο. Όταν, λοιπόν, στη συνδιάσκεψη που έγινε πριν από δυο μήνες με την Κυβέρνηση Παπαδήμου, οι Αρχηγοί των κομμάτων προσπαθούσαν να βρουν 350 εκατομμύρια και έφτασαν να κόψουν επικουρικές συντάξεις και να ψάχνουν να βρουν πώς θα κόψουν και τις κύριες συντάξεις, σκεφθείτε ότι η συμμετοχή μας σε αυτόν το μηχανισμό θα απαιτήσει μεγαλύτερα ποσά, δηλαδή 450 εκατομμύρια.
Υπάρχει δε και η έκθεση του Γενικού Λογιστηρίου του Κράτους στο παράρτημα δυο, που λέει ότι υπάρχει η περίπτωση η δαπάνη του ύψους των 17,5 δισεκατομμυρίων να καταβληθεί, αν ζητηθεί από τον ευρωπαϊκό μηχανισμό στήριξης και εδώ πάλι γεννάται το μεγάλο ερώτημα, από πού θα βρεθούν αυτά τα χρήματα, εάν ο μηχανισμός στήριξης τα απαιτήσει; 
Φθάνουμε και στο τρίτο και σπουδαιότερο κεφάλαιο, όπου έχουμε το δημοσιονομικό σύμφωνο, που ορίζει ότι οι προϋπολογισμοί των κρατών-μελών πρέπει να είναι ή ισολογισμένοι ή πλεονασματικοί. Βάζει κάποια όρια, όπως είναι το 60% για το χρέος που πρέπει να έχει κάθε χώρα ή κάτω από το 3%, ενώ το έλλειμμά της να μην ξεπερνά το 0,5% ή μέχρι 1%, ανάλογα με την ικανότητά της. Και αυτά τα ποσοστά, τα οποία βάζει για πλεονασματικούς ή ισολογισμένους προϋπολογισμούς, είναι υποχρεωμένα τα κράτη, όπως λέει, να τα περάσουν και στο Σύνταγμά τους. 
Πώς μπορεί ένα κράτος, ακόμα και οι δυνατές οικονομικά χώρες, να υποστούν αυτή τη μείωση του χρέους στο 60%, όταν από τα δεκαεπτά κράτη-μέλη της Ευρώπης τα δεκατέσσερα έχουν χρέος μεγαλύτερο από το 60%; Και το κυριότερο από όλα είναι ότι απ’ αυτήν τη συμφωνία βγήκε έξω το Ηνωμένο Βασίλειο και η Τσεχία. Επομένως, ήδη έχει υποστεί έναν κλονισμό η συνθήκη αυτή για τη σταθερότητα και θα υποστεί ακόμα μεγαλύτερο όταν στη Γαλλία ο Ολάντ, ο υποψήφιος πρόεδρός της, αναδειχθεί νικητής των εκλογών, γιατί ευθέως έχει αμφισβητήσει αυτό το δημοσιονομικό σύμφωνο σταθερότητας. 
Επομένως, σήμερα για την Ελλάδα οι όροι αυτοί είναι επώδυνοι, δεν είναι δυνατόν να ικανοποιηθούν και πρέπει να βρεθεί άλλος τρόπος στήριξης της ελληνικής οικονομίας. Οι κανόνες είναι αυστηροί ακόμα και για εύρωστα οικονομικά κράτη. Η κ. Μέρκελ έχει επιβάλει μια δημοσιονομική πολιτική στην Ευρώπη, που οδηγεί σε ύφεση και όχι σε ανάπτυξη. Γι’ αυτό εμείς είμαστε αντίθετοι σε αυτές τις συνθήκες γιατί σε σύντομο χρονικό διάστημα θα αναγκαστούν να αναθεωρήσουν τη στάση τους όλα τα κόμματα του ελληνικού Κοινοβουλίου, παρ’ όλο που έχουμε ευρωπαϊκό προσανατολισμό. 
Γι’ αυτόν το λόγο, κύριε Πρόεδρε, για να διαφυλάξουμε το κύρος αυτής της σύμβασης και να διαπιστωθεί, όπως λέει και το Σύνταγμα, ότι ψηφίστηκε με τον απαιτούμενο αριθμό των βουλευτών, καταθέτουμε αίτηση για ονομαστική ψηφοφορία. 
(Χειροκροτήματα από την πτέρυγα του ΛΑΟΣ)</Speech>
ΠΡΟΕΔΡΕΥΩΝ( <ChairmanSpeech><Parlmember>Ευάγγελος Αργύρης</Parlmember>): Το λόγο έχει ο ειδικός αγορητής του ΣΥΡΙΖΑ κ. Δημήτρης Παπαδημούλης.</ChairmanSpeech> 
<Speech><Parlmember>ΔΗΜΗΤΡΙΟΣ ΠΑΠΑΔΗΜΟΥΛΗΣ</Parlmember>: Ευχαριστώ, κύριε Πρόεδρε. 
Κυρίες και κύριοι συνάδελφοι, κύριε Υπουργέ, σιδεροκέφαλος, έστω και για ένα με ενάμιση μήνα, δεν ξέρω πότε ακριβώς θα γίνουν εκλογές, στο πόστο του Υπουργείου Οικονομικών. Περιμένω με ενδιαφέρον να δω η Νέα Δημοκρατία, που σας έχει σούρει τόσα για την οικονομική πολιτική που έχετε ασκήσει δυόμισι χρόνια, να μας εξηγήσει πώς συμφώνησε να σας ανατεθεί –και με τη δική της συμφωνία και εμπιστοσύνη- το τιμόνι της οικονομίας. 
Η συζήτηση είναι εξαιρετικά επίκαιρη, κυρίες και κύριοι συνάδελφοι, διότι χθες η τρόικα πήγε στο Ευρωκοινοβούλιο προσκαλεσμένη, για την ακρίβεια μετά από πίεση Βουλευτών της αριστεράς και άλλων παρατάξεων του ευρύτερου προοδευτικού φάσματος και μίλησε για την Ελλάδα. Πιέστηκε ιδιαίτερα με παρεμβάσεις Ελλήνων Ευρωβουλευτών. Εκεί είπε η τρόικα, διά των εκπροσώπων της, αυτά που εσείς προσπαθείτε να κρύψετε, γιατί πηγαίνουμε σε εκλογές. Είπε ότι το μνημόνιο που έχετε ψηφίσει, πέρα από τις περικοπές μισθών, συντάξεων, επιδομάτων ανεργίας κοινωνικού κράτους που ήδη έχουν επισυμβεί, προβλέπει, ξεκινώντας από τον Ιούνιο και νέα μέτρα άγρια, ύψους 16 εκατομμυρίων τον Ιούνιο πάλι σε βάρος των κοινωνικά ασθενέστερων με νέες περικοπές μισθών. Διότι το μνημόνιο, λέει η τρόικα, που έχετε ψηφίσει και ζητάτε να συνεχίσετε να εφαρμόζεται απαιτεί μισθούς ούτε καν Πορτογαλίας, αλλά Κροατίας και Βουλγαρίας. Διότι το κούρεμα στα ασφαλιστικά ταμεία που έχετε κάνει, μαζί με την ύφεση που προκαλεί η πολιτική σας, φέρνει νέο ασφαλιστικό και νέες περικοπές συντάξεων, για πέμπτη συνεχόμενη φορά τα δυόμισι χρόνια. 
Χθες η τρόικα για μια ακόμη φορά «κάρφωσε» και φανέρωσε αυτό που ΠΑΣΟΚ και Νέα Δημοκρατία πασχίζουν να κρύψουν. Πάμε σε εκλογές και τα δύο κόμματα συζητούν και τσακώνονται για οτιδήποτε άλλο εκτός από το μνημόνιο που εφαρμόζουν από κοινού. 
Διασκεδάζω, ειλικρινά, με την οξεία διαμάχη ανάμεσα στο ΠΑΣΟΚ και τη Νέα Δημοκρατία για τους διορισμούς. Ο κ. Μιχελάκης καταγγέλλει τους διορισμούς στον ΕΛΤΑ που έχει προγραμματίσει και υλοποιεί η καινούργια τους μετεγγραφή, ο κ. Βορίδης, ο Υπουργός Μεταφορών και μετά από ένα αλαλούμ αποφασίζεται ότι αυτοί οι διορισμοί θα γίνουν, απλώς οι χίλιοι πεντακόσιοι θα γίνουν μετά τις εκλογές, όταν η Νέα Δημοκρατία λογαριάζει στην κοινοπραξία να έχει το πάνω χέρι. 
Ποιο είναι το συμπέρασμα; Το συμπέρασμα είναι ότι Νέα Δημοκρατία και ΠΑΣΟΚ ως κοινοπραξία σημερινή και μελλοντική, αυτό επιδιώκετε. Προωθεί από κοινού μια άγρια πολιτική και τσακώνεται για την ψηφοθηρία. Κόβετε μαζί μισθούς, συντάξεις, επιδόματα ανεργίας, κοινωνικό κράτος. Βυθίζετε τη χώρα στο σπιράλ του θανάτου της ύφεσης και την ίδια ώρα, τσακώνεστε για το ποιος θα κάνει τους διορισμούς, την ίδια ώρα, τσακώνεστε για το πώς ακριβώς θα είναι το νομοσχέδιο για τα ταξί, την ίδια ώρα, δεν μπορείτε καν να συνυπάρξετε σε μια συζήτηση για το φορολογικό, την ίδια ώρα αποσύρετε το νομοσχέδιο για το «ΔΗΜΗΤΡΑ». 
Έρχομαι στη συζητούμενη πρόταση για τον Ευρωπαϊκό Μηχανισμό Σταθερότητας. Οι προδιαγραφές αυτού του σχήματος, αυτού του μηχανισμού, αποτελούν δέσμευση και της Ελλάδας και της Ευρώπης στις προδιαγραφές μιας νεοφιλελεύθερης γερμανικής Ευρώπης που δεσμεύει τη χώρα μας στο υφεσιακό σπιράλ του θανάτου.
Πρόκειται για ένα μηχανισμό ελεγχόμενης χρεοκοπίας εντός ευρώ με τους όρους που βολεύουν τους δανειστές μας και πριν από όλους τη Γερμανία, διότι όπως μας εξήγησε ακόμη και χθες η κ. Μέρκελ, το κόστος από μία ασύντακτη χρεοκοπία της χώρας και η έξοδος της Ελλάδας από το ευρώ, εξέλιξη την οποία εμείς δεν επιθυμούμε και δεν επιδιώκουμε γιατί θα είναι επώδυνη για τον ελληνικό λαό και ιδιαίτερα για τα ασθενέστερα κοινωνικά στρώματα, είναι μια εξέλιξη που δεν βολεύει τους δανειστές μας, δεν βολεύει την Ευρωζώνη και κυρίως τον ευρωπαϊκό Βορρά, διότι το κόστος θα ήταν 1 τρισεκατομμύριο ευρώ. 
Η πολιτική που ακολουθείτε και αποτυπώνεται και στο σύμφωνο σταθερότητας, είναι μια πολιτική που παράγει ύφεση και στηρίζεται σε ασφυκτικούς, εξωπραγματικούς όρους και προϋποθέσεις. 
Πρώτον, κύριε Σαχινίδη, τα κεφάλαια που διαθέτει αυτός ο μηχανισμός, είναι προφανώς ανεπαρκή για να αντιμετωπίσουν, δεν φτάνουν ούτε για φιστίκια, αν υπάρξει πρόβλημα χρέους στην Ιταλία και στην Ισπανία και χρειάζεται δύναμη πυρός, αύξηση αυτών των κεφαλαίων. 
Δεύτερον, πρέπει να αλλάξει αυτός ο παραλογισμός σε ό,τι αφορά το επιτόκιο δανεισμού. Η Ευρωπαϊκή Κεντρική Τράπεζα δάνεισε με πεντακόσια δισεκατομμύρια ευρώ για τρία χρόνια τις ιδιωτικές τράπεζες με 1%, όταν κράτη δανείζονται με 5%.
Εμείς ζητάμε να δανείζονται και τα κράτη με το χαμηλό επιτόκιο που δανείζεται μια ιδιωτική τράπεζα. Να μη δανείζεται μια ιδιωτική τράπεζα με ένα επιτόκιο πέντε φορές λιγότερο απ’ ότι το κράτος. Διεκδικούμε φόρο στις χρηματοπιστωτικές συναλλαγές, για να υπάρξουν κεφάλαια που θα χρηματοδοτήσουν πολιτικές στήριξης των υπερχρεωμένων κρατών, πολιτικές αναδιανομής. Διεκδικούμε και προτείνουμε –γιατί ζητάμε την επανίδρυση της Ευρώπης, την απομάκρυνσή της απ’ αυτό το σπιράλ του θανάτου του νεοφιλελεύθερου οικονομικού εθνικισμού- μηχανισμούς μεταφοράς πλεονάσματος από τον πλούσιο Βορρά στον ελλειμματικό Νότο, διότι τα ελλείμματα και τα χρέη του ελλειμματικού Νότου και της Ελλάδας είναι τα πλεονάσματα του Βορρά. 
Εδώ πανηγυρίζετε για τον ευρωπαϊκό μηχανισμό και τη σωτηρία της χώρας και λοιδορείτε αυτά που σας λέει η Αριστερά, ακόμα και όταν τα ίδια λέει και ο Κρούγκμαν που έχει Νόμπελ οικονομίας και ο Στίγκλιτς, χθεσινός σύμβουλος του Γιώργου Παπανδρέου. Ακόμα και ο Ολάντ, ο σοσιαλιστής υποψήφιος στη Γαλλία κάνει κριτική, ο Κον Μπετίτ ο «πράσινος», συμπρόεδρος της ευρωομάδας. Δεν σας φτάνουν αυτά; 
Το περίφημο όπλο στο τραπέζι, ο ευρωπαϊκός μηχανισμός. Πόσες φορές μας είπε εδώ ο πρώην Πρωθυπουργός ο Γιώργος Παπανδρέου «το όπλο στο τραπέζι»; Οι «FINANCIAL TIMES» λένε ότι το μπαζούκα της Ευρώπης είναι νεροπίστολο και μιλάνε για τον ευρωπαϊκό μηχανισμό. Παρουσιάζεται ως ένα τείχος προστασίας απέναντι στην κερδοσκοπία αυτός ο ευρωπαϊκός μηχανισμός. Έρχεται το «ECONOMIST» και λέει «ένα τείχος γεμάτο τρύπες». 
Ποιος είναι ο λόγος; Ο λόγος είναι ο εξής, ότι η Ευρώπη με την κυριαρχία των νεοφιλελεύθερων απόψεων που επικρατούν και του γερμανικού οικονομικού εθνικισμού έχει οδηγήσει την Ευρωζώνη και ιδιαίτερα τον ευρωπαϊκό Νότο σε ένα τούνελ ύφεσης. Πήραν τα λεφτά των φορολογουμένων οι κυβερνήσεις το 2008 από τους προϋπολογισμούς, τα έδωσαν και συνεχίζουν να τα δίνουν στις τράπεζες, για να καλύψουν τα χρέη των τραπεζών λόγω των τοξικών τους επενδύσεων, το χρέος των τραπεζών, μετετράπη σε χρέος των κρατών και ο καπιταλισμός-καζίνο χωρίς καμμία αλλαγή που τότε υπόσχονταν ακόμα και οι «καραδεξιοί» ότι θα κάνουν, κερδοσκοπεί τώρα πάνω στα χρέη τα οποία έχουν αναπτυχθεί ιδιαίτερα στον ευρωπαϊκό Νότο. Ναι, τα ελληνικά ελλείμματα και χρέη είναι αποτέλεσμα και μιας άθλιας διακυβέρνησης του τόπου για δεκαετίες από τη Νέα Δημοκρατία και το ΠΑΣΟΚ εναλλάξ και τους τελευταίους μήνες από τη Νέα Δημοκρατία και το ΠΑΣΟΚ μαζί. 
Και επειδή μπορεί κανείς να πει ότι αυτά τα λέει η Αριστερά, διότι είναι κατ’ επάγγελμα και κατ’ εξακολούθηση αντιπολιτευτική, θέλω να σας πω ότι τα λέει και ο κ. Αλμούνια. Χθες ο κ. Αλμούνια, απαντώντας σε σχετικά θέματα είπε δύο αλήθειες. Η πρώτη ήταν ότι από το καλοκαίρι του 2010, από τον Ιούνιο του 2010, είχαν στείλει στην κυβέρνηση τότε της Νέας Δημοκρατίας που έλεγαν ότι το έλλειμμα του 2009 είναι διψήφιο, τότε που εσείς λέγατε και τον Ιούνιο και τον Ιούλιο και τον Αύγουστο και το Σεπτέμβριο ότι το έλλειμμα είναι ελεγχόμενο και θα καταλήξει 6% λέγοντας ψέματα στον κόσμο.</Speech>
<Speech><Parlmember>ΜΑΞΙΜΟΣ ΧΑΡΑΚΟΠΟΥΛΟΣ</Parlmember>: Αν εφαρμόζονταν τα μέτρα που είχαν ληφθεί….</Speech>
<Speech><Parlmember>ΔΗΜΗΤΡΙΟΣ ΠΑΠΑΔΗΜΟΥΛΗΣ</Parlmember>: Ο κ. Αλμούνια, λοιπόν, αποκαλύπτει τη δημοσιονομική ασωτία και τη δημιουργική λογιστική της Νέας Δημοκρατίας. Αλλά στην ίδια του επιστολή καρφώνει και το ΠΑΣΟΚ, λέγοντας ότι η επιλογή του ΠΑΣΟΚ να βάλει δεκαέξι - δεκαεπτά ΔΕΚΟ στο έλλειμμα για να το ανεβάσει από το 13,7% στο 16% περίπου -στο 15,8% έκατσε η μπίλια- δεν ήταν υποχρεωτική από το ESA 95, από τους ευρωπαϊκούς μηχανισμούς. Τι έχουμε λοιπόν; Έχουμε μια ομολογία με επίσημα στοιχεία από τον τότε Κοινοτικό Επίτροπο, τον αρμόδιο για την οικονομία ότι για τους πρώτους εννιά μήνες ξεσάλωσε το έλλειμμα και μαγειρευόντουσαν τα στατιστικά στοιχεία για να κρύβεται από τη Νέα Δημοκρατία και για τους τρεις τελευταίες μήνες η αντίστοιχη ευθύνη και για το έλλειμμα και για το μαγείρεμα ανήκει στο ΠΑΣΟΚ. Εννιά μήνες η Νέα Δημοκρατία, τρεις μήνες ΠΑΣΟΚ.
Το δε ΠΑΣΟΚ έκανε αυτό που έκανε το 2004 ο Αλογοσκούφης. Για να αποδεσμευθεί από το «λεφτά υπάρχουν», έβαλε στο έλλειμμα ό,τι μπορούσε να βάλει, της Παναγιάς τα μάτια, να το ανεβάσει ακόμη πιο ψηλά, να περάσει και το έλλειμμα της Ιρλανδίας...</Speech>
<Speech><Parlmember>ΕΜΜΑΝΟΥΗΛ ΚΕΦΑΛΟΓΙΑΝΝΗΣ</Parlmember>: Πόσος ήταν ο μέσος όρος του ελλείμματος στην Ευρωπαϊκή Ένωση;</Speech>
<Speech><Parlmember>ΔΗΜΗΤΡΙΟΣ ΠΑΠΑΔΗΜΟΥΛΗΣ</Parlmember>: ...έτσι ώστε να επιταχυνθεί η εισαγωγή της χώρας στο μνημόνιο, όπως αποκάλυψε ο Ντομινίκ Στος Καν ότι συζητούσαν από το Νοέμβριο ο Γιώργος Παπανδρέου με τον τότε επικεφαλής του Διεθνούς Νομισματικού Ταμείου, πριν μπλέξει με τα ερωτικά του, και να αποδεσμευθείτε από τις προεκλογικές σας υποσχέσεις. Και τώρα εσείς που φέρατε τη χώρα στο γκρεμό ως συνεταίροι κυβερνάτε, τη βουλιάζετε ακόμη παραπάνω, ψευτοτσακώνεστε για το ποιος θα κάνει τους διορισμούς και για το ποιος φταίει παραπάνω και ετοιμάζετε τους όρους της νέας κοινοπραξίας, όπου απλώς θα υπάρχουν διαφορές στη μετοχική σύνθεση, ποιος θα έχει την πλειοψηφία στον εσωτερικό συνεταιρισμό. 
Κυρίες και κύριοι συνάδελφοι, εμείς καταψηφίζουμε αυτήν τη σύμβαση, γιατί πιστεύουμε ότι είναι η υποταγή της χώρας στην ελεγχόμενη χρεοκοπία, η υποταγή της χώρας σε ένα αδιέξοδο σχέδιο μιας γερμανικής νεοφιλελεύθερης Ευρώπης, που εξουθενώνει την ελληνική κοινωνία και οικονομία αλλά θα διαλύσει και την ίδια την Ευρωζώνη, αν δεν υπάρξουν ριζικές αλλαγές και μια επανίδρυση της Ευρώπης. Πιστεύουμε ότι υπάρχουν και χοντρά θέματα συνταγματικότητας, τη θέση των οποίων έχουμε προαναγγείλει και τα οποία θα αναπτύξει στη συνέχεια, όπως και όταν προβλέπεται, ο συνάδελφος Παναγιώτης Λαφαζάνης. 
Θα κλείσω με κάτι προς τη Νέα Δημοκρατία. Όταν έχετε σταματήσει ακόμη και να λέτε τη λέξη «επαναδιαπραγμάτευση» του μνημονίου, δεν μπορείτε μετά την τελευταία θεαματική σας μεταστροφή, όπου από αντιμνημονιακοί δήθεν, γίνατε οι βασικοί εγγυητές του μνημονίου, να μετέχετε και να στηρίζετε μια Κυβέρνηση που έχει Υπουργό Οικονομικών, τον κ. Σαχινίδη, ο οποίος προσωποποιεί την πολιτική των τελευταίων δυόμισι χρόνων με μεγαλύτερη συνέπεια ακόμη και από τον κ. Βενιζέλο, ακόμη και από τον κ. Παπακωνσταντίνου, διότι ήταν από την πρώτη στιγμή στους αρχιτέκτονες αυτής της πολιτικής, και την ίδια ώρα να ισχυρίζεστε ότι αυτήν την πολιτική θα την αλλάξετε. Την τελευταία φορά που πήγατε στη Σύνοδο του Ευρωπαϊκού Λαϊκού Κόμματος είδα αγκαλίτσες και φιλάκια με την κ. Μέρκελ, διότι έχετε πει «ναι σε όλα» στην πολιτική αυτή που κανοναρχεί στην Ευρώπη και στην Ελλάδα η κ. Μέρκελ. 
Ευχαριστώ.
(Χειροκροτήματα από την πτέρυγα του ΣΥΡΙΖΑ)</Speech>
 ΠΡΟΕΔΡΕΥΩΝ (<ChairmanSpeech><Parlmember>Ευάγγελος Αργύρης</Parlmember>): Το λόγο έχει ο ειδικός αγορητής της Δημοκρατικής Αριστεράς, κ. Ιωάννης Αμοιρίδης.</ChairmanSpeech> 
<Speech><Parlmember>ΚΩΝΣΤΑΝΤΙΝΟΣ ΤΑΣΟΥΛΑΣ</Parlmember>: Ποια Δημοκρατική Αριστερά; ΠΑΣΟΚ είναι ο άνθρωπος.</Speech>
ΠΡΟΕΔΡΕΥΩΝ (<ChairmanSpeech><Parlmember>Ευάγγελος Αργύρης</Parlmember>): Δεν παρακολουθείτε τις εξελίξεις καθόλου, κύριε Τασούλα.</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΤΑΣΟΥΛΑΣ</Parlmember>: Έλειπα, κύριε Πρόεδρε.</Speech> 
<Speech><Parlmember>ΙΩΑΝΝΗΣ ΑΜΟΙΡΙΔΗΣ</Parlmember>: Όταν θα το καταλάβετε, θα είναι πολύ αργά, όταν θα καταλάβετε τι ακριβώς έχει πάθει το σύστημα. Δεν πειράζει. Αρκεί να το καταλάβει η κοινωνία, γιατί εσείς είστε πίσω από την κοινωνία. Πρώτα προηγείται η κοινωνία και μετά ακολουθείτε εσείς.
Κύριε Υπουργέ, συγχαρητήρια και για τα νέα σας καθήκοντα.
Αγαπητοί συνάδελφοι, φαίνεται ότι ένα νομοσχέδιο αυτού του μεγέθους και της βαρύτητας περνάει πολύ χαμηλά, ένα νομοσχέδιο που δεσμεύει για πολλά χρόνια τη χώρα και τις επόμενες γενιές. Φαίνεται ότι δεν δημιουργήθηκε καθόλου θόρυβος ή δεν έχουμε συνειδητοποιήσει τι ακριβώς θα ψηφίσουμε σήμερα και ποιο θέμα δημιουργούμε στη χώρα για τα επόμενα χρόνια. Γι’ αυτό και ο Υπουργός και η Κυβέρνηση, ακόμα και στο άρθρο 28, δεν είχαν διευκρινίσει πώς θα ψηφιστεί.
Η δήλωση της κ. Μέρκελ ότι η Ελλάδα δεν θα έβγαινε ούτε θα βγει, ούτε μπορεί να βγει έξω από το ευρώ, αποδεικνύει πλέον περίτρανα ότι δεν έγινε καν διαπραγμάτευση. Όχι απλώς δεν έγινε καλή ή κακή διαπραγμάτευση αλλά δεν έγινε καν διαπραγμάτευση, take it or leave it. Και αποδείχθηκε περίτρανα αυτό, γιατί αν είχε γίνει διαπραγμάτευση, θα είχε γίνει μία αναφορά στους ομολογιούχους. 
Βλέπουμε καθημερινά ότι τα αποθεματικά των νοσοκομείων, των πανεπιστημίων έχουν ήδη περικοπεί. Είχαν μετατραπεί σε ομόλογα. Υπάρχει νόμος. Κανένας δεν είχε ενημερωθεί. Έντεκα χιλιάδες ανθρώποι είχαν επενδύσει σε ομόλογα, χωρίς δική τους ευθύνη. Γιατί κανείς που έχει χρήματα και πάει στην τράπεζα δεν ξέρει από ομόλογα. Τους είπε ο διευθυντής της τράπεζας «επένδυσε σε ομόλογα του δημοσίου, είναι σίγουρα τα λεφτά και σίγουρη η απόδοση των επιτοκίων, διπλάσια από τις καταθέσεις» και κάποιοι επένδυσαν τα όνειρά τους στα λίγα χρήματα. 
Αν υπήρξε ή αν υπήρχε ελάχιστη διαπραγμάτευση, δεν υπήρχαν απαντήσεις. Αν υπήρχε πολιτική ευθύνη, θα υπήρχαν και σήμερα απαντήσεις. Όμως, δεν υπάρχουν απαντήσεις! Και καθημερινά διευρύνεται ο κύκλος όλων αυτών που έχουν πληρωθεί με ομόλογα και μειώνονται τα λεφτά τους κατά το ήμισυ.
Είναι ακόμα οι εργαζόμενοι και οι απολυμένοι από την Ολυμπιακή, είναι οι εργαζόμενοι του ΟΣΕ που έχουν πληρωθεί με ομόλογα, είναι οι προμηθευτές. Καθημερινά βγαίνουν καινούργιοι. Αυτή είναι η ευθύνη της Κυβέρνησης. Πήγε, λοιπόν, στη διαπραγμάτευση, χωρίς διαπραγματευτική ικανότητα. Δεν ζήτησε τίποτα, παρά μόνο να πάρει την έγκριση και να έρθει πίσω. Τώρα, έχουμε τα αποτελέσματα, όχι τα επινίκια, τα επιχείρια πλέον. 
Διαβάζω αυτό που είπε ο επικεφαλής του EFSF, δηλαδή του προσωρινού Μηχανισμού Διάσωσης, κ. Κλάους Ρέγκλινκ, το οποίο είχε δημοσιευθεί στις 26 Μαρτίου στο περιοδικό «FOCUS»: «Η βοήθεια προς την Ελλάδα, δεν έχει κοστίσει ευρώ στο Γερμανό φορολογούμενο. Οι επιχειρήσεις διάσωσης δεν έχουν κοστίσει μέχρι στιγμής ούτε 1 ευρώ στα χρήματα του Γερμανού φορολογούμενου. Στη Γερμανία έχει επικρατήσει η πεποίθηση ότι κάθε μεμονωμένη μεταφορά χρημάτων προς την Ελλάδα βαρύνει τον προϋπολογισμό της χώρας και χρηματοδοτείται από τα χρήματα των φορολογουμένων. Η άποψη ότι τα χρήματα δόθηκαν και δεν θα επιστραφούν ποτέ, είναι λάθος. Πρόκειται για δάνεια χωρίς καμμία εξαίρεση, τα οποία πρέπει να αποπληρωθούν. Απελευθερωθείτε από την εικόνα της Ελλάδος ως βαρελιού δίχως πάτο. Δεν υπάρχουν δώρα, ούτε μόνιμες μεταφορές χρημάτων. Κάθε άλλο, η Γερμανία έχει ωφεληθεί από την κρίση, επειδή στη χώρα διοχετεύεται πολύ κεφάλαιο. Το γεγονός αυτό πιέζει τα επιτόκια δανεισμού προς τα κάτω. Σύμφωνα με τα ινστιτούτα ερευνών, η Γερμανία πληρώνει εξαιτίας της κρίσης 15 δισεκατομμύρια ευρώ λιγότερα σε τόκους. Οι ευνοϊκοί όροι δανεισμού της Γερμανίας λειτουργούν επ’ ωφελεία των Γερμανών πολιτών που χρηματοδοτούν την αγορά ακινήτων». Αυτά λέει ο επικεφαλής του EFSF κ. Κλάους Ρέγκλινκ. 
Εμείς τι λέμε; Ότι πληρώνουν οι Γερμανοί πολίτες, ότι πληρώνουν οι Σλοβάκοι πολίτες, οι Κροάτες πολίτες. Και επειδή έχουν μισθούς της τάξης των 200 ευρώ ή των 120 ευρώ, πρέπει και εμείς να τους σεβαστούμε και να μειώσουμε τους μισθούς. Δηλαδή, το Διεθνές Νομισματικό Ταμείο που μας δανείζει και συμμετέχει σ&apos; αυτό το Μπαγκλαντές, θα μας πει να πάμε και εμείς στα 2 δολάρια την ημέρα; Αφού δανείζει, αφού στηρίζει το ΔΝΤ το Μπαγκλαντές, άρα θα πάμε και εμείς με μισθούς Μπαγκλαντές. Αυτή είναι η λογική. Άρα, καμμία αντίσταση, κανένα επιχείρημα απέναντι σε όλα αυτά που υφίσταται και θα υποστεί η χώρα. 
Αποδείχθηκε από τον κ. Αλμούνια -αναφέρθηκε προηγουμένως και ο κ. Παπαδημούλης- τι έγινε με την ΕΛΣΤΑΤ. Και οι δύο κυβερνήσεις έχουν τεράστιες ευθύνες. Τα Υπουργεία Οικονομικών έχουν τεράστιες ευθύνες. Κανένας δεν είπε την αλήθεια, γιατί όταν λες την αλήθεια, υπηρετείς την πατρίδα και τη χώρα. Όταν καλύπτεις την αλήθεια, υπηρετείς ίσως μόνο το κόμμα σου και την προσωπική σου πολιτική πορεία. 
Εμείς δεν διαφωνούμε περί τροποποίησης του άρθρου 136 της Συνθήκης της Λισαβόνας. Συμφωνούμε –και το είχαμε πει και παλιότερα- ότι πρέπει να υπάρχει ο μηχανισμός στήριξης της Ευρώπης, η Ευρώπη να είναι αλληλέγγυα, να δημιουργηθεί ένα ταμείο αποθεματικό που θα μεταφέρει πλούτο από τις χώρες οι οποίες έχουν πλούτο που περισσεύει και μπορούν να στηρίξουν τις άλλες χώρες. Αυτή είναι η Ευρώπη της αλληλεγγύης. Διότι είμαστε μία ενιαία χώρα, όπως την αντιλαμβανόμαστε εμείς, όχι μόνο μία οικονομική ένωση αλλά κυρίως μία κοινωνική ένωση.
Τι όμως, αγαπητοί συνάδελφοι, δίνουμε σήμερα σαν αντιστάθμισμα; Αυστηρή δημοσιονομική πειθαρχία μέσω του συμφώνου αυτού, κανόνες ισοσκελισμένων προϋπολογισμών και συντονισμό των οικονομικών πολιτικών.
Για να δούμε την αυστηρή δημοσιονομική πειθαρχία. Η Γερμανία με την προηγούμενη συνθήκη που έλεγε για έλλειμμα 3% και 60% χρέος, ήταν ποτέ κάτω απ’ αυτά τα όρια; Πώς, λοιπόν, ζητάει από χώρες όπως η Ελλάδα, που είναι μικρότερης αναπτυξιακής και οικονομικής ικανότητας, να ανταποκριθούν, αφού η ίδια δεν ανταποκρίθηκε και χώρες όπως η Ισπανία και η Ιρλανδία που ήταν πιο κάτω, σήμερα έχουν προβλήματα; Άρα, κανείς δεν μπορεί να μας πείσει ότι η αυστηρή δημοσιονομική πειθαρχία θα έχει τα αποτελέσματα που απαιτούνται, αλλά όλα αυτά λειτουργούν υπέρ μιας γερμανικής Ευρώπης. 
Ισοσκελισμένοι προϋπολογισμοί: για το 2012 θα είχαμε, τώρα πήγαμε στο 2013, μετά θα πάμε στο 2014. Με ύφεση 7,5% στο τέλος του 2011, που είναι η μεγαλύτερη ύφεση που είχε ποτέ η χώρα όλα αυτά τα χρόνια, στο τελευταίο τρίμηνο πιστεύετε ότι μπορούμε να ανταποκριθούμε; Σήμερα προβλέπουμε ύφεση στο 4,5%. Μα με τη μείωση των μισθών το Σεπτέμβριο, θα έχει φθάσει στο 7%. Ξεκίνησε να λέγεται ότι χρειάζεται να πάρουμε μέτρα 11 δισεκατομμυρίων, πήγαμε στα 14-15 δισεκατομμύρια και σήμερα ακούσαμε για 16 δισεκατομμύρια. Φαντάζομαι ότι το μεσημέρι θα έχουμε φθάσει στα 20 δισεκατομμύρια. Από πού θα βρεθούν αυτά τα χρήματα; Το «μάρμαρο» πάντα θα το πληρώνουν οι εργαζόμενοι, οι μισθωτοί και βέβαια η συμμαχία των δύο κομμάτων θα λειτουργεί υπέρ του πλούτου. Είναι εξάλλου γνωστό. Βλέπουμε καθημερινά στα Μέσα Μαζικής Ενημέρωσης και το πώς λειτουργούν και το πώς αντιδρούν. Το σύστημα καλά κρατεί, καλά αμύνεται αλλά δεν υπολογίζει την κοινωνία που μπορεί να είναι μεν σιωπηλή, αλλά η σιωπηλή δύναμη είναι αυτή που θα φέρει τη μεγάλη ανατροπή. Να είναι σίγουροι ότι πλέον δεν πείθεται κανείς ούτε με τα μέσα ενημέρωσης ούτε με τα επικοινωνιακά τρικ, ούτε με τις δημοσκοπήσεις, οι οποίες παρουσιάζονται όπως παρουσιάζονται. Δημοσκόπηση κάνει ο καθένας κι όταν τρεις στους δέκα απαντούν στη δημοσκόπηση, αυτή δεν είναι δημοσκόπηση. 
Το μνημόνιο που υπογράψαμε προβλέπει ότι ως το 2020 θα πρέπει το χρέος της χώρας να έχει πέσει στο 120% του ΑΕΠ. Για να δούμε τι αφήνει. Κόπηκαν 103 δισεκατομμύρια. Πόσα έμειναν; Έμειναν 103 δισεκατομμύρια, συν 70 δισεκατομμύρια που είχαμε από το προηγούμενο δάνειο είναι συνολικά 173 δισεκατομμύρια, συν 130 απ’ αυτό κάνουν 303, συν 8 δισεκατομμύρια περίπου που θα μας δώσει το 2015, κρατάει το Διεθνές Νομισματικό Ταμείο συνολικά 311 δισ. Αν προσθέσουμε και 180 δισεκατομμύρια που είναι οι τόκοι μέχρι το 2042, είναι 500 τόσα δισεκατομμύρια, με 3,65% μέσο επιτόκιο, για τριάντα χρόνια. Αν το διαιρέσουμε, είναι 16 δισεκατομμύρια το χρόνο κατά μέσο όρο. Θα έχει η Ελλάδα δυνατότητα μέχρι το 2042 να πληρώνει 15 δισεκατομμύρια το χρόνο και παράλληλα να προσαρμόσει το έλλειμμά της και κάτω από το 3% και το χρέος της κάτω από το 60%; Το 2020 θα είμαστε στο 120%. Στο 60% πότε θα πάμε; Αν πάμε με το 1/20 που ισχύει, θέλουμε άλλα δώδεκα χρόνια για να πάμε κάτω από το 60%. Άρα, ποιος θα πληρώσει από το 2020 και για δώδεκα χρόνια, ώστε το 120% να γίνει 60%; Αν βέβαια είναι 120% και δεν είναι 130%. Μάλλον κάποιος κοροϊδεύει κάποιον εδώ και κάποιος δεν λέει την αλήθεια. Εγώ προσπαθώ να αντιμετωπίσω τα ζητήματα μέσα από τους αριθμούς, οι οποίοι είναι αμείλικτοι. Δεν αλλάζουν οι αριθμοί. Όποια πολιτική και αν ακολουθούμε, ό,τι κι αν λέμε, δεν αλλάζουν τα νούμερα. 
Επομένως, αγαπητοί συνάδελφοι, για ποια Ευρώπη συζητάμε; Βλέπουμε μια Ευρώπη όπου άρχισαν τα κινήματα να γίνονται εντονότερα. Βλέπουμε να αντιδρά πλέον η Πορτογαλία, η οποία σαν λαός γενικά δεν αντιδρά. Και δεν έχει και τα προβλήματα του μεγάλου χρέους, που έχουμε εμείς. 
Βλέπουμε επίσης στη Γαλλία να ξεκινάει μια μεγάλη ανατροπή.
 Άρα, αυτό που απομένει όχι μόνο σ’ εμάς αλλά σε όλη την Ευρώπη, είναι να αλλάξει τους όρους της πολιτικής, τους πολιτικούς και τις πολιτικές, να πάμε σε μία Ευρώπη όπου από τη μία πλευρά χρειάζεται μεν μία πειθαρχία, χρειάζεται ένας μηχανισμός στήριξης, αλλά από την άλλη χρειάζεται και ανάπτυξη, χρειάζεται και δίχτυ κοινωνικής προστασίας. Σε ποια Ελλάδα πάμε σε λίγο; 
Κανένας δεν έχει σκεφθεί ότι το χειμώνα, με το διπλασιασμό ή την εξίσωση του πετρελαίου θέρμανσης με το κίνησης, θα έχουμε νεκρούς από το κρύο. Συν το ότι θα έχουμε ανθρώπους εξαθλιωμένους. 
Άρα, πρέπει μέσα από όλη αυτήν τη διαδικασία, άμεσα να προβλεφθεί τροποποίηση του προϋπολογισμού, που θα προβλέπει σε συνεργασία με την τοπική αυτοδιοίκηση τη δημιουργία φορέων, που θα προμηθεύουν θέρμανση και συσσίτια στους πολίτες. Και είναι πολύ σημαντικό θέμα. Καλά είναι να προβλέπουμε για το 2020, το 2042, αλλά με ποιο λαό, θα υπάρχει κόσμος; Μιλούμε για ένα εκατομμύριο εξαθλιωμένους Έλληνες το χειμώνα. Θα το αντιμετωπίσουμε ή θα αντιμετωπίζουμε μόνο τους μετανάστες στο κέντρο;
Αυτό είναι το βασικό πρόβλημα σήμερα της χώρας, το άμεσο πρόβλημα, η προστασία ενός εκατομμυρίου πολιτών που θα είναι εξαθλιωμένοι σε λίγους μήνες. Το βλέπετε ήδη από τη ΔΕΗ που χρησιμοποίησαν τα ηλεκτρικά μέσα για θέρμανση και ήρθαν οι λογαριασμοί. Τι θα πούμε σε αυτόν τον κόσμο; 
Για να βγούμε λίγο έξω. Ουρές πίσω από ένα τσουβάλι πατάτας, εικόνες Κατοχής, χαράτσι. Τι συζητάμε για μελλοντικά σχέδια, για το ΕΣΠΑ, σε τρία, πέντε χρόνια τι θα γίνει, το 2020, το 2042, που δεσμεύουμε τις επόμενες γενιές. Για αυτούς, που αύριο έχουν ανάγκη πρέπει να προβλέψουμε κάτι και δεν προβλέψαμε τίποτα. Και πριν κλείσει η Βουλή, πρέπει να υπάρξει μια πρόβλεψη.
Αυτό είναι το έκτακτο νομοσχέδιο που πρέπει να έρθει στη Βουλή. Όχι τα έκτακτα, που δεσμεύουν τη χώρα. Για τα επόμενα χρόνια δεν θα έχουν δικαίωμα οι επόμενες γενιές να μπορούν να δώσουν λύσεις. 
Αυτό που μπορούμε να κάνουμε εμείς και αυτή η πρόταση της Δημοκρατικής Αριστεράς, είναι «ναι» στον μηχανισμό στήριξης, «ναι» στα δύο άρθρα του νομοσχεδίου, τα οποία εμείς υποστηρίξαμε και τα είχαμε προτείνει, αλλά «όχι» στο τρίτο άρθρο, «όχι» σε αυτό το αντιστάθμισμα, το οποίο είναι άδικο, είναι αντικοινωνικό και πρέπει να ανατραπεί.
Σας ευχαριστώ πολύ.
(Χειροκροτήματα)</Speech>
ΠΡΟΕΔΡΕΥΩΝ (<ChairmanSpeech><Parlmember>Ευάγγελος Αργύρης</Parlmember>): Θέλετε τώρα το λόγο, κύριε Πρόεδρε, γιατί έχει τεθεί θέμα αντισυνταγματικότητας;</ChairmanSpeech>
<Speech><Parlmember>ΓΕΩΡΓΙΟΣ ΚΑΡΑΤΖΑΦΕΡΗΣ</Parlmember> (Πρόεδρος του Λαϊκού Ορθόδοξου Συναγερμού) : Όχι, κύριε Πρόεδρε, να προηγηθεί ο κ. Λαφαζάνης.</Speech>
ΠΡΟΕΔΡΕΥΩΝ (<ChairmanSpeech><Parlmember>Ευάγγελος Αργύρης</Parlmember>): Κύριε συνάδελφε, προβάλατε αντιρρήσεις συνταγματικότητας.</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Ναι, κύριε Πρόεδρε.</Speech>
ΠΡΟΕΔΡΕΥΩΝ (<ChairmanSpeech><Parlmember>Ευάγγελος Αργύρης</Parlmember>): Θα εφαρμόσουμε το άρθρο 100, παράγραφος 2.
Ορίστε, κύριε Λαφαζάνη, έχετε το λόγο, για πέντε λεπτά.</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Ευχαριστώ, κύριε Πρόεδρε.
Κατ’ αρχάς αυτό που θέλουμε να υπογραμμίσουμε είναι ότι εμείς δεν αναγνωρίζουμε τη δυνατότητα της Βουλής να αποφασίζει και να δεσμεύει τη χώρα, για την τροποποίηση και την αλλαγή των συνθηκών της Ευρωπαϊκής Ένωσης. Είναι απαράδεκτο αυτό που συμβαίνει εδώ και δεκαετίες σε αυτήν τη χώρα. Οι συνθήκες της Ευρωπαϊκής Ένωσης να περνάνε και να ψηφίζονται από τη Βουλή ερήμην του ελληνικού λαού. Σχεδόν όλες οι ευρωπαϊκές χώρες κατά καιρούς, για τις ευρωπαϊκές συνθήκες και την αλλαγή τους, διεξάγουν δημοψηφίσματα. 
Βεβαίως, ξέρουμε ότι γίνονται διάφορα τερτίπια από την Ευρωπαϊκή Ένωση κάθε φορά που τα δημοψηφίσματα είναι αρνητικά, ώστε να ακυρωθεί η ετυμηγορία των λαών κατά καιρούς. Και έτσι, να περνάνε πραξικοπηματικά οι συνθήκες αυτές, παρά το γεγονός ότι τα δημοψηφίσματα κατά καιρούς έχουν βγάλει πολύ δυνατά «όχι». Το ξέρουμε αυτό. Παρ’ όλα αυτά εμείς επιμένουμε ότι δεν είναι δυνατόν να συνεχίζετε αυτήν την τακτική και να παρακάμπτετε τον ελληνικό λαό σε τέτοιου είδους σοβαρές δεσμεύσεις, που αναλαμβάνει η χώρα μας στο πλαίσιο της Ευρωπαϊκής Ένωσης. 
Γι’ αυτό σας καλούμε και σας προκαλούμε να μην κυρώσετε και να μην ψηφίσετε αυτήν την συνθήκη, την τροποποίηση των συνθηκών προεκλογικά. Γιατί σπεύδετε προεκλογικά να κυρώσετε τη συνθήκη; Γιατί δεν περιμένετε τη λαϊκή ετυμηγορία, η οποία υποτίθεται -δεν ξέρω μήπως υπάρξει κάποια άλλη εκδοχή, κάποιο παράδοξο γεγονός- ότι θα γίνει σε ένα μήνα; Γιατί σπεύδετε εσείς, πρώτη χώρα από όλες τις Ευρωπαϊκής Ένωσης, προεκλογικά να κυρώσετε μέσα από τη Βουλή τη συνθήκη;
Σας καλούμε, λοιπόν, να μη την κυρώσετε. Να δούμε το θέμα μετά τις εκλογές. Και σε κάθε περίπτωση να προβείτε σε δημοψήφισμα, για να κρίνει ο ελληνικός λαός, ο πολίτης, κατά πόσο αυτά συμφέρουν τη χώρα και συμφέρουν και την ευρωπαϊκή πορεία, αυτά τα οποία πράττετε. 
Το λέω αυτό διότι, η Ιρλανδία διεξάγει δημοψήφισμα για την τροποποίηση αυτών των συνθηκών. Δεν πάει να το περάσει στη ζούλα μέσα στη Βουλή και μάλιστα σε προεκλογική περίοδο. Φοβάστε τη λαϊκή ετυμηγορία και το τι θα προκύψει μετά τις εκλογές. 
Γιατί, δεν μιμείστε την Ιρλανδία που το κάνει; Γιατί, φοβάστε το στεντόρειο «όχι» που θα ακουστεί από τον ελληνικό λαό σε απαράδεκτες ρυθμίσεις και απαράδεκτες συνθήκες. 
Εδώ όχι μόνο δεν προσφεύγετε στον ελληνικό λαό, αλλά κάνετε και κάτι χειρότερο που καταργεί το Σύνταγμα. Ποιο είναι το χειρότερο; Όπως είπατε, κύριε Υπουργέ, εισαγωγικά για να κυρωθεί από τη Βουλή αυτό το νομοσχέδιο που τροποποιεί και αλλάζει συνθήκες της Ευρωπαϊκής Ένωσης χρειάζεται απλή πλειοψηφία –άκουσον, άκουσον!- εκατόν πενήντα ενός Βουλευτών. Από πού το βρήκατε αυτό; Εδώ παραβιάζεται χονδροειδώς το Σύνταγμα.
Βεβαίως, ξέρω ότι έχετε την πλειοψηφία των εκατόν ογδόντα, διότι και η Νέα Δημοκρατία συμπράττει σε αυτό το ανοσιούργημα που πάτε να κάνετε. Όμως, δεν θέλετε να πάτε ούτε καν με τα 3/5 της Βουλής για να μη δημιουργήσετε προφανώς προηγούμενο. Θέλετε να έχετε την άνεση και την ευχέρεια τέτοιου είδους τροποποιήσεις των συνθηκών να τις κάνετε με απλή πλειοψηφία και κατά παραβίαση του Συντάγματος. Αυτό πάτε να κάνετε.
Πώς παραβιάζεται το Σύνταγμα; Διπλά παραβιάζεται. Πρώτον, μας παραπέμπετε για τα άρθρα 1,2,3 στο άρθρο 28 παράγραφος 1 του Συντάγματος. Με συγχωρείτε, εγώ δεν είμαι συνταγματολόγος, αλλά ξέρω και διαβάζω ελληνικά. Το άρθρο 28 παράγραφος 1 του Συντάγματος δεν λέει με ποια πλειοψηφία θα πρέπει να ψηφιστεί. Λέει με νόμο.
Τι λέει; «Οι γενικά παραδεγμένοι κανόνες του Διεθνούς Δικαίου, καθώς και οι διεθνείς συμβάσεις, από την επικύρωσή τους με νόμο και τη θέση τους σε ισχύ σύμφωνα με τους όρους καθεμιάς, αποτελούν αναπόσπαστο μέρος του εσωτερικού Ελληνικού Δικαίου και υπερισχύουν από κάθε άλλη αντίθετη διάταξη νόμου.». Με νόμο, αλλά δεν λέει με τι πλειοψηφία θα ψηφιστεί ο νόμος. Δεν λέει. 
Εσείς ερχόσαστε εδώ και λέτε, «Άρθρο 28 παράγραφος 1, εκατόν πενήντα ένας Βουλευτές», απλή πλειοψηφία. Τι λέτε; Σας ρώτησα δέκα φορές, κύριε Υπουργέ. Το αλλάζετε; Πάτε με εκατόν ογδόντα;</Speech>
<Speech><Parlmember>ΦΙΛΙΠΠΟΣ ΣΑΧΙΝΙΔΗΣ</Parlmember> (Υπουργός Οικονομικών): Κύριε Πρόεδρε, εάν επιτρέπει ο κ. Λαφαζάνης, ζητώ το λόγο.</Speech>
ΠΡΟΕΔΡΕΥΩΝ (<ChairmanSpeech><Parlmember>Ευάγγελος Αργύρης</Parlmember>): Ορίστε, κύριε Υπουργέ, έχετε το λόγο.</ChairmanSpeech>
<Speech><Parlmember>ΦΙΛΙΠΠΟΣ ΣΑΧΙΝΙΔΗΣ</Parlmember> (Υπουργός Οικονομικών): Διευκρίνισα και στον κ. Μαρκάκη την ώρα που τοποθετήθηκε ότι επειδή τέθηκε ένα ζήτημα για την ισχύ των συμβάσεων που κυρώνονται, επικαλούμαι εδώ το άρθρο 28 παράγραφος 1 και του είπα και κατά τη διάρκεια της συζήτησης στην Επιτροπή Οικονομικών Υποθέσεων και αισθάνθηκα την ανάγκη να κάνω αυτή τη συμπλήρωση για να μην υπάρχει καμμία αμφιβολία.
Εάν θέλετε, για το ζήτημα του πόσοι Βουλευτές απαιτούνται για την κύρωση αυτής της συμφωνίας, θα κάνουμε μετά τη συζήτηση. Ούτως ή άλλως έχω τοποθετηθεί ήδη.</Speech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Μα, κύριε Πρόεδρε, εσείς είσαστε από την αρχή της συζήτησης. Δεν ζήτησα διευκρινίσεις; Ζήτησα από την αρχή της συζήτησης.</Speech>
ΠΡΟΕΔΡΕΥΩΝ (<ChairmanSpeech><Parlmember>Ευάγγελος Αργύρης</Parlmember>): Κύριε Λαφαζάνη, πρόσθεσε τροποποίηση και διευκρίνισε για το άρθρο 28 παράγραφος 1.</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Ναι, αλλά από την αρχή ζήτησα διευκρινίσεις και λέω, με ποια πλειοψηφία πάει; Και μου λέει με εκατόν πενήντα ένας. Και του λέω προσωπικής σας άποψη είναι ή της Κυβέρνησης; Της Κυβέρνησης, μου λέει. 
Εάν τώρα έχει διαφορετική θέση η Κυβέρνηση, άλλαξε από την αρχή της συζήτησης μέχρι τώρα, να μας το πει. Αλλά δεν μπορούμε να παίζουμε εδώ το κρυφτό. 
Εγώ κάνω ένσταση αντισυνταγματικότητας για το 3/5 με βάση αυτά τα οποία εισηγήθηκε ο κ. Υπουργός. Τα αλλάζει τώρα; Έρχεται εδώ και μου λέει ότι εγώ έκανα αλλαγή άρθρο 28 παράγραφος 1. Μα, εγώ του λέω το νόμο. Τι πλειοψηφία χρειάζεται εδώ; Μυστικό είναι;</Speech>
ΠΡΟΕΔΡΕΥΩΝ (<ChairmanSpeech><Parlmember>Ευάγγελος Αργύρης</Parlmember>): Τώρα, για να καταλάβει και το Προεδρείο, εγείρετε θέμα αντισυνταγματικότητας; Συνεχίζετε να εγείρετε θέμα αντισυνταγματικότητας;</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Βεβαίως, εγείρω θέμα αντισυνταγματικότητας γιατί δεν διευκρινίζει ο κ. Υπουργός. Μα, είναι στάση αυτή, κύριε Πρόεδρε;</Speech>
ΠΡΟΕΔΡΕΥΩΝ (<ChairmanSpeech><Parlmember>Ευάγγελος Αργύρης</Parlmember>): Εγώ ρωτάω εσάς για να ξέρω.</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Εμένα ρωτάτε; Είναι δυνατόν; Φαρσοκωμωδία παίζουμε εδώ;</Speech> 
<Speech><Parlmember>ΘΕΟΔΩΡΟΣ ΔΡΙΤΣΑΣ</Parlmember>: Κύριε Πρόεδρε…</Speech>
ΠΡΟΕΔΡΕΥΩΝ (<ChairmanSpeech><Parlmember>Ευάγγελος Αργύρης</Parlmember>): Ρωτάω. Τι να κάνουμε; Συνεννόηση με την Κυβέρνηση..;</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Όταν ρώτησα εγώ τον κύριο Υπουργό, μου είπατε: «Γιατί το ρωτάτε;». Να, γιατί τον ρωτάω. Διότι και ο άλλος ο κύριος Υπουργός είχε έρθει εδώ και είπε ότι το νομοσχέδιο είναι της Κυβέρνησης και το απέσυρε το νομοσχέδιο. Κατά τη διάρκεια της συζήτησης απεσύρθη το νομοσχέδιο. Διότι ξέρω τι συμβαίνει και γι’ αυτό τον ρώτησα, για να διευκρινίσει πώς πάει αυτό το νομοσχέδιο: Με εκατόν πενήντα ένα ή εκατόν ογδόντα;
Και τώρα που μίλησε είπε: «Άρθρο 28 παράγραφος 1».
Δεν το διευκρινίζει αυτό το άρθρο 28 παράγραφος 1, κύριε Πρόεδρε. Εν πάση περιπτώσει…</Speech>
ΠΡΟΕΔΡΕΥΩΝ (<ChairmanSpeech><Parlmember>Ευάγγελος Αργύρης</Parlmember>): Κύριε Λαφαζάνη, μισό λεπτό, αν μου επιτρέπετε.
Κάνατε την ερώτησή σας στον κύριο Υπουργό. Ο κύριος Υπουργός μετά μοίρασε προσθήκη-αναδιατύπωση…</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Το είδα, αλλά δεν λέει αυτό, κύριε Πρόεδρε.</Speech>
ΠΡΟΕΔΡΕΥΩΝ (<ChairmanSpeech><Parlmember>Ευάγγελος Αργύρης</Parlmember>): Λέει στο πρώτο εδάφιο των άρθρων…</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Μα, δεν λέει, κύριε Πρόεδρε…</Speech>
ΠΡΟΕΔΡΕΥΩΝ (<ChairmanSpeech><Parlmember>Ευάγγελος Αργύρης</Parlmember>): Λέει, λοιπόν, στο άρθρο 28 παράγραφος 1, ότι τίθενται οι λέξεις…</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Διαβάστε το άρθρο 28 παράγραφος 1. Δεν διευκρινίζει με τι πλειοψηφία.</Speech>
ΠΡΟΕΔΡΕΥΩΝ (<ChairmanSpeech><Parlmember>Ευάγγελος Αργύρης</Parlmember>): Λέω, λοιπόν, τι έκανε με την προσθήκη-αναδιατύπωση η Κυβέρνηση.</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Το ξέρουμε τι έκανε, αλλά δεν διευκρινίζεται με το άρθρο 28 παράγραφος 1 αν πρόκειται για απλή πλειοψηφία ή για πλειοψηφία των εκατόν ογδόντα.</Speech>
ΠΡΟΕΔΡΕΥΩΝ (<ChairmanSpeech><Parlmember>Ευάγγελος Αργύρης</Parlmember>): Ολοκληρώστε, παρακαλώ.</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Ολοκληρώνω τώρα εγώ, λέγοντας ότι εδώ όλη η διαδικασία είναι διάτρητη. Από τη μία μεριά, δεν μπορεί να πάμε με απλή πλειοψηφία, διότι το άρθρο 28 παράγραφος 2 του Συντάγματος είναι απολύτως σαφές και λέει ότι χρειάζονται 3/5 από τη στιγμή που γίνεται εκχώρηση της εθνικής κυριαρχίας.
Η δεύτερη ένσταση, κύριε Πρόεδρε, αφορά το γεγονός ότι εδώ με τις ρυθμίσεις και τροποποιήσεις του σχεδίου νόμου που έχουμε, αλλάζει το Σύνταγμα. Τι λέει εδώ το άρθρο 3 παράγραφος 2; Το άρθρο 3 παράγραφος 2 λέει ότι «οι κανόνες που καθορίζονται υπάρχουν στο Εθνικό Δίκαιο των συμβαλλομένων μερών το αργότερο ένα έτος μετά την έναρξη ισχύος της παρούσας συνθήκης μέσω διατάξεων δεσμευτικού και μόνιμου χαρακτήρα, κατά προτίμηση συνταγματικού χαρακτήρα».
Με δυο λόγια, εδώ θα πάμε να ψηφίσουμε και μάλιστα, με εκατόν πενήντα ένα Βουλευτές την αλλαγή του Συντάγματος.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Δεν έχετε δικαίωμα να το κάνετε αυτό. Για να γίνει η αλλαγή του Συντάγματος χρειάζεται η Βουλή να είναι Αναθεωρητική…</Speech>
ΠΡΟΕΔΡΕΥΩΝ (<ChairmanSpeech><Parlmember>Ευάγγελος Αργύρης</Parlmember>): Κλείστε, παρακαλώ.</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: ...να γίνει πρόταση για την Αναθεώρηση του Συντάγματος και επομένως, να ακολουθηθούν οι διαδικασίες.</Speech>
ΠΡΟΕΔΡΕΥΩΝ (<ChairmanSpeech><Parlmember>Ευάγγελος Αργύρης</Parlmember>): Ολοκληρώστε, παρακαλώ.</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Άρα, δεν έχετε δυνατότητα να ψηφίσετε με βάση ένα νόμο και μάλιστα, με απλή πλειοψηφία, αλλαγής του Συντάγματος.</Speech>
ΠΡΟΕΔΡΕΥΩΝ (<ChairmanSpeech><Parlmember>Ευάγγελος Αργύρης</Parlmember>): Ολοκληρώστε, παρακαλώ.</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Ή θα αφαιρέσετε αυτήν τη φράση, την «κατά προτίμηση συνταγματικού χαρακτήρα δέσμευση» ή αλλιώς, η διαδικασία αυτή είναι άκυρη και δεν μπορεί να συνεχιστεί.
(Χειροκροτήματα από την πτέρυγα του ΣΥΡΙΖΑ)</Speech>
ΠΡΟΕΔΡΕΥΩΝ (<ChairmanSpeech><Parlmember>Ευάγγελος Αργύρης</Parlmember>): Ευχαριστούμε.
Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού προηγουμένως ξεναγήθηκαν στην έκθεση της αίθουσας «ΕΛΕΥΘΕΡΙΟΣ ΒΕΝΙΖΕΛΟΣ» και ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, τριάντα δύο μαθητές και μαθήτριες και δύο εκπαιδευτικοί από το 5ο Δημοτικό Σχολείο Τρίπολης.
Η Βουλή τούς καλωσορίζει.
(Χειροκροτήματα απ’ όλες τις πτέρυγες της Βουλής)
Το λόγο έχει ο αντιλέγων, ο Κοινοβουλευτικός Εκπρόσωπος του ΠΑΣΟΚ κ. Χρήστος Πρωτόπαπας.</ChairmanSpeech>
<Speech><Parlmember>ΧΡΗΣΤΟΣ ΠΡΩΤΟΠΑΠΑΣ</Parlmember>: Κύριε Πρόεδρε, αν είχαμε διαβάσει με προσοχή και το άρθρο 28 παράγραφος 2 και την αιτιολογική έκθεση του νομοσχεδίου, θα είχαν λυθεί οι απορίες του κυρίου συναδέλφου. Διότι το άρθρο 28 παράγραφος 2 μιλάει για τη διευρυμένη πλειοψηφία. Λέει: «Για να εξυπηρετηθεί σπουδαίο εθνικό συμφέρον και να προωθηθεί η συνεργασία με άλλα κράτη, μπορεί να αναγνωριστούν με συνθήκη ή συμφωνία αρμοδιότητες που προβλέπονται από το Σύνταγμα».
Η αιτιολογική έκθεση του νομοσχεδίου -και αυτό αναφέρεται σε εκτίμηση της ίδιας της Ευρωπαϊκής Επιτροπής, αλλά το αναφέρει μέσα- είναι ότι δεν αυξάνονται οι αρμοδιότητες της Ένωσης. Από τη στιγμή, λοιπόν, που δεν αυξάνονται οι αρμοδιότητες της Ένωσης, δεν υπάρχει θέμα αλλαγής της συνθήκης με περαιτέρω εκχώρηση εθνικών αρμοδιοτήτων.
Αυτό το νομοσχέδιο τι είναι απλά; Είναι εξουσιοδότηση θέσπισης διακρατικού μηχανισμού, το οποίο -το τονίζω πάλι για τον κ. Λαφαζάνη- δεν αυξάνει τις αρμοδιότητες της Ευρωπαϊκής Ένωσης και γι’ αυτόν το λόγο, δεν ενεργοποιείται η διάταξη του Συντάγματος στο άρθρο 28 παράγραφος 2.
Γι’ αυτόν το λόγο δε, επειδή δεν αυξάνονται οι αρμοδιότητες της Ένωσης και χρειάζεται απλή διαδικασία, έγινε απλοποιημένη διαδικασία και στην Ευρωπαϊκή Ένωση, διότι θα έπρεπε να θυμόμαστε ότι δεν συγκλήθηκε Ευρωπαϊκή Συνέλευση και δεν έγινε διακυβερνητική διάσκεψη.
Από τη στιγμή, λοιπόν, που δεν συγκλήθηκε η ευρωπαϊκή συνέλευση και δεν έγινε διακυβερνητική διάσκεψη, σημαίνει ότι δεν υπάρχει περαιτέρω εκχώρηση εθνικής κυριαρχίας, είναι μέσα στο πλαίσιο των υπαρχόντων συνθηκών, είναι μία διεξοδική διάταξη μέσα στο πλαίσιο των ήδη λειτουργουσών συνθηκών και χρειάζεται απλώς νόμος και δεν χρειάζεται η διευρυμένη πλειοψηφία του άρθρου 28 παράγραφος 2.
Πέρα από εκεί, πρέπει να βλέπουμε και ορισμένες φορές την ουσία, διότι ακούσαμε χονδρά πράγματα στην Αίθουσα, κύριε Πρόεδρε. Ακούστηκε ότι πάμε να περάσουμε στη «ζούλα» το μηχανισμό. 
Κατ’ αρχάς, από πότε οι συνεδριάσεις της Βουλής, οι οποίες, ως γνωστόν, είναι δημόσιες και μεταδίδονται από την τηλεόραση, είναι διαδικασίες που γίνονται στη «ζούλα»; Δηλαδή, πρέπει κάπου να μη χάνουμε το μέτρο σ’ αυτήν την Αίθουσα. Αν αρχίσουμε να χάνουμε το μέτρο, εγώ δεν ξέρω που μπορούμε να οδηγηθούμε.
Θα ήθελα, λοιπόν, από τον αγαπητό συνάδελφο να αποσύρει τη σχετική κουβέντα, την οποία είπε και η οποία μας προσβάλλει όλους μας. 
Δεύτερον, έχουμε καταλάβει ότι πρόκειται για ένα μηχανισμό σταθερότητας, ο οποίος ωφελεί απόλυτα τη χώρα μας, μας βοηθάει να έχουμε χρηματοδότηση και να αντιμετωπίζουμε τα προβλήματα τα οποία έχουμε και την ανάγκη δανεισμού της χώρας; Έχουμε καταλάβει τι θα είχε γίνει, αν δεν υπήρχε αυτός ο μηχανισμός; Έχουμε καταλάβει, πού θα βρισκόμασταν σήμερα αν δεν υπήρχε και δεν λειτουργούσε αυτός ο μηχανισμός;
Βεβαίως, προσωρινώς λειτούργησε. Εδώ πέρα γίνεται και ο μόνιμος μηχανισμός. Όμως, πρέπει να καταλάβουμε πώς πηγαίνουμε σε ορισμένα πράγματα. Δεν καταλαβαίνω αυτήν την ένταση. 
Θα πρέπει, τελικώς, να απορρίψουμε αυτό το αίτημα του συναδέλφου, το οποίο σαφώς προβλέπεται και από το Σύνταγμα και από τη διαδικασία της συνθήκης. Περιλαμβάνεται και έχει γίνει η σχετική πρόβλεψη στην αιτιολογική έκθεση του νομοσχεδίου. Ανάλογη τακτική ακολουθήθηκε σε όλη την Ευρωπαϊκή Ένωση και δεν καταλαβαίνω προς τι η ένταση στην Αίθουσα.</Speech>
<Speech><Parlmember>ΚΩΝΣΤΑΝΤΙΝΟΣ ΜΟΥΣΟΥΡΟΥΛΗΣ</Parlmember>: Κύριε Πρόεδρε, θα μπορούσα να έχω το λόγο; Ένα λεπτό θα χρειαστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Ευάγγελος Αργύρης</Parlmember>): Κύριε Πρόεδρε, θα μιλήσετε τώρα;</ChairmanSpeech>
<Speech><Parlmember>ΓΕΩΡΓΙΟΣ ΚΑΡΑΤΖΑΦΕΡΗΣ</Parlmember> (Πρόεδρος του Λαϊκού Ορθόδοξου Συναγερμού): Ας προηγηθεί ο κ. Μουσουρούλης.</Speech>
ΠΡΟΕΔΡΕΥΩΝ (<ChairmanSpeech><Parlmember>Ευάγγελος Αργύρης</Parlmember>): Ο Κοινοβουλευτικός Εκπρόσωπος της Νέας Δημοκρατίας, ο κ. Μουσουρούλης, έχει το λόγο.</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΜΟΥΣΟΥΡΟΥΛΗΣ</Parlmember>: Ευχαριστώ πολύ, κύριε Πρόεδρε.
Μιλάμε για την ισχύ αποφάσεων και συνθηκών που σήμερα καλούμαστε να κυρώσουμε. Υπάρχουν ενστάσεις κατά πόσο είναι πρόσφορο το άρθρο 28 παράγραφος 1. Προτείνεται το άρθρο 28 παράγραφος 2. 
Το άρθρο 28 παράγραφος 2, αφορά σε αρμοδιότητες που αναγνωρίζουμε ότι ανήκουν σε διεθνείς οργανισμούς. Δεν υπάρχει –πιστεύω- κανείς σ’ αυτήν την Αίθουσα που να αμφισβητεί την Ευρωπαϊκή Ένωση ως μία ιδιότυπη κρατική οντότητα που σε καμμία περίπτωση δεν είναι διεθνής οργανισμός. Αν οι κύριοι του Λαϊκού Ορθόδοξου Συναγερμού ή του ΣΥΡΙΖΑ έχουν αντίθετη άποψη, ας το δηλώσουν.
 Ως εκ τούτου, αυτό το νομικά θεμελιωμένο επιχείρημα, κύριε Πρόεδρε, αρκεί για να αποσυρθεί η αίτηση που έχει κατατεθεί.
Ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Ευάγγελος Αργύρης</Parlmember>): Ο κ. Παφίλης, Κοινοβουλευτικός Εκπρόσωπος του Κομμουνιστικού Κόμματος Ελλάδας, έχει το λόγο.</ChairmanSpeech>
<Speech><Parlmember>ΑΘΑΝΑΣΙΟΣ ΠΑΦΙΛΗΣ</Parlmember>: Τοποθετηθήκαμε και στην έναρξη της συζήτησης.
Κατ’ αρχάς, θέλουμε να κάνουμε ένα σχόλιο. Αυτή η υπόθεση με το Σύνταγμα και με την υπεράσπισή του, πλέον έχει ξεκαθαρίσει ορισμένα πράγματα. Πέρα από το τι κατοχυρώνει το κάθε Σύνταγμα, το συσχετισμό των δυνάμεων που υπάρχουν κάθε φορά, αποδεικνύεται και κάτι ακόμη, ότι είναι «λάστιχο» και κάθε φορά δι’ εγέρσεως αποφασίζεται η αντισυνταγματικότητα ή η συνταγματικότητα. Είναι –αν θέλετε- και μία τεχνική της διατύπωσης στα άρθρα του Συντάγματος, στα αστικά συντάγματα, που δίνει τη δυνατότητα στις κυβερνήσεις και στις εκάστοτε πλειοψηφίες να το ερμηνεύουν όπως θέλουν.
Επίσης, τίθεται θέμα εθνικής κυριαρχίας. Θα επαναλάβω πάλι ότι φυσικά εκχωρούνται –θα έλεγα- περισσότερα τμήματα της εθνικής κυριαρχίας στην Ευρωπαϊκή Ένωση. Αυτό είναι γνωστό και όποιος το παραγνωρίζει και με αυτές τις συνθήκες δεν λέει αλήθεια.
Ποια είναι η ουσία; Αυτή η εκχώρηση των δικαιωμάτων που έχει γίνει δεν γίνεται μόνο τώρα αλλά έχει γίνει πρώτα απ’ όλα με την ένταξη της Ελλάδας στην Ευρωπαϊκή Ένωση και με την ένταξη της Ελλάδας στο ΝΑΤΟ. Δεν εκχωρείται εθνική κυριαρχία με την ένταξη στο ΝΑΤΟ και στην Ευρωπαϊκή Ένωση ή με τη Συνθήκη του Μάαστριχτ που ήταν καθοριστική το 1992; Γι’ αυτήν τη συνθήκη, όλοι είπαν «ναι» και αρνήθηκαν, μάλιστα, τότε και δημοψήφισμα, όλες οι πολιτικές δυνάμεις πλην του ΚΚΕ.
Η δική μας διαφορά σε αυτό, η πολιτική –αν θέλετε- τοποθέτηση που κάνουμε είναι ότι αυτό δεν γίνεται για λόγους υποτέλειας. Η Ελλάδα δεν είναι υποτελής γενικά στη Γερμανία, στη Γαλλία ή σε οποιαδήποτε άλλη χώρα. Είναι συνειδητή επιλογή της αστικής τάξης με το μέγεθος που έχει στη χώρα και στην Ευρώπη να ενταχθεί σε έναν ιμπεριαλιστικό οργανισμό, γιατί θεωρεί ότι τα συμφέροντά της εξυπηρετούνται καλύτερα. Και αυτό που κάνει είναι σωστό από τη μεριά της.
Απλώς, όμως, την ίδια στιγμή αυτό που συμβαίνει είναι, ότι είναι ενάντια στα συμφέροντα της πλειοψηφίας του ελληνικού λαού και των εργαζομένων. Και όσοι σήμερα πλέον κουνάνε τη σημαία της Ευρωπαϊκής Ένωσης πρέπει να ξέρουν ότι είναι κουρελιασμένη τελείως. Ο λαός βλέπει ανεξάρτητα του πώς εκφράζεται. Δεν είναι αφελής. Κατάλαβε ποια είναι η Ευρωπαϊκή Ένωση. Οι συνθήκες που έρχονται –θα μιλήσουμε πάλι- είναι πιο αντιδραστικές ακόμη, είναι η σιδερένια φτέρνα του ευρωπαϊκού κεφαλαίου. 
Το πιο σημαντικό, εκτός των άλλων είναι ότι μίλησε ο κ. Πρωτόπαπας γι’ αυτό, γενίκευσε και τη συζήτηση και είπε ότι ο ευρωπαϊκός μηχανισμός στήριξης μάς έσωσε. Όμως, έχει και παρελκόμενα, δεν πάει μόνος του. Λέει ότι θα πάρεις 200 ευρώ. Για να τα πάρεις, θα έχεις ενάμισι εκατομμύριο άνεργους. Αυτός είναι ο μηχανισμός. Είναι ουσιαστικά ένας μηχανισμός ελεγχόμενης χρεοκοπίας που οδηγεί σίγουρα σε χρεοκοπία το λαό. 
Εμείς υποστηρίζουμε αυτήν την άποψη. Γενικώς, όμως, βγαίνει και το συμπέρασμα ότι δεν έχει και νόημα να είναι κάθε φορά δι’ εγέρσεως όλα συνταγματικά.</Speech>
ΠΡΟΕΔΡΕΥΩΝ (<ChairmanSpeech><Parlmember>Ευάγγελος Αργύρης</Parlmember>): Το λόγο έχει ο Κοινοβουλευτικός Εκπρόσωπος του Λαϊκού Ορθόδοξου Συναγερμού, κ. Αλέξανδρος Χρυσανθακόπουλος.</ChairmanSpeech> 
<Speech><Parlmember>ΑΛΕΞΑΝΔΡΟΣ ΧΡΥΣΑΝΘΑΚΟΠΟΥΛΟΣ</Parlmember>: Κύριε Πρόεδρε, σαφέστατα η συνθήκη αυτή που άπτεται ζητήματα λειτουργίας της Ευρωπαϊκής Ένωσης όσον αφορά το μηχανισμό στήριξης και τροποποιεί άρθρα του ευρωπαϊκού κεκτημένου παρεμβαίνει ευθέως στο άρθρο 79 του Συντάγματος, που ορίζει ότι ο προϋπολογισμός εσόδων και εξόδων κατατίθεται εκ μέρους της κυβέρνησης μέσα από την αυτοτέλεια των εσωτερικών λειτουργιών της οικονομίας μας. Από τη στιγμή που εκχωρείται η εξουσία στο άρθρο 4 σε μηχανισμό της Ευρωπαϊκής Ένωσης, για να μας καθορίζει τα όρια των δαπανών μας, τον τρόπο των εσόδων μας και από τη στιγμή που η χώρα μας πλέον χάνει το αυτοκυρίαρχο των θεσμικών της οργάνων, πρέπει να δούμε την παράγραφο 2 του άρθρου 28 του Συντάγματος, το οποίο ζητάει την αυξημένη πλειοψηφία, και λέει ότι θα πρέπει να κυρωθεί αυτή η συνθήκη με τα 3/5. 
Η Νέα Δημοκρατία θα πρέπει να γνωρίζει ότι η Ευρωπαϊκή Ένωση είναι σαφώς διεθνής οργανισμός, έχει οντότητα.</Speech> 
<Speech><Parlmember>ΚΩΝΣΤΑΝΤΙΝΟΣ ΜΟΥΣΟΥΡΟΥΛΗΣ</Parlmember>: Μετέχουμε, είμαστε και εμείς μέλη.</Speech> 
<Speech><Parlmember>ΑΛΕΞΑΝΔΡΟΣ ΧΡΥΣΑΝΘΑΚΟΠΟΥΛΟΣ</Parlmember>: Μπορεί να μετέχουμε αλλά εδώ μας ζητούν υποδούλωση. Αυτή είναι η μεγάλη διαφορά. Εδώ εκχωρούμε την αρμοδιότητα να αποφασίζουν αυτοί για εμάς, να μας βάζουν και πρόστιμα -ως ορίζεται- το 0,1 του προϋπολογισμού μας για κάθε παρέκκλιση των εντολών του 3%.</Speech> 
<Speech><Parlmember>ΚΩΝΣΤΑΝΤΙΝΟΣ ΜΟΥΣΟΥΡΟΥΛΗΣ</Parlmember>: Τότε, να φύγουμε.</Speech> 
<Speech><Parlmember>ΑΛΕΞΑΝΔΡΟΣ ΧΡΥΣΑΝΘΑΚΟΠΟΥΛΟΣ</Parlmember>: Μη διαμαρτύρεστε. 
Εμείς θέλουμε μία Ευρωπαϊκή Ένωση των εθνών-κρατών. Δεν θέλουμε μία Ευρωπαϊκή Ένωση μηχανισμών εξουσίας της Μέρκελ και κάποιων άλλων παρατραπεζικών συστημάτων. Είναι τελείως διαφορετική η προσέγγισή μας. 
Και για να το καταλάβουμε, ο κυρίαρχος ελληνικός λαός απαιτεί από το Κοινοβούλιο να σέβεται το Σύνταγμα. Το Σύνταγμα είναι ρητό στην παράγραφο 2 του άρθρου 28. Η παράγραφος 1 του άρθρου 28 που λέει ο κύριος Υπουργός, είναι μία απλή διατύπωση ότι χρειάζεται νόμος και συμπληρώνεται με την παράγραφο 2. Βεβαίως και χρειάζεται νόμος για να κυρώσει συνθήκη. Η παράγραφος 2, λέει απόλυτα ότι κυρώνεται με τα 3/5 σε αυτήν την περίπτωση.</Speech> 
<Speech><Parlmember>ΚΩΝΣΤΑΝΤΙΝΟΣ ΜΟΥΣΟΥΡΟΥΛΗΣ</Parlmember>: Κύριε Πρόεδρε, μπορώ να πω μία λέξη μόνο;</Speech>
ΠΡΟΕΔΡΕΥΩΝ (<ChairmanSpeech><Parlmember>Ευάγγελος Αργύρης</Parlmember>): Ορίστε, κύριε Μουσουρούλη.</ChairmanSpeech> 
<Speech><Parlmember>ΚΩΝΣΤΑΝΤΙΝΟΣ ΜΟΥΣΟΥΡΟΥΛΗΣ</Parlmember>: Κύριε Πρόεδρε, απλώς συγκρατούμε ότι για το Λαϊκό Ορθόδοξο Συναγερμό η Ευρωπαϊκή Ένωση είναι διεθνής οργανισμός.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ευάγγελος Αργύρης</Parlmember>): Το λόγο έχει ο Κοινοβουλευτικός Εκπρόσωπος της Δημοκρατικής Αριστεράς κ. Νικόλαος Τσούκαλης.</ChairmanSpeech> 
<Speech><Parlmember>ΝΙΚΟΛΑΟΣ ΤΣΟΥΚΑΛΗΣ</Parlmember>: Κύριε Πρόεδρε, συζητώντας αυτό το νομοσχέδιο, πρέπει να διαχωρίσουμε τα δύο σαφώς διακεκριμένα επίπεδά του. 
Το πρώτο είναι η ουσία του. Επί της ουσίας, ο ειδικός αγορητής μας τοποθετήθηκε συγκεκριμένα ως προς τα άρθρα και καταψηφίζουμε το νομοσχέδιο επί της αρχής. Υπάρχει και το δεύτερο σκέλος, που έχει να κάνει με το τυπικό που αναφέρεται στο Σύνταγμα και τους νόμους της χώρας. Στο κατά πόσο δηλαδή, αυτή η συζήτηση εδράζεται σε κάποια συγκεκριμένα άρθρα του Συντάγματος.
Είναι γεγονός ότι η Κυβέρνηση χρησιμοποίησε μία λαθροχειρία αρχικά καταθέτοντας το συγκεκριμένο νομοσχέδιο. Αναφέρθηκε στο άρθρο 28 γενικώς και αορίστως, χωρίς να παραπέμπει σε συγκεκριμένη παράγραφο, προφανώς στηριζόμενη στην ερμηνευτική δήλωση του άρθρου 28, στην οποία αναφέρεται ότι το άρθρο 28 αποτελεί θεμέλιο για τη συμμετοχή της χώρας στις διαδικασίες της ευρωπαϊκής ολοκλήρωσης. 
Όμως, αυτή η ερμηνευτική δήλωση, σε καμμία περίπτωση δεν παραπέμπει σε συγκεκριμένο άρθρο. Όμως, υπάρχει η συγκεκριμένη εμπειρία όλων αυτών των χρόνων που η Ελλάδα αποτελεί αναπόσπαστο μέλος και της Ευρωπαϊκής Ένωσης και της Ευρωζώνης.
Κύριε Πρόεδρε, κύριε Υπουργέ, όλες οι συνθήκες που ψηφίστηκαν, εγκρίθηκαν και επικυρώθηκαν απ’ αυτήν εδώ τη Βουλή, στηρίχθηκαν στο άρθρο 28, παράγραφος 3. Σας παρακαλώ, διαγράψτε την παράγραφο 1! Η παράγραφος 1 ουσιαστικά είναι ερμηνευτική των 2 και 3. Η παράγραφος 1 του άρθρου 28 θεσπίστηκε και τοποθετήθηκε σε εκείνο το σημείο, μόνο και μόνο για να προσδιορίσει ότι οι συνθήκες που επικυρώνονται με τον έναν ή τον άλλο τρόπο απ’ αυτήν τη Βουλή, αποτελούν αναπόσπαστο μέρος του εθνικού μας νομικού κεκτημένου θεσμικού συστήματος και δεύτερον, ότι έχουν αυξημένη τυπική ισχύ. Τίποτα άλλο! Οι παράγραφοι 2 και 3, προσδιορίζουν τη διαδικασία κύρωσης των συνθηκών.
Εκτίμηση της Δημοκρατικής Αριστεράς, πέραν των οποιωνδήποτε άλλων ενστάσεων επί της ουσίας, είναι ότι η Ευρωπαϊκή Ένωση δεν συνιστά διεθνή οργανισμό. Είναι ένωση προσώπων, την οποία εμείς βεβαίως θα τη θέλαμε με ομόσπονδη μορφή, με ενοποίηση, κ.λπ.. Όλες οι συνθήκες, ψηφίστηκαν με την παράγραφο 3. Πρέπει να ψηφιστεί σύμφωνα με την παράγραφο 3, με τον απόλυτο αριθμό, δηλαδή με εκατόν πενήντα ένα Βουλευτές και όχι λιγότερο! Με τη διαδικασία που εσείς το εισάγετε και το υπονοείτε, πιθανόν να μπορούσε να εγκριθεί και με τους εκατόν τριάντα Βουλευτές.
Η θέση μας, λοιπόν, είναι ότι πρέπει να εισαχθεί και να ψηφιστεί βάσει της παραγράφου 3 του άρθρου 28 και όχι του 1. Αν αυτό δεν διορθωθεί, θα δεχθούμε την ένσταση αντισυνταγματικότητας.</Speech>
ΠΡΟΕΔΡΕΥΩΝ (<ChairmanSpeech><Parlmember>Ευάγγελος Αργύρης</Parlmember>): Κυρίες και κύριοι συνάδελφοι, ολοκληρώθηκε η συζήτηση κατά το άρθρο 100 παράγραφος 2, του Κανονισμού της Βουλής για το θέμα της αντισυνταγματικότητας που ετέθη.
Οι αποδεχόμενοι την ένσταση αντισυνταγματικότητας παρακαλώ να εγερθούν.
 (Εγείρονται οι αποδεχόμενοι την ένσταση)
Προφανώς δεν ηγέρθη ο απαιτούμενος από το Σύνταγμα και τον Κανονισμό της Βουλής αριθμός Βουλευτών. 
Συνεπώς η ένσταση αντισυνταγματικότητας απορρίπτεται.
Το λόγο έχει ο Πρόεδρος του Λαϊκού Ορθόδοξου Συναγερμού κ. Γεώργιος Καρατζαφέρης.
Ορίστε, κύριε Πρόεδρε, έχετε το λόγο.</ChairmanSpeech>
<Speech><Parlmember>ΓΕΩΡΓΙΟΣ ΚΑΡΑΤΖΑΦΕΡΗΣ</Parlmember> (Πρόεδρος του Λαϊκού Ορθόδοξου Συναγερμού): Κυρίες και κύριοι συνάδελφοι, σήμερα θυμήθηκα κάτι το οποίο έγινε τον Φεβρουάριο του 2005 και δεν αντέδρασε κανένας, από κανένα κόμμα. Μάλιστα, ελέχθη και εντός της Βουλής σε πανηγυρική συνεδρίαση. Ή από τότε είμαστε φοβισμένοι ή από τότε πιστεύαμε ότι αυτό είναι το πεπρωμένο της χώρας.
Η τότε Πρόεδρος της Βουλής, κατά την προσφώνηση στο νεοεκλεγέντα Πρόεδρο της Δημοκρατίας, κατά τα Πρακτικά της Βουλής, είχε πει κάτι. Ήταν δε και οι κάμερες μαζί και συνοδευόταν από τους Αντιπροέδρους όλων των κομμάτων! Όλων!
Είπε: «Η ευρωπαϊκή ενοποίηση θα προωθηθεί με την ψήφιση ενδεχομένως και της συνταγματικής συνθήκης» –δεν ψηφίστηκε- «τα εθνικά σύνορα και ένα μέρος της εθνικής κυριαρχίας θα περιοριστούν χάριν της ειρήνης, της ευημερίας και της ασφάλειας στη διευρυμένη Ευρώπη».
«Τα εθνικά σύνορα κι ένα μέρος της εθνικής κυριαρχίας θα περιοριστούν». Αυτό ελέχθη μέσα στη Βουλή των Ελλήνων και ουδείς αντέδρασε ή τουλάχιστον κάποιος να διερωτηθεί τι σημαίνει αυτό. Τι σημαίνει αυτό; Ομολογείτε ότι έρχεται απώλεια εθνικής κυριαρχίας; Δεν υπήρξε αντανακλαστικό, δεν υπήρξε ευαισθησία; Υπήρξε αποδοχή; Ή σήμερα είναι δυνατόν να ακούγεται αυτό και να το αποδεχόμαστε; 
«Θα περιοριστούν τα ατομικά δικαιώματα» συνέχισε να λέει η κυρία Μπενάκη. Και κλείνει: «Η δημοκρατία θα συναντήσει προκλήσεις και θα δοκιμαστεί από ενδεχόμενες νέες μορφές διακυβέρνησης». Δεν εννοούσε βέβαια η τότε Πρόεδρος κ. Μπενάκη ότι είναι πιθανόν να έρθει χούντα το 2012. Τι εννοούσε με τη φράση «νέες μορφές διακυβέρνησης»; Αυτό το οποίο συμβαίνει σήμερα! Είναι άλλη μορφή διακυβέρνησης. 
Το Σύνταγμά μας δεν προβλέπει αυτά τα οποία γίνονται σήμερα. Και δεν είναι η ουσία αν είναι διεθνής οργανισμός ή αν είναι κοινωνία των πολιτών, κοινοπολιτεία. 
(Στο σημείο αυτό την Προεδρική Έδρα καταλαμβάνει ο Πρόεδρος της Βουλής κ. ΦΙΛΙΠΠΟΣ ΠΕΤΣΑΛΝΙΚΟΣ )
Τι είναι σήμερα; Σήμερα είναι ένας αποικιοκρατικός οργανισμός που έχει τον πλήρη έλεγχο η Γερμανία. Για ποια δημοκρατία μιλάμε; Όσοι έχουμε θητεύσει στο Ευρωπαϊκό Κοινοβούλιο –βλέπω στην Αίθουσα την κ. Γιαννακοπούλου- θυμόμαστε ότι όταν ήμασταν επάνω, ο πλήρης έλεγχος ήταν στα χέρια της Γερμανίας. Οι αρχηγοί των περισσοτέρων κομμάτων ήταν Γερμανοί. Τουλάχιστον η πλειοψηφία κατά τα 8/10 του Ευρωκοινοβουλίου ανήκε σε Γερμανούς. Είναι ψέματα; Ο Πρόεδρος της πανίσχυρης Επιτροπής Εξωτερικών ήταν Γερμανός. Όπου κι αν κοίταζες, ήταν Γερμανοί. Είναι δημοκρατία αυτή στην Ευρώπη; Πώς κυβερνάται η Ευρώπη σήμερα; 
Μέχρι πρότινος ελέγχετο η Ευρώπη με τη μεζούρα: πόσο μεγάλα σύνορα είχες. Μικρά σύνορα; Θα ήσουν υπό τη μπότα. Δηλαδή, η Τουρκία έχει καταλάβει με τον Αττίλα»το 40% της Κύπρου και δεν ενδιαφέρεται κανείς στην Ευρώπη. Αν είχε καταλάβει το 40% της Γαλλίας ή της Γερμανίας θα γινόταν ποτέ συζήτηση εισόδου στην Ευρωπαϊκή Ένωση; Είναι έτσι ή όχι; Τώρα είναι το πορτοφόλι. Όσο πιο χοντρό πορτοφόλι έχει μία χώρα, τόσο κάνει κουμάντο. Αδύνατο πορτοφόλι; Υπήκοοι. Υπάκουοι υπήκοοι, αυτό είμαστε σήμερα. 
Ποια Ευρωπαϊκή Ένωση; Το ακούω ως ανέκδοτο. Δεν υπάρχει σήμερα αυτό το οποίο ξέραμε ως Ευρωπαϊκή Ένωση. Αυτό στο οποίο θέλαμε να είμαστε και ήταν επιλογή ζωής των περισσοτέρων να είμαστε, δεν υπάρχει σήμερα. Σήμερα υπάρχει μία γερμανική κατοχή, η οποία αποφασίζει, όχι στις Βρυξέλλες, αλλά αποφασίζει σε αυτόν τον πύργο έξω από το Βερολίνο –τον οποίο και η «Καθημερινή» έδειξε σε πρωτοσέλιδο προχθές- με τη συνηγορία και την αβάντα Ολλανδίας, Φινλανδίας, Αυστρίας. Αυτοί αποφασίζουν και οι άλλοι υλοποιούν. Αυτή είναι η πραγματικότητα. 
Κι ευτυχώς που πέρα από την κ. Μέρκελ, στη Γερμανία υπάρχουν και καλοί δημοσιογράφοι κι έκαναν μία έρευνα συγκλονιστική, η οποία έπαιξε σε μεγάλο γερμανικό κανάλι κι ένα απόσπασμα έδειξε η ΕΡΤ. 
Πόσα έχασε η Γερμανία ενισχύοντας την Ελλάδα; Πόσα έχασε; Πώς επλήγη ο γερμανικός λαός; Τι έλεγε το ρεπορτάζ; Πόσο κόστισε αυτό που λέμε «σωτηρία της Ελλάδος» –εντός ή εκτός εισαγωγικών- στους Γερμανούς; 
Κυρίες και κύριοι, το όφελός της είναι 45 δισεκατομμύρια. Το ρεπορτάζ το λέει αυτό και όχι εγώ: ρεπορτάζ το οποίο δεν διεψεύσθη ποτέ. 
Από την ιστορία μας, την περιπέτειά μας, την κατάντια μας, από τον πόνο μας, τον ιδρώτα μας και την αγωνία μας, η Γερμανία καρπώθηκε 45 δισεκατομμύρια ευρώ. Αυτή είναι η πραγματικότητα. 
Και έρχεται προχθές η κ. Μέρκελ -και ακολουθεί ο κ. Σόιμπλε και ο κ. Γιούνκερ- και λέει δημόσια στο BBC τα εξής εκπληκτικά: «Μπλοφάραμε. Δεν επρόκειτο ποτέ να φύγει η Ελλάδα από το ευρώ. Δεν συνέφερε την Ευρώπη. Ήταν καταστροφή. Και δεν υπήρχε ποτέ πρόβλημα πτωχεύσεως». 
Άρα, τι πρέπει να κάνουν αυτοί οι οποίοι πίστεψαν, αυτοί οι οποίοι κιότεψαν, αυτοί οι οποίοι φοβήθηκαν την απειλή και παρέδωσαν τη χώρα δέσμια εις την τρόικα, δέσμια εις τη Γερμανία; Πρέπει να βρουν λαγούμι να κρυφτούν; Τι πρέπει να κάνουν, όταν ομολογήθηκε πλέον ευθέως «μπλοφάραμε» και «τσίμπησαν»; Και αυτοί οι φοβισμένοι και συμβιβασμένοι, αυτοί που υπέγραψαν, μετέφεραν στον ελληνικό λαό το φόβο και τον πανικό. Όμως, ο φόβος και ο πανικός είναι το χειρότερο συνοδό στοιχείο για ανάπτυξη. Δεν σηκώνει κανείς κεφάλι με ό,τι λεφτά έρθουν. Αν στείλουν λεφτά! Δεν πρόκειται, κυρίες και κύριοι, να έχουμε ιδιωτικές πρωτοβουλίες, γιατί ο φόβος είναι διάσπαρτος.
Επομένως, ο ελληνικός λαός μ’ αυτήν την πολιτική πρέπει να συμβιβαστεί στην ιδέα μιας διαρκούς ύφεσης. Υπάρχει λύση; Υπάρχει έξοδος; Φυσικά και υπάρχει. Είναι αυτά τα οποία υποστήριζα όσο ήμουν μέσα στο Μέγαρο Μαξίμου, αλλά δεν ακούστηκαν. Και δεν ακούστηκαν, όχι γιατί η επιχειρηματολογία μου δεν ήταν σωστή, αλλά γιατί κάποιοι ήθελαν να δώσουν εξετάσεις στην κα Μέρκελ για το ότι είναι «καλά παιδιά». Το χτύπημα στον ώμο, η αναζήτηση αυτού του χτυπήματος στον ώμο, που θα άνοιγε τις πόρτες της εξουσίας, αυτά ήταν και το πρόβλημα. 
Ποια είναι η θέση μας που θα βγάλει τη χώρα απ’ αυτήν την κατάσταση ημιπληγίας; Θέλουμε ένα «moratorium» πέντε ετών. Κυρίες και κύριοι συνάδελφοι, δεν μπορεί να υπάρξει ανάπτυξη. Εάν για πέντε χρόνια δεν αποφύγουμε τους τόκους, εάν δεν αποφύγουμε αυτή τη δυσκολία, εάν δεν αλλάξουμε το φορολογικό πλαίσιο, προκειμένου να φτιάξουμε έναν επενδυτικό μανδύα και να δώσουμε ευκαιρίες για ανάπτυξη, δεν υπάρχει τρόπος. Εν συνεχεία, με κεφαλαιοποίηση όλων των χρεών, δηλαδή με 350 δισεκατομμύρια ευρώ περίπου και με 10 δισεκατομμύρια ευρώ το χρόνο που θα κερδίσουμε από την ανάπτυξη, μπορούμε να εξοφλήσουμε.
Και έρχομαι και λέω τι έχετε ψηφίσει. Έχετε ψηφίσει αυτό το περίφημο κούρεμα στα ασφαλιστικά ταμεία, κούρεμα στα πανεπιστήμια, τα οποία και διαμαρτύρονται. Όμως, κύριοι συνάδελφοι, όχι κούρεμα των πέντε ομολόγων, δύο του Χριστοδουλάκη και τρία του Αλογοσκούφη προς την «GOLDMAN SACHS», δηλαδή 45 δισεκατομμύρια ευρώ. Αυτά δεν κουρεύτηκαν. Δεν κουρεύτηκαν της «Goldman Sachs» και κουρεύτηκαν των ασφαλιστικών ταμείων.
(Χειροκροτήματα από την πτέρυγα του ΛΑΟΣ)
Αυτό ψηφίσατε. Και το ψηφίσατε αυτό, γιατί δεν σας ενημέρωσαν και σας είχαν στο σκοτάδι. 
 (Στο σημείο αυτό κτυπάει το κουδούνι λήξεως του χρόνου ομιλίας του κυρίου Προέδρου του Λαϊκού Ορθόδοξου Συναγερμού)
Κύριε Πρόεδρε, θα ήθελα για λίγο την επιείκειά σας.
Λένε ότι ήταν νόμιμη αυτή η διαδικασία του κ. Προβόπουλου. Σαφώς είναι ένας νόμος που ψήφισε το ΠΑΣΟΚ. Μόνο το ΠΑΣΟΚ. Η Νέα Δημοκρατία δεν ψήφισε το νόμο που έδινε την υπερεξουσία στην Τράπεζα της Ελλάδος να κάνει ό,τι θέλει τα αποθεματικά των πανεπιστημίων και των ασφαλιστικών ταμείων. Σαφώς και έχει δεμένη τη θέση του ο κ. Προβόπουλος νομικά. Ηθικά δεν την έχει. Παραιτούνται οι πρυτάνεις και κλείνουν τα ασφαλιστικά ταμεία, γιατί δεν μπορούν. 
Εκεί, λοιπόν, δεν θα υπάρξει κάποια ενίσχυση; Όχι! Θα δώσουμε 40 ή 50 δισεκατομμύρια ευρώ στις τράπεζες! Και εκείνη την ημέρα ρώτησα το εξής: Τις μετοχές των τραπεζών που θα πάρει το κράτος, γιατί δεν τις δίνουμε στα ασφαλιστικά ταμεία, για να αναπνεύσουν; Και μου είπαν «όχι».
Επομένως, κυρίες και κύριοι, δεν μπορεί η Ελλάδα με μία έτσι απλή διαδικασία να ψηφίσει την κατάργηση στην ουσία του Υπουργείου Οικονομικών.
Κύριε Σαχινίδη, την αυτοκατάργησή σας στην ουσία θα ψηφίσετε σήμερα. Δεν θα υπάρχει Υπουργός Οικονομικών. Θα είναι ο κ. Ράιχενμπαχ ή όποιος άλλος επιβάλλει η κ. Μέρκελ. Μιλάμε για μείωση εθνικής κυριαρχίας. Δεν έχουμε το δικαίωμα να το κάνουμε αυτό. Είναι ηθική υποχρέωση και δέσμευση απέναντι στον ελληνικό λαό που μας ενεπιστεύθη. 
Γιατί τι συνέβη στην ουσία, κύριε Υπουργέ; Ο ελληνικός λαός σας παρέδωσε το 2009 κράτος, έστω και τραυματισμένο κράτος από την περίοδο της Νέας Δημοκρατίας, αλλά κράτος και εσείς τώρα στις εκλογές θα παραδώσετε αποικία. Αυτό δεν επιτρέπεται και δεν έπρεπε να γίνει.
(Χειροκροτήματα από την πτέρυγα του ΛΑΟΣ)</Speech>
ΠΡΟΕΔΡΟΣ (<ChairmanSpeech><Parlmember>Φίλιππος Πετσάλνικος</Parlmember>): Ο Υπουργός Οικονομικών κ. Φίλιππος Σαχινίδης έχει το λόγο.</ChairmanSpeech>
<Speech><Parlmember>ΦΙΛΙΠΠΟΣ ΣΑΧΙΝΙΔΗΣ</Parlmember> (Υπουργός Οικονομικών): Χαίρομαι που ο Πρόεδρος της Κοινοβουλευτικής Ομάδας του ΛΑΟΣ αναγνωρίζει την αναγκαιότητα να είναι η χώρα μας κυρίαρχη, να έχει πολιτική και οικονομική ανεξαρτησία. 
Θέλω, όμως, να του υπενθυμίσω, επειδή είναι ένας από τους Βουλευτές που έχουν πολύχρονη πορεία και παρουσία στο Κοινοβούλιο, ότι η οικονομική και πολιτική ανεξαρτησία μιας χώρας υποθηκεύεται όταν η χώρα αυτή αυξάνει την εξάρτησή της μέσω του εξωτερικού δανεισμού και γενικότερα του δανεισμού του δημοσίου.
Όλα αυτά τα χρόνια θα ήταν πολύ πιο χρήσιμες οι επισημάνσεις και οι παρατηρήσεις που κάνει σήμερα για το πώς ακριβώς αυτή η Κυβέρνηση, αλλά και η προηγούμενη διαχειρίστηκαν και αντιμετώπισαν τη μεγαλύτερη κρίση, εάν είχαμε προνοήσει και δεν είχαμε αφήσει τη χώρα να οδηγηθεί σε έναν τόσο μεγάλο δανεισμό, που ουσιαστικά σε ένα μεγάλο βαθμό της στερεί βαθμούς ελευθερίας, τόσο από την οικονομική, όσο και από την πολιτική κυριαρχία.
Επειδή έκανε μία αναφορά ο κ. Καρατζαφέρης στο ζήτημα του PSI και είπε ότι υπήρξε κάποια διακριτική μεταχείριση, θέλω να του υπενθυμίσω ότι καμμία διακριτική μεταχείριση δεν έγινε σε κανέναν ομόλογο. Όλα τα ομόλογα του ελληνικού δημοσίου, τα οποία ήταν διαπραγματεύσιμα, μπήκαν στη διαδικασία του PSI. 
Από εκεί και πέρα, οποιαδήποτε άλλη αναφορά σε άλλα στοιχεία τα οποία δεν ανταποκρίνονται στην πραγματικότητα γίνεται αποκλειστικά και μόνο για λόγους εντυπώσεων. Γίνεται αποκλειστικά και μόνο γιατί κανείς εδώ δεν θέλει να αναγνωρίσει και να παραδεχτεί μία και μόνο αλήθεια: «για πρώτη φορά στη σύγχρονη ιστορία της Ελλάδος, η χώρα κατάφερε να μειώσει το χρέος της κατά περισσότερο από 100 δισεκατομμύρια, τη στιγμή που μέσα στις τελευταίες δεκαετίες, χρόνο με το χρόνο, η χώρα με τα ελλείμματα δημιουργούσε και συσσώρευε χρέος». Αν αυτή η πραγματικότητα ενοχλεί, τότε πραγματικά θα ήθελα να μου πείτε τι θα επιλέγατε εσείς. Να συνεχίσει να αυξάνεται το χρέος;
Σας ευχαριστώ, κύριε Πρόεδρε.
(Χειροκροτήματα από την πτέρυγα του ΠΑΣΟΚ)</Speech>
ΠΡΟΕΔΡΟΣ (<ChairmanSpeech><Parlmember>Φίλιππος Πετσάλνικος</Parlmember>): Ο Πρόεδρος της Κοινοβουλευτικής Ομάδας του ΛΑΟΣ έχει το λόγο. Μια σύντομη παρέμβαση φαντάζομαι θα κάνετε, κύριε Πρόεδρε.</ChairmanSpeech>
<Speech><Parlmember>ΓΕΩΡΓΙΟΣ ΚΑΡΑΤΖΑΦΕΡΗΣ</Parlmember> (Πρόεδρος του Λαϊκού Ορθοδόξου Συναγερμού): Κύριε Υπουργέ, ψεύδεστε για δεύτερη φορά μέσα σε μία εβδομάδα. Είπατε ψέματα προχθές, προκαλώντας, μάλιστα, τον εισηγητή μας κ. Ροντούλη λέγοντας ότι είναι συκοφάντης, ότι δεν υπήρξε υπογραφή-συμφωνία μεταξύ του κ. Βενιζέλου και της ομολόγου του, της Φινλανδίας. Σας είπαμε, λοιπόν, τι ημέρα, τι ώρα, σε ποιον όροφο, σε ποιο γραφείο.
Τώρα λέτε, λοιπόν, ότι είναι όλα τα ομόλογα ψαλιδισμένα. Είναι ψαλιδισμένα τα πέντε ομόλογα της Goldman Sachs; Αύριο στο γραφείο σας να πάμε για να σας τα δείξω. Μην ψεύδεστε, λοιπόν. Τα δύο του κ. Χριστοδουλάκη και τα τρία του κ. Αλογοσκούφη δεν ψαλιδίστηκαν. Αυτή είναι μία πραγματικότητα. Μην ψεύδεστε, επιτέλους, ασυστόλως.
Και για τα μαθηματικά σας: είπατε ότι γλυτώσαμε 100 δισεκατομμύρια. Μα, φορτωθήκαμε 130 δισεκατομμύρια. Μία πράξη μαθηματική είναι: Φορτωθήκαμε 130 και γλυτώσαμε 100 και είμαστε κερδισμένοι; Και χάσαμε και την εθνική μας κυριαρχία και χάσαμε και τον εθνικό μας πλούτο. Επομένως, προσπαθείτε να δικαιολογήσετε τα αδικαιολόγητα και κάνετε μεγάλο λάθος.
Η αλήθεια είναι ότι εσείς και η Νέα Δημοκρατία συσσωρεύσατε αυτά τα χρέη, συσσωρεύσατε αυτά τα ελλείμματα και είμαστε αναγκασμένοι σήμερα να κάνουμε αυτές τις κουβέντες. Εάν εσείς οι δύο δεν είχατε κυβερνήσει με τον τρόπο που κυβερνήσατε στη Μεταπολίτευση, σήμερα η Ελλάδα θα είχε το ισχυρότερο νόμισμα όπως είχε πριν την έλευση του Καραμανλή. 
(Χειροκροτήματα από την πτέρυγα του ΛΑΟΣ)</Speech>
ΠΡΟΕΔΡΟΣ (<ChairmanSpeech><Parlmember>Φίλιππος Πετσάλνικος</Parlmember>): Το λόγο έχει ο Υπουργός Οικονομικών κ. Φίλιππος Σαχινίδης για μία σύντομη παρέμβαση.</ChairmanSpeech>
<Speech><Parlmember>ΦΙΛΙΠΠΟΣ ΣΑΧΙΝΙΔΗΣ</Parlmember> (Υπουργός Οικονομικών): Σέβομαι και εκτιμώ τον κ. Καρατζαφέρη και πίστευα ότι ποτέ δεν θα έπεφτε στο ατόπημα που έπεσε ο κ. Ροντούλης, αποκαλώντας με ψεύτη.
Κύριε Καρατζαφέρη, επαναλαμβάνω -για άλλη μία φορά- και σας ζητώ να ανακαλέσετε τον χαρακτηρισμό «ψεύτης», ότι δεν υφίσταται συμφωνία μεταξύ της Ελληνικής Δημοκρατίας και της Φινλανδίας, δεν υφίσταται κείμενο το οποίο να φέρει την υπογραφή του τότε Υπουργού Οικονομικών και Αντιπροέδρου της Ελληνικής Κυβέρνησης, κ. Βενιζέλου. 
Εάν τα έχετε στη διάθεσή σας αυτά τα κείμενα, παρακαλώ να τα καταθέσετε στη Βουλή. Όσο δεν τα καταθέτετε, πολύ φοβούμαι ότι δεν είμαι εγώ ο «ψεύτης», όπως εσείς ισχυρίζεστε αλλά εσείς, που προσπαθείτε παραμονές εκλογών να κερδίσετε τη μάχη των εντυπώσεων, προσκομίζοντας ψευδή στοιχεία στην Αίθουσα.
Σε ό,τι αφορά τα ομόλογα, παρακαλώ να μου καταθέσετε τα ομόλογα τα οποία πιστεύετε ότι δεν έχουν συμμετάσχει στη διαδικασία του PSI. Να κάνετε ερώτηση στη Βουλή, να προσκομίσετε όλα τα στοιχεία, για να αποδείξετε του λόγου το αληθές ή όχι. Όσο δεν το κάνετε, αποδεικνύετε για άλλη μία φορά ότι δεν ξέρετε τι λέτε στη Βουλή.
(Χειροκροτήματα από την πτέρυγα του ΠΑΣΟΚ)</Speech>
ΠΡΟΕΔΡΟΣ (<ChairmanSpeech><Parlmember>Φίλιππος Πετσάλνικος</Parlmember>): Το λόγο έχει ο Πρόεδρος του Λαϊκού Ορθόδοξου Συναγερμού, κ. Γεώργιος Καρατζαφέρης. Παρακαλώ, να ολοκληρωθεί αυτός ο διάλογος.</ChairmanSpeech>
<Speech><Parlmember>ΓΕΩΡΓΙΟΣ ΚΑΡΑΤΖΑΦΕΡΗΣ</Parlmember> (Πρόεδρος του Λαϊκού Ορθόδοξου Συναγερμού): Μάλιστα, κύριε Πρόεδρε.
Κύριε Υπουργέ, θέλετε στοιχεία. Είστε σίγουρος ότι θέλετε τα στοιχεία; Σας παραπέμπω στα Πρακτικά για να δείτε τι είπε εδώ ο προκάτοχός σας, κ. Παπακωνσταντίνου. 
 (Χειροκροτήματα από την πτέρυγα του ΛΑΟΣ)
Ο κ. Παπακωνσταντίνου είπε ότι είναι μυστικά και είναι προς το συμφέρον της χώρας αυτή η συμφωνία. Σας παραπέμπω στα Πρακτικά, στην ομιλία του κ. Παπακωνσταντίνου. Εκτός αν ο πρώην Υπουργός Οικονομικών δεν γνωρίζει.
 Άρα, μη ζητάτε από εμάς στοιχεία. Εσείς, «δεν γνωρίζει η δεξιά σας τι ποιεί η αριστερά σας». 
Όσον αφορά τα στοιχεία που σας είπα για την «GOLDMAN SACHS», θα σας τα φέρω εδώ στην Αίθουσα και θα αναγκαστείτε να φύγετε τρέχοντας.
(Χειροκροτήματα από την πτέρυγα του ΛΑΟΣ)</Speech>
ΠΡΟΕΔΡΟΣ (<ChairmanSpeech><Parlmember>Φίλιππος Πετσάλνικος</Parlmember>): Το λόγο έχει ο Πρόεδρος του Πανελλήνιου Σοσιαλιστικού Κινήματος κ. Ευάγγελος Βενιζέλος.
(Χειροκροτήματα από την πτέρυγα του ΠΑΣΟΚ)</ChairmanSpeech>
<Speech><Parlmember>ΕΥΑΓΓΕΛΟΣ ΒΕΝΙΖΕΛΟΣ</Parlmember> (Πρόεδρος του Πανελλήνιου Σοσιαλιστικού Κινήματος): Κυρίες και κύριοι συνάδελφοι, η κύρωση των τριών διεθνών κειμένων που συζητείται σήμερα στη Βουλή, η τροποποίηση του άρθρου 136 της Συνθήκης για τη Λειτουργία της Ευρωπαϊκής Ένωσης, έτσι ώστε να κατοχυρωθεί θεσμικά ο μηχανισμός σταθερότητας και υποστήριξης των κρατών-μελών της Ευρωζώνης, η νέα Συνθήκη για τον Ευρωπαϊκό Μηχανισμό Σταθερότητας, για το ESM και η νέα Συνθήκη για τη σταθερότητα, τον συντονισμό και τη διακυβέρνηση στην Ευρωζώνη, είναι μία σημαντική πολιτική ευκαιρία, προκειμένου να σκεφθούμε, όχι μόνο μέσα στα στενά όρια του ελληνικού ζητήματος που βιώνουμε, που βιώνει ο κάθε Έλληνας και η κάθε Ελληνίδα, της ελληνικής κρίσης, αλλά να περάσουμε στο επίπεδο του ευρωπαϊκού ζητήματος, της ευρωπαϊκής κρίσης. Γιατί προφανώς, η κάθε χώρα, η κάθε κοινωνία, το κάθε πολιτικό σύστημα αντιμετωπίζει το δικό του υπαρξιακό πρόβλημα. Πρέπει, όμως, να κοιτάζουμε ποια είναι η μεγαλύτερη εικόνα, πώς τοποθετούνται τα πράγματα τουλάχιστον, μέσα στον πανευρωπαϊκό ει δυνατόν και μέσα στον διεθνή συσχετισμό δυνάμεων. Αλλιώς δεν θα έχουμε την πλήρη συνείδηση της κατάστασης, δεν θα μπορούμε να διαπραγματευτούμε, δεν θα μπορούμε να υπερασπιστούμε το ίδιο το εθνικό μας συμφέρον.
Η Ευρώπη, λοιπόν, βρίσκεται σε κρίση. Και η ελληνική κρίση είναι μία μικρή, όχι η κεντρική, πτυχή αυτής της πανευρωπαϊκής κρίσης. 
Εδώ και χρόνια έχει γίνει αντιληπτό ότι το βήμα της νομισματικής ολοκλήρωσης, το βήμα της ευρωζώνης, είναι βήμα μετέωρο.
Όταν δεν εναρμονίζεται, όταν δε παραλληλίζεται η νομισματική ενοποίηση με τις διαδικασίες της θεσμικής και πολιτικής ολοκλήρωσης, όταν επιχειρείς να ασκείς μια ενιαία νομισματική πολιτική, αλλά δεν μπορείς να διαρθρώσεις και να εφαρμόσεις μια ενιαία αναπτυξιακή κοινωνική πολιτική, όταν επιμένεις στη δημοσιονομική πειθαρχία και σταθερότητα ως το μοναδικό, κατ’ ουσίαν, μέσο, προκειμένου να ασκείς το σύνολο της οικονομικής σου πολιτικής, τα αδιέξοδα είναι δυστυχώς αναπόφευκτα, τα προβλήματα πολλαπλασιάζονται, η κρίση ανακυκλώνεται. 
Αν στόχος μας είναι πραγματικά η αυτοδύναμη Ελλάδα, αν στόχος μας είναι –που πρέπει να είναι- η αποκατάσταση της εθνικής υπερηφάνειας και αξιοπρέπειας, η αποκατάσταση της δημοσιονομικής κυριαρχίας της χώρας, πρέπει να διεκδικήσουμε με κάθε τρόπο την επαναφορά της Ελλάδας σε μια κατάσταση ουσιαστικής θεσμικής ισοτιμίας μέσα στην Ευρωπαϊκή Ένωση και μέσα στην Ευρωζώνη. Αυτό δεν είναι καθόλου, μα καθόλου εύκολο γιατί δυστυχώς αμφισβητείται στον πυρήνα της η ίδια η αντίληψη για την ευρωπαϊκή ολοκλήρωση. 
Τίποτα δεν είναι πια αυτονόητο, τίποτα δεν είναι κεκτημένο. Έχει θιγεί στον σκληρό του πυρήνα το λεγόμενο ευρωπαϊκό κεκτημένο. Και αυτό δεν αφορά –επαναλαμβάνω- μόνη ή κυρίως την Ελλάδα, αφορά το σύνολο των κρατών μελών της Ευρωπαϊκής Ένωσης και ιδίως της Ευρωζώνης. Δεν αφορά μόνο τις χώρες που είναι εντεταγμένες σε πρόγραμμα ή βρίσκονται στον προθάλαμο της ένταξης σε προγράμματα στήριξης και προσαρμογής. Και οι χώρες αυτές είναι δυστυχώς πολλές και μεταξύ αυτών χώρες μεγάλες και ισχυρές. 
Έχει, λοιπόν, πολύ μεγάλη σημασία να επαναφέρουμε στη σκέψη μας και την επικαιρότητα τα βασικά χαρακτηριστικά αυτού του ευρωπαϊκού κεκτημένου. Πρέπει, όχι μόνο στην Ελλάδα, αλλά σε όλη την Ευρώπη να ξαναδιατυπώσουμε και να ξανακατακτήσουμε το αυτονόητο. 
Η Ευρώπη ήταν και πρέπει να παραμείνει μια ήπειρος δικαιωμάτων, πολιτισμού, δημοκρατίας, ποιότητας, κοινωνικής συνοχής και αλληλεγγύης. Ευρώπη χωρίς κράτος δικαίου, Ευρώπη χωρίς εγγυήσεις για τα ανθρώπινα δικαιώματα, Ευρώπη χωρίς ανταγωνιστικότητα βασισμένη στην τεχνογνωσία, την καινοτομία και την ποιότητα δεν υπάρχει, δεν μπορεί να υπάρξει. Δεν μπορεί να υπάρξει μια πορεία προς την ευρωπαϊκή ολοκλήρωση χωρίς ίδιους πόρους, χωρίς ένα σοβαρό κοινοτικό προϋπολογισμό. Δεν μπορεί να υπάρξει μια σοβαρή αναζωπύρωση της ευρωπαϊκής στρατηγικής, αν δεν ξανασυζητήσουμε για τις έννοιες, τις αξίες, τις αρχές που εδώ και πάρα πολύ καιρό έχουν γίνει αχνές, έχουν υποχωρήσει από την επικαιρότητα και έχουν αντικατασταθεί από ένα γραμμικό μονόχορδο πολιτικό και οικονομικό λόγο, που κοιτάζει μόνο τη δημοσιονομική σταθερότητα, μόνο τους χρηματοοικονομικούς μηχανισμούς, μόνο τη λειτουργία των θεσμών που συγκροτούν τη Νομισματική Ένωση ούτε καν την Οικονομική Ένωση. 
Έχει, λοιπόν, πολύ μεγάλη σημασία να επαναφέρουμε τη συζήτηση στην ιστορική και αξιακή της αφετηρία, γιατί διαφορετικά οι συσχετισμοί θα γίνονται ολοένα και πιο ασφυκτικοί. Ό,τι και αν λέμε εδώ στην Ελλάδα σε ένα επίπεδο περιορισμένο, τοπικό, εθνικό θα έχει πάρα πολύ μικρή σημασία, γιατί δεν μπορούμε πια να διαμορφώσουμε συμμαχίες, δεν μπορούμε να διαμορφώσουμε πανευρωπαϊκούς συσχετισμούς, δεν μπορούμε να πάρουμε σοβαρές πρωτοβουλίες που είναι απολύτως αναγκαίες, προκειμένου να αλλάξει συνολικά το ευρωπαϊκό τοπίο.
Αγωνιζόμαστε τα τελευταία κρίσιμα χρόνια μέσα στην ευρωζώνη και στην Ευρωπαϊκή Ένωση, μέσα, δηλαδή, σε ένα αναπεπταμένο πεδίο διαρκούς διακυβερνητικής διαπραγμάτευσης, συζητώντας, συνδιαλεγόμενοι, με κυβερνήσεις συντηρητικές, με κυβερνήσεις που αποτελούνται από κόμματα αδελφά προς τη Νέα Δημοκρατία, από κόμματα που στη συντριπτική τους πλειονότητα ανήκουν στην ομάδα του Ευρωπαϊκού Λαϊκού Κόμματος.
Βέβαια, πίσω από τις κυβερνήσεις αυτές υπάρχουν –το έχω πει κι άλλη φορά στην Αίθουσα αυτή- αντίστοιχες κοινοβουλευτικές πλειοψηφίες, υπάρχουν αντίστοιχα εκλογικά Σώματα, υπάρχουν ευρωπαϊκές κοινωνίες που έχουν πεισθεί πως αυτός είναι ο μοναδικός δρόμος, για να προσεγγίζεις τα ζητήματα.
Το χειρότερο είναι πως τα τελευταία χρόνια βρισκόμαστε αντιμέτωποι με μία αναζωπύρωση του οικονομικού εθνικισμού, με μία κάμψη των αντανακλαστικών της ευρωπαϊκής αλληλεγγύης, παρ’ ότι οι μηχανισμοί στήριξης που έχουν τεθεί σε εφαρμογή –αρχής γενομένης από το μηχανισμό στήριξης της Ελλάδας- είναι, με το δικό τους τρόπο, μία εκδήλωση της ευρωπαϊκής αλληλεγγύης, αλλά πολύ συγκεκριμένη, πολύ περιορισμένη. Και, βεβαίως, συνοδεύεται από πολύ σκληρά και αυστηρά ανταλλάγματα, σε σχέση με το μοντέλο οικονομικής πολιτικής, σε σχέση με το μοντέλο κοινωνικής πολιτικής, σε σχέση με το μοντέλο δημοσιονομικής σταθεροποίησης και πειθαρχίας που επιβάλλεται και που κυριαρχεί.
Το ερώτημα που ανακύπτει είναι εύλογο: Μπορούμε να κινηθούμε σε ένα άλλο πλαίσιο, πέραν του ευρωπαϊκού; Υπάρχει κάποιο άλλο γήπεδο μέσα στο οποίο η Ελλάδα θα μπορούσε να αγωνιστεί και να διαμορφώσει καλύτερους συσχετισμούς, καλύτερες και ασφαλέστερες προοπτικές για τα παιδιά της, για τους ανθρώπους της;
Υπάρχει κάποια άλλη στρατηγική προσέγγιση που δίνει στους Έλληνες μεγαλύτερες δυνατότητες, που μπορεί να τους προστατεύσει από θυσίες, από περικοπές, που μπορεί να τους δώσει μεγαλύτερες και γρηγορότερες προοπτικές αποκατάστασης, που μπορεί να τους δώσει μεγαλύτερες και πιο χειροπιαστές ελπίδες για ανάπτυξη, για επενδύσεις, για δουλειές, για μείωση της ανεργίας, για ανάσχεση της ύφεσης, για αποκατάσταση των αδικιών και των απωλειών;
Υπάρχει κανένας άλλος δρόμος, καμμία άλλη στρατηγική προσέγγιση που μας επιτρέπει να έχουμε πάντα στο μυαλό μας, ως βασική προτεραιότητα, να προστατεύσουμε τη σύνταξη και να την αποκαταστήσουμε, να αυξήσουμε το χαμηλό μισθό, να βελτιώσουμε το χαμηλό και μεσαίο εισόδημα, να μειώσουμε την ανεργία που τρώει τις σάρκες της ελληνικής κοινωνίας, αλλά και άλλων, πολλών ευρωπαϊκών κοινωνιών;
Η απάντηση είναι πως, όχι, δεν υπάρχει –δυστυχώς ή ευτυχώς- άλλη τέτοια επιλογή. Δεν υπάρχει άλλο γήπεδο μέσα στο οποίο να μπορούσαν να διαμορφωθούν καλύτερα μέτωπα, καλύτεροι συσχετισμοί, ομαδοποιήσεις κρατών – μελών, που κάποτε έπαιζαν κάποιο ρόλο μέσα στους ευρωπαϊκούς συσχετισμούς. 
Τώρα, δεν έχει και μεγάλο νόημα να μιλάει κανείς για τη συσπείρωση των μικρών και μεσαίων χωρών μέσα στην Ευρωπαϊκή Ένωση και την ευρωζώνη. Δεν έχει μεγάλο νόημα να μιλάει κανείς για τις χώρες του ευρωπαϊκού νότου. Δεν έχει μεγάλο νόημα να μιλάει κανείς για τις χώρες που είναι μέσα στα προγράμματα σύγκλισης. 
Τώρα, πρέπει να δούμε ποια είναι η νέα προοπτική που μπορούμε να διανοίξουμε μέσα στην Ευρώπη, κρατώντας τη χώρα μέσα στην Ευρώπη, κρατώντας τη χώρα μέσα στη ζώνη του ευρώ, διασφαλίζοντας τη θέση των Ελληνίδων και των Ελλήνων μέσα σε αυτή τη δύσκολη Ευρώπη, η οποία, όμως, είναι η μοναδική επιλογή που μπορούμε να κάνουμε ως έθνος, η μοναδική υπεύθυνη, ρεαλιστική, ασφαλής εθνική στρατηγική.
Ναι, η Ευρώπη πράγματι έχει τις δικές της τρέχουσες προτεραιότητες, οι οποίες είναι πάρα πολύ σκληρές. Κι έχει πολλή μεγάλη σημασία να δούμε τι θα γίνει σε άλλες μεγάλες ευρωπαϊκές χώρες, τι θα γίνει, για παράδειγμα, στις επικείμενες γαλλικές εκλογές. Διότι έχει μεγάλη σημασία να ακούει κανείς τον υποψήφιο Πρόεδρο της Γαλλικής Δημοκρατίας, το σοσιαλιστή ηγέτη, τον Φρανσουά Ολάντ, να λέει πως το δημοσιονομικό σύμφωνο, η νέα συνθήκη για το συντονισμό, τη σταθερότητα και τη διακυβέρνηση στην ευρωζώνη είναι ανεπαρκής, είναι ετεροβαρής. 
Δεν μπορεί, να μιλάμε μόνο για ένα δημοσιονομικό σύμφωνο, για δημοσιονομικό κανόνα, για πλεονασματικούς ή ισοσκελισμένους προϋπολογισμούς, για δικαστικό μηχανισμό παρακολούθησης των εθνικών κυβερνήσεων και των εθνικών κοινοβουλίων, εάν δεν προσθέσουμε αντίστοιχους μηχανισμούς για την ανάπτυξη, την ανταγωνιστικότητα, την κοινωνική αλληλεγγύη και συνοχή, εάν δεν στρέψουμε το ενδιαφέρον μας, όχι μόνο στη δημοσιονομική και τη χρηματοοικονομική σφαίρα, αλλά στη σφαίρα της πραγματικής οικονομίας, της παραγωγής, εκεί που υπάρχουν επενδύσεις, δουλειές, προοπτικές, εκεί που παράγεται πραγματικός πλούτος.
Ναι, συμφωνούμε, θα ήμασταν πραγματικά ευτυχείς να μπορέσουμε να βρούμε τέτοιους συμμάχους, να μπορούμε και εμείς να συμπράξουμε στην προώθηση παρόμοιων αντιλήψεων. Και περιμένουμε να αλλάξουν οι πανευρωπαϊκοί συσχετισμοί, περιμένουμε να τεθούν με ρεαλιστικό και συγκεκριμένο τρόπο ξανά τα θέματα αυτά στο τραπέζι, για να μπορέσουμε να συμπράξουμε, να μπορέσουμε να συμφωνήσουμε, να μπορέσουμε να έρθουμε ξανά στη Βουλή των Ελλήνων και με μεγάλη πλειοψηφία να ψηφίσουμε τις συμπληρωματικές διεθνείς συμβάσεις, οι οποίες θα έχουν ως πρώτο στόχο και βασική προτεραιότητα την ανάπτυξη, την ανταγωνιστικότητα, την κοινωνική αλληλεγγύη και συνοχή, την αναθέρμανση του ευρωπαϊκού κοινωνικού κράτους υπό συνθήκες δημοσιονομικής και χρηματοοικονομικής κρίσης και υπό συνθήκες δημογραφικής κρίσης. Γιατί αυτό είναι κατά βάθος το μεγάλο πρόβλημα που αντιμετωπίζουν οι ευρωπαϊκές κοινωνίες και η ελληνική κοινωνία. Για να μπορέσουμε, όμως, να μετάσχουμε σ’ αυτό το γίγνεσθαι, για να μπορέσουμε να συμβάλουμε κι εμείς ως μια μεσαία, θεσμικά ισότιμη ευρωπαϊκή χώρα στην αλλαγή των ευρωπαϊκών συσχετισμών, στην αλλαγή της ημερήσιας διάταξης, αν θέλουμε και εμείς να συνδιαμορφώσουμε την ατζέντα 2020, όχι μόνο για την Ελλάδα, αλλά για την Ευρώπη, πρέπει να είμαστε καθισμένοι γύρω από το ευρωπαϊκό «τραπέζι».
Αυτό που κατάφερε η χώρα με μεγάλους κόπους, με θυσίες διεκδικώντας την εθνική αυτοδυναμία είναι, μέχρι στιγμής, να μείνει καθισμένη στο ευρωπαϊκό τραπέζι, να παραμείνει χώρα-μέλος της Ευρωζώνης, να παραμείνει χώρα-μέλος της Ευρωπαϊκής Ένωσης, χώρα η οποία ανακτά σιγά-σιγά την αξιοπιστία της και διεκδικεί ξανά με πολύ θετικές προοπτικές, την ουσιαστική πολιτική της ισοτιμία. Δεν υπάρχει καμμία αμφιβολία ότι η θεσμική ισοτιμία δεν συμβαδίζει με το ρόλο του δανειζόμενου, με το ρόλο αυτού που συνεχώς ζητάει να ενισχυθεί, με το ρόλο αυτού που ζητάει ειδικές ρυθμίσεις για το δημόσιο χρέος, που ζητάει να υπάγεται σε ειδικούς μηχανισμούς στήριξης και άρα παρακολούθησης. 
Χρειάζεται, λοιπόν, τώρα να θέσουμε τον επόμενο στρατηγικό στόχο. Γιατί, αν ως τώρα ο στόχος ήταν να προστατεύσουμε τη θέση της χώρας μέσα στην ευρωζώνη και αν αυτό πέτυχε με το PSI και την έγκριση του νέου προγράμματος στήριξης της ελληνικής οικονομίας, τώρα πρέπει να δούμε αυτήν τη μεγάλη εθνική περιουσία που έχουμε αποκτήσει, αυτό το τεράστιο εθνικό κεφάλαιο που έχουν δημιουργήσει οι σκληρές και βαριές θυσίες του ελληνικού λαού, αυτό το κεφάλαιο το οικονομικό, το δημοσιονομικό, το αναπτυξιακό, το κοινωνικό, το πολιτικό, πως μπορούμε να το προστατεύσουμε, πως μπορούμε να μην το χαραμίσουμε στο βωμό μιας μυωπικής μικροπολιτικής προσέγγισης, που, δυστυχώς, τείνει να κυριαρχήσει στο δημόσιο λόγο στην Ελλάδα και καθοδόν δε, προς τις εκλογές βλέπουμε όλοι αυτό να είναι μια πραγματική εθνική απειλή.
Εδώ τα πράγματα είναι πια πάρα πολύ σοβαρά, γιατί το γενικό συμφέρον, η εθνική στρατηγική συνδέεται με την αγωνία του κάθε Έλληνα, της κάθε Ελληνίδας, της κάθε οικογένειας, του κάθε νέου ανθρώπου, του κάθε άνεργου, του κάθε συνταξιούχου, του κάθε μικρού ή μεσαίου επιχειρηματία, του κάθε αγρότη.
Η αγωνία του ανθρώπου αυτού που μας ακούει, που μας κοιτάει, είναι εάν καρποί των θυσιών του, που μας τους έχει δώσει, προκειμένου να τους διαχειριστούμε πολιτικά για το εθνικό συμφέρον και το εθνικό καλό, πραγματικά θα προστατευθούν ή εάν με έναν αλόγιστο, πρόχειρο, επιπόλαιο και ανιστόρητο τρόπο μπορεί όλα αυτά να καταστραφούν και το μεγάλο οικονομικό πρόβλημα της χώρας να είναι ξανά για μια ακόμη φορά, για πολλοστή φορά, το πολιτικό πρόβλημα της χώρας: Η ανεπάρκεια, δηλαδή, και η αδυναμία του πολιτικού κόσμου, των πολιτικών κομμάτων, των πολιτικών ηγεσιών να μιλήσουν με αληθινό και ειλικρινή τρόπο, να μιλήσουν συγκεκριμένα με ευθύτητα και να πουν στον κόσμο τι ακριβώς συμβαίνει και πώς μπορούμε, κάνοντας κάθε βήμα με ασφάλεια και σταθερότητα, να οδηγηθούμε στην οριστική έξοδο από την κρίση, να οδηγηθούμε στην αυτόνομη Ελλάδα, στην αποκατάσταση της εθνικής ανεξαρτησίας, με άλλα λόγια. Αυτός είναι ο ουσιαστικός σύγχρονος πατριωτισμός. 
Ναι, κυρίες και κύριοι συνάδελφοι, η Ελλάδα σπεύδει σήμερα –είναι μια από τις πρώτες χώρες της Ευρωπαϊκής Ένωσης και της Ευρωζώνης- να κυρώσει τα τρία αυτά συμβατικά κείμενα. Και το κάνει αυτό, γιατί θέλει να αποδείξει ότι είναι συνεπής, ότι είναι αξιόπιστη και ότι θέλει πράγματι να ενισχύσει την ευρωπαϊκή και διεθνή της εικόνα, ότι θέλει να ενισχύσει τη διαπραγματευτική της θέση, ότι θέλει με τέτοιου είδους κινήσεις στην πραγματικότητα να προστατεύσει το εισόδημα, την περιουσία, την εργασία, την προοπτική του Έλληνα πολίτη. 
Η Ελλάδα είναι, όμως, έτοιμη –είμαστε έτοιμοι- ασκώντας μια στιβαρή, υπεύθυνη πολιτική διακυβέρνηση με αρχή, μέση και τέλος, εφαρμόζοντας ένα εθνικό σχέδιο ανασυγκρότησης και ανόρθωσης να πάρουμε το μνημόνιο και από μια υποχρεωτική κατάσταση να το μετατρέψουμε προς όφελος της πατρίδας μας σε μια δική μας ενδογενή εθνική στρατηγική που μας επιτρέπει να κατακτήσουμε ξανά τη θέση μας μέσα στην Ευρώπη και στον κόσμο. 
Επαναλαμβάνω, μπορούν να διαμορφωθούν νέοι ευρωπαϊκοί συσχετισμοί. Ο κάθε πολίτης της Ευρώπης κρατάει στα χέρια του το κλειδί των νέων ευρωπαϊκών συσχετισμών. Ο Έλληνας πολίτης, που σε λίγες βδομάδες καλείται να ψηφίσει για τη νέα Βουλή και τη νέα κυβέρνηση της χώρας, καλείται να ψηφίσει και για την προοπτική της Ευρώπης, για τους πανευρωπαϊκούς συσχετισμούς. Έχει σημασία το να πάψει η Ευρώπη να είναι μια Ευρώπη συντηρητική, μονόχρωμη, μια Ευρώπη, η οποία δεν αντιλαμβάνεται ρεύματα, ευαισθησίες, νεοτερικότητες, προβλήματα, τα οποία ζουν οι ευρωπαϊκές κοινωνίες και πρωτίστως ζει μια κοινωνία όπως η ελληνική, που είναι σε βαθιά, ιστορική και υπαρξιακή κρίση.
 Όπως αντιδράει ο Έλληνας πολίτης, έτσι στην πραγματικότητα αντιδράει ο κάθε Ευρωπαίος πολίτης, ο Γερμανός, ο Γάλλος, ο Ολλανδός, ο Ιρλανδός. Εάν σκεφτούμε μόνο με όρους συγκυριακούς, με όρους τοπικούς και εθνικούς, δεν έχουμε την πλήρη εικόνα, δεν αντιλαμβανόμαστε πως όλα αυτά που γίνονται σε πανευρωπαϊκό και διεθνές επίπεδο επηρεάζουν τη ζωή μας, επηρεάζουν τη ζωή των παιδιών μας. 
Έχει, λοιπόν, πολύ μεγάλη σημασία, ο Έλληνας πολίτης σε λίγες βδομάδες να τοποθετηθεί, όχι μόνο με κριτήριο τοπικές ή εθνικές διευθετήσεις, όχι με βάση έναν κομματικό πατριωτισμό μικρού βεληνεκούς, όχι με βάση ξεπερασμένα παλαιοκομματικά κριτήρια, αλλά με τη διορατικότητα, την ιστορικότητα και την προοπτική που επιβάλλουν οι περιστάσεις. Ο πολίτης καλείται να προστατεύσει αυτό που ο ίδιος έχει καταφέρει: Την εθνική περιουσία που διαμορφώσαμε μέσα από τις μεγάλες θυσίες του ελληνικού λαού. Μπορούμε αυτό όλο να το μετατρέψουμε σε έναν ισχυρό μοχλό, προκειμένου η Ελλάδα να αποκτήσει εθνικό στρατηγικό σχέδιο, προοπτική, δίνοντας στον πολίτη το τρίπτυχο που ζητάει: Ασφάλεια και σταθερότητα, με κάθε δυνατή σημασία των λέξεων αυτών.
Ασφάλεια σημαίνει προστασία απέναντι στο έγκλημα, σημαίνει προστασία απέναντι σε μία Αθήνα, μία Θεσσαλονίκη, μία χώρα που νιώθει να πιέζεται και σε αστυνομικό επίπεδο καθημερινά. Ασφάλεια σημαίνει οικονομική ασφάλεια, κοινωνική ασφάλεια. Σταθερότητα σημαίνει ανάσχεση της ύφεσης, σημαίνει να μπορείς να ξαναποκτήσεις ελπίδα, αισιοδοξία.
Το δεύτερο στοιχείο είναι η κοινωνική συνοχή και η αλληλεγγύη. Ναι, μπορούμε να χρηματοδοτήσουμε σε περίοδο κρίσης με πολύ συγκεκριμένο τρόπο και χωρίς να αποκλίνουμε από τους δημοσιονομικούς στόχους και τις δεσμεύσεις της χώρας, όλες τις παρεμβάσεις που είναι αναγκαίες για μία αξιοπρεπή διαβίωση για όλους εκείνους που έχουν πραγματικά ανάγκη.
Ο τρίτος πυλώνας είναι η ανάπτυξη, όχι ως ρητορική, αλλά η ανάπτυξη με ένα πολύ συγκεκριμένο σχέδιο παρεμβάσεων, που ξεκινούν απ’ αυτό που ήδη κατακτήσαμε, τη δυνατότητα να αλλάξουμε τα επίπεδα ρευστότητας. 
Όλα αυτά που συμβαίνουν στη χρηματοοικονομική σφαίρα, στις τράπεζες, όλα αυτά που έγιναν τους μήνες που πέρασαν, αυτή η κολοσσιαία προσπάθεια που έκανε το έθνος, συνδέονται αμέσως και ευθέως με την ανάπτυξη. Γιατί, χωρίς τραπεζικό σύστημα, χωρίς ρευστότητα, δεν υπάρχουν επενδύσεις ούτε δημόσιες ούτε ιδιωτικές. Δεν ξεμπλοκάρεται το ΕΣΠΑ, δεν μπορούν να λειτουργήσουν πολλαπλασιαστικά δημόσιες και ιδιωτικές επενδύσεις.
Αυτό, λοιπόν, είναι το πλαίσιο της εθνικής στρατηγικής. Έτσι μπορούμε να κατακτήσουμε -και θα κατακτήσουμε- την αυτοδύναμη Ελλάδα. Εάν κάποιοι εξακολουθούν να μένουν περιχαρακωμένοι στα στενά όρια του κομματικού πατριωτισμού και να διεκδικούν τους δικούς τους «ανεμόμυλους», μπορούμε απλά και μόνο να τους παρακολουθήσουμε με συμπάθεια και να τους κάνουμε μία τελευταία έκκληση να συνέλθουν και να αντιληφθούν ποια είναι η πραγματικότητα της χώρας, ποια είναι η πραγματικότητα του κόσμου. Για να αλλάξεις την κατάσταση, πρέπει να την αντιληφθείς. Εάν την αντιληφθείς, μπορείς να την διαχειριστείς. 
Απ’ αυτήν την άποψη, ναι, εμείς η μεγάλη δημοκρατική προοδευτική παράταξη έχουμε ένα συγκριτικό πλεονέκτημα που το καταθέτουμε προς όφελος του έθνους, προς όφελος της πατρίδας.
Σας ευχαριστώ.
(Ζωηρά και παρατεταμένα χειροκροτήματα από την πτέρυγα του ΠΑΣΟΚ)</Speech>
 ΠΡΟΕΔΡΟΣ (<ChairmanSpeech><Parlmember>Φίλιππος Πετσάλνικος</Parlmember>): Ευχαριστούμε τον κ. Βενιζέλο και του ευχόμαστε καλή δύναμη και καλή επιτυχία στο νέο του θεσμικό ρόλο.
Κυρίες και κύριοι συνάδελφοι, έχω την τιμή να σας ενημερώσω ότι από τα άνω δυτικά θεωρεία παρακολουθούν τη συνεδρίασή μας, αφού πρώτα ξεναγήθηκαν στην έκθεση της αίθουσας «ΕΛΕΥΘΕΡΙΟΣ ΒΕΝΙΖΕΛΟΣ» και ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής των Ελλήνων, είκοσι ένας επισκέπτες από το Δήμο Κηφισιάς Αττικής, οι οποίοι πραγματοποιούν επίσκεψη στη Βουλή.
Η Βουλή σάς καλωσορίζει.
(Χειροκροτήματα απ’ όλες τις πτέρυγες της Βουλής)
Συνεχίζουμε τώρα με τον κατάλογο των συναδέλφων που έχουν εγγραφεί για να ομιλήσουν επί του νομοσχεδίου.
Πρώτος είναι ο κ. Κωνσταντίνος Γείτονας.
Κύριε Γείτονα, έχετε το λόγο.</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΓΕΙΤΟΝΑΣ</Parlmember>: Ευχαριστώ, κύριε Πρόεδρε.
Κυρίες και κύριοι συνάδελφοι, ο Πρόεδρος του ΠΑΣΟΚ, ο κ. Βενιζέλος, προηγουμένως έβαλε το δάκτυλο επί τον τύπον των ήλων και απάντησε με εύστοχο τρόπο στην άποψη που ακούστηκε απ’ αυτό το Βήμα, ότι ψηφίζοντας αυτά τα τρία νέα κείμενα ενεργούμε «ερήμην του ελληνικού λαού». Έτσι ειπώθηκε απ’ αυτό το Βήμα.
(Στο σημείο αυτό την Προεδρική Έδρα καταλαμβάνει ο Ζ΄ Αντιπρόεδρος της Βουλής κ. ΑΝΑΣΤΑΣΙΟΣ ΚΟΥΡΑΚΗΣ ) 
Δεν ενεργούμε ερήμην του ελληνικού λαού, διότι, ψηφίζοντας ακριβώς αυτές τις συνθήκες, στηρίζουμε τη βασική επιλογή του ελληνικού λαού, που είναι να παραμείνει η χώρα στην Ευρωζώνη.
(Θόρυβος στην Αίθουσα)</Speech>
 ΠΡΟΕΔΡΕΥΩΝ (<ChairmanSpeech><Parlmember>Αναστάσιος Κουράκης</Parlmember>): Κύριε Γείτονα, με συγχωρείτε για ένα λεπτό.
Κυρίες και κύριοι συνάδελφοι, εάν έχετε την καλοσύνη, συντομεύστε την έξοδο, για να κρατήσουμε την ευπρέπεια στην Αίθουσα και να επιτρέψουμε στον ομιλητή να συνεχίσει και να ολοκληρώσει τις σκέψεις του.
Σας ευχαριστώ.
Κύριε Γείτονα, συνεχίστε.</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΓΕΙΤΟΝΑΣ</Parlmember>: Απαντώντας στην άποψη που ακούστηκε, ότι ψηφίζοντας εμείς αυτές τις ημέρες ενόψει και διάλυσης της Βουλής αυτά τα σημαντικά κείμενα ενεργούμε ερήμην του ελληνικού λαού, θέλω να πω ότι ενεργούμε με βάση τη βασική επιλογή του ελληνικού λαού, που είναι να μείνει η χώρα στην Ευρωζώνη. Αυτήν τη βασική επιλογή στηρίζουμε. Άλλο εάν θέλουμε -και πράγματι θέλουμε και μπορούμε- να παλέψουμε να είναι πάντα η παραμονή και η θέση μας εκεί με καλύτερους όρους.
Γι’ αυτό, όπως είπα, «έβαλε το δάκτυλο επί τον τύπον των ήλων» «ο Πρόεδρος του ΠΑΣΟΚ, ο Βαγγέλης Βενιζέλος, λέγοντας ότι θα παλέψουμε ταυτόχρονα για μία άλλη Ευρώπη, έκβαση όμως η οποία εξαρτάται από τους συσχετισμούς. 
Επανέρχομαι τώρα στο ζήτημα των κυρώσεων. Κυρώνουμε βασικά με το παρόν νομοσχέδιο, πρώτον την τροποποίηση του άρθρου 136 της Συνθήκης για τη λειτουργία της Ευρωπαϊκής Ένωσης, στο οποίο προστίθεται παράγραφος 3, που προβλέπει θέσπιση από τα κράτη–μέλη –μέλη με νόμισμα του ευρώ, δηλαδή, της Ευρωζώνης- μηχανισμούς σταθερότητας, εφόσον κρίνεται χρήσιμο. Δηλαδή, όπως ο νέος μόνιμος μηχανισμός EMS, σε αντικατάσταση του προσωρινού EFSF. Αυτό είναι το ένα κείμενο που κυρώνουμε. 
Δεύτερον, κυρώνουμε τη Συνθήκη για τη θέσπιση αυτού του μόνιμου μηχανισμού σταθερότητας, η δανειακή ικανότητα του οποίου σε πρώτη φάση θα είναι 500 δισεκατομμύρια ευρώ και από ότι φάνηκε από τις τελευταίες δηλώσεις και της κ. Μέρκελ και άλλων αξιωματούχων στην Ευρωπαϊκή Ένωση, θα δουλέψει σε πρώτη φάση παράλληλα και με τον προσωρινό μηχανισμό, τον EFSF, οπότε έχει αυξημένη δύναμη «πυρός». 
Τρίτον, κυρώνεται η Συνθήκη για τη σταθερότητα, το συντονισμό και τη διακυβέρνηση της ΟΝΕ που υπεγράφη από τα είκοσι πέντε μέλη. Δεν υπέγραψε το Ηνωμένο Βασίλειο και η Τσεχία, όπως ξέρετε. Είναι αυτό που κυκλοφορεί ευρέως με τον τίτλο «Νέο Δημοσιονομικό Σύμφωνο Σταθερότητας». Θα επανέλθω σε αυτό.
Κυρίες και κύριοι συνάδελφοι, εγώ πιστεύω ότι μερικά χρόνια αφότου ξέσπασε η οικονομική κρίση ως επιδημία, κρίση που έπληξε και την Ευρωζώνη, μπορούμε να καταλήξουμε σε τρία απλά συμπεράσματα. Το πρώτο είναι ότι η κρίση απεκάλυψε, πέρα από τα προβλήματα στη διακυβέρνηση της ΟΝΕ που υπάρχουν προβλήματα και ελλείμματα, απεκάλυψε και εγγενή ελλείμματα στην αρχιτεκτονική της Ευρωζώνης, δηλαδή, σε αυτό το οικοδόμημα, το οποίο βρέθηκε απροστάτευτο απέναντι στις ορέξεις των αγορών. Αποδεικνύοντας μέσα από αυτή την κρίση και στους πλέον δύσπιστους, ότι πραγματικά δεν μπορεί να υπάρξει νομισματική ένωση χωρίς οικονομική ένωση. Αυτό είναι ένα πρώτο συμπέρασμα. 
Το δεύτερο συμπέρασμα είναι ότι ιδιαίτερα από την κρίση επλήγησαν οι αδύνατες οικονομίες, όπως οι χώρες του νότου, που είχαν τα μεγάλα ελλείμματα σε αντίθεση με χώρες του Βορρά, που είχαν τα πλεονάσματα. 
Το τρίτο συμπέρασμα είναι ότι ανεδείχθησαν οι μεγάλες ευθύνες στις ηγεσίες της Ευρώπης για την αντιμετώπιση της κρίσης. Έδειξαν χαμηλά αντανακλαστικά –αυτό είναι πανθομολογούμενο- και εξαιτίας διστακτικότητας και αμφιθυμίας, αλλά και εξαιτίας δογματικών αγκυλώσεων στο συντηρητικό συσχετισμό που υπάρχει σε αυτές τις ηγεσίες και έχει ιδιαίτερη σημασία. Ευτυχώς, θα έλεγα και μετά πολλών κόπων και βασάνων, και δυστυχώς με βαρύ τίμημα θυσιών που πλήρωσαν χώρες όπως η Ελλάδα και όχι μόνο, άρχισε να υπάρχει μία κινητικότητα προς τη σωστή κατεύθυνση. Έγινε πλέον αντιληπτό ότι η κρίση είναι συστημική και ότι χρειάζεται συνολική αντιμετώπιση και παραπέρα θωράκιση της Ευρωζώνης.
Όπως είπα προηγουμένως, φαίνεται ότι θα ενισχυθεί ο νέος μηχανισμός και με πόρους από τον προσωρινό μηχανισμό για να αυξηθεί η δύναμη «πυρός». Βέβαια, έχουμε μεγάλη διαδρομή μπροστά μας. Το ευρωομόλογο επί παραδείγματι, που θα ήταν μία σημαντική λύση για τη θωράκιση και την προστασία της Ευρωζώνης από την κρίση, είναι ακόμα ένα ζητούμενο. 
Στα δύο λεπτά που έχω ακόμα θα σταθώ σε αυτό καθεαυτό το Σύμφωνο Σταθερότητας, το λεγόμενο «Νέο Δημοσιονομικό Σύμφωνο», όπου αναφέρθηκε προηγουμένως και ο Αρχηγός του ΠΑΣΟΚ, επειδή εδώ επικεντρώθηκε κυρίως η κριτική. Η Συνθήκη αυτή, όπως ξέρουμε, έγινε με πρωτοβουλία της Γερμανίας και της Γαλλίας και εκφράζει και τον συντηρητικό συσχετισμό, όπως είπα προηγουμένως.
Πού είναι το πρόβλημα με το Σύμφωνο; Το είπε προηγουμένως ο Πρόεδρος του ΠΑΣΟΚ. Είναι λειψό, είναι ετεροβαρές, έχει μόνο το δημοσιονομικό σκέλος, ρίχνει το βάρος στη δημοσιονομική προσαρμογή, που χρειάζεται βέβαια να υπάρχει. Αγνοώντας όμως το υπόλοιπο σκέλος, τις υπόλοιπες παραμέτρους που είναι υποχρεωτικές για μία ένωση δημοκρατίας, ανάπτυξης και ευημερίας, που είναι η Ευρωπαϊκή Ένωση και η Ευρωζώνη, και που αφορά την αναπτυξιακή διάσταση και εκείνη που διευκολύνει και προστατεύει την κοινωνική συνοχή.
Εκεί είναι το θέμα και είναι καλώς δεχούμενες οι κριτικές και η κινητικότητα που παρατηρείται και σε άλλες χώρες της Ευρώπης, εφόσον αλλάξουν οι συσχετισμοί των δυνάμεων, να αλλάξει και να συμπληρωθεί αυτό το Σύμφωνο.
Εκείνο, όμως, που θέλω να πω και να τονίσω και είναι ζητούμενο, για μας είναι η ανάπτυξη. Και προς τα εκεί θα πρέπει να κατευθύνουμε τώρα τις προσπάθειές μας και τις δράσεις μας. Δεν γίνεται αλλιώς. Πρέπει να ξαναγίνουμε χώρα παραγωγής. Χωρίς να γίνουμε χώρα παραγωγής με ανταγωνιστική οικονομία, όλα τα άλλα θα είναι στον αέρα. Δεν μπορεί, επίσης, να συνεχίσουμε να παράγουμε τα διπλά ελλείμματα, παραγωγικά και δημοσιονομικά ελλείμματα.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Θα τελειώσω, κύριε Πρόεδρε, λέγοντας το εξής: Μιλάνε πολλοί για τον περιορισμό 3%. Εγώ θα πω κάτι, κάνοντας και μία αυτοκριτική, επειδή μετέχω διαχρονικά στο πολιτικό σύστημα. Εάν υπήρχε ένας νομικός περιορισμός για τα ελλείμματα στη χώρα, δεν θα είχαμε φτάσει εδώ που φτάσαμε. Δεν θα πρέπει, λοιπόν, να βλέπουμε a priori ως απαράδεκτους τους νομικούς περιορισμούς σε σχέση με τα ελλείμματα, διότι τα ελλείμματα είναι εκείνα που ανατροφοδοτούν μεγαλύτερα ελλείμματα και δημιουργούν υπερχρέωση στη χώρα. Έτσι φτάνουμε στον εξωτερικό υπερδανεισμό, με τον οποίο πια απειλείται η κυριαρχία της χώρας. Τα είπε πολύ καλά προηγουμένως ο Υπουργός Οικονομίας. Χώρα υπερχρεωμένη ουσιαστικά υποθηκεύει με την υπερχρέωση την ανεξαρτησία της. 
Άρα, και από αυτό το Σύμφωνο θα πρέπει να εκτιμήσουμε ότι εθνικοί περιορισμοί που επιβάλλουν δημοσιονομική πειθαρχία και τάξη, θα είναι καλοδεχούμενοι. Απλούστατα, δεν μπορεί να μείνει λειψή η προσπάθεια και στην Ευρώπη και στην Ελλάδα. Πρέπει ουσιαστικά να συμπληρωθεί και με τα υπόλοιπα σκέλη, που έχουν σχέση με την κοινωνική συνοχή και με την ανάπτυξη.
Σας ευχαριστώ.
(Χειροκροτήματα από την πτέρυγα του ΠΑΣΟΚ)</Speech>
ΠΡΟΕΔΡΕΥΩΝ (<ChairmanSpeech><Parlmember>Αναστάσιος Κουράκης</Parlmember>): Ευχαριστούμε τον κ. Κωνσταντίνο Γείτονα, Βουλευτή Β΄ Αθήνας του ΠΑΣΟΚ.
Κυρίες και κύριοι συνάδελφοι, έχω να κάνω μία ανακοίνωση προς το Σώμα. 
Η Διαρκής Επιτροπή Εθνικής Άμυνας και Εξωτερικών Υποθέσεων καταθέτει την έκθεσή της στο σχέδιο νόμου του Υπουργείου Εθνικής Άμυνας: Κύρωση της Συμφωνίας για Στρατιωτικο-Τεχνική Συνεργασία μεταξύ της Κυβέρνησης της Ελληνικής Δημοκρατίας και του Συμβουλίου Υπουργών της Ουκρανίας».
Προχωρούμε στον κατάλογο των ομιλητών με τον κ. Κωνσταντίνο Αϊβαλιώτη, Βουλευτή Β’ Αθήνας του Λαϊκού Ορθόδοξου Συναγερμού.</ChairmanSpeech>
<Speech><Parlmember>ΦΙΛΙΠΠΟΣ ΣΑΧΙΝΙΔΗΣ</Parlmember> (Υπουργός Οικονομικών): Κύριε Πρόεδρε, θα μπορούσα να έχω το λόγο για μισό λεπτό για μία προσθήκη-αναδιατύπωση;</Speech>
ΠΡΟΕΔΡΕΥΩΝ (<ChairmanSpeech><Parlmember>Αναστάσιος Κουράκης</Parlmember>): Παρακαλώ, το λόγο έχει ο κ. Σαχινίδης, Υπουργός Οικονομικών.</ChairmanSpeech>
<Speech><Parlmember>ΦΙΛΙΠΠΟΣ ΣΑΧΙΝΙΔΗΣ</Parlmember> (Υπουργός Οικονομικών): Θέλω να κάνω μια αναδιατύπωση, κύριε Πρόεδρε, με την οποία δημιουργείται ένας διακριτός λογαριασμός του ελληνικού δημοσίου με τίτλο «Ελληνικό Δημόσιο, εισπράξεις και πληρωμές για την εξυπηρέτηση του δημοσίου χρέους», ο οποίος και θα τηρείται στην Τράπεζα της Ελλάδος. Είναι μία δέσμευση που ανέλαβε η χώρα μας σε σχέση με την προτεραιότητα που θα πρέπει να δίδεται στην αποπληρωμή των τόκων και των χρεολυσιών. 
Σας ευχαριστώ πάρα πολύ.</Speech>
ΠΡΟΕΔΡΕΥΩΝ (<ChairmanSpeech><Parlmember>Αναστάσιος Κουράκης</Parlmember>): Ευχαριστούμε, κύριε Υπουργέ.
Παρακαλώ να κατατεθεί στα Πρακτικά και να διανεμηθεί.
(Στο σημείο αυτό ο Υπουργός Οικονομικών κ. Φίλιππος Σαχινίδης             καταθέτει για τα Πρακτικά την προαναφερθείσα προσθήκη-αναδιατύπωση, η οποία έχει ως εξής:
(να μπει η σελ. 156)</ChairmanSpeech>
<Speech><Parlmember>ΕΥΑΓΓΕΛΟΣ ΠΑΠΑΧΡΗΣΤΟΣ</Parlmember>: Σήμερα θα το περάσουμε αυτό χωρίς συζήτηση; Είναι πολύ σοβαρό το ότι θα είναι προτεραιότητα το δάνειο.</Speech>
ΠΡΟΕΔΡΕΥΩΝ (<ChairmanSpeech><Parlmember>Αναστάσιος Κουράκης</Parlmember>): Κύριε Παπαχρήστο, επειδή βλέπω ότι είστε στον κατάλογο των ομιλητών, σε λίγο που θα έλθει η ώρα να μιλήσετε, θα το αναφέρετε και αυτό ως ερώτημα στον κύριο Υπουργό.
Να μην διακόψουμε, όμως, άλλο τον κ. Αϊβαλιώτη. 
Μπορείτε να αρχίσετε, κύριε Αϊβαλιώτη.</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΑΪΒΑΛΙΩΤΗΣ</Parlmember>: Ευχαριστώ, κύριε Πρόεδρε.
Λόγια, βαρύγδουπες διακηρύξεις, υποσχέσεις: μόνο αυτά μας διαφύλαξε η ημιπαράλυτη Ευρωπαϊκή Ένωση τα τελευταία δυόμισι χρόνια. Ξέρουμε όλοι ότι η εμπέδωση της γερμανοκρατίας είναι πλήρης και εκκωφαντική. Τα όργανα της Ευρωπαϊκής Ένωσης μένουν άβουλα. Ο Χέρμαν Βαν Ρομπάι κάνει τον Πρόεδρο του Συμβουλίου και συναγωνίζεται σε ανωνυμία την περίφημη Βαρόνη Άστον, που υποτίθεται ότι ασχολείται με την εξωτερική πολιτική. Έρημοι και ανώνυμοι, λοιπόν, και οι δύο. Είναι απόλυτη κοροϊδία για τους πολίτες της Ευρώπης, όπως και πομφόλυγες για την ανάπτυξη, τη μείωση της ανεργίας κ.λπ..
Και ενώ πηγαίνεις σε ευρωπαϊκά καταστήματα και ψάχνεις να βρεις ένα ευρωπαϊκό προϊόν, κατακλύζονται τα μαγαζιά από κινέζικα και άλλα προϊόντα. Ούτε καν ένα παιδικό παιχνίδι κατασκευασμένο στην Ευρώπη δεν βρίσκεις πια. Ακόμα και τέως κραταιές ευρωπαϊκές εταιρείες φτιάχνουν τα πάντα στην Κίνα με αμελητέο κόστος, πολλαπλασιάζονται οι θέσεις ανεργίας στην Ευρώπη και φυσικά εκτοξεύονται τα ελλείμματα στα εμπορικά ισοζύγια. Μετά απ’ όλα αυτά, τα κράτη-μέλη ψάχνουν φορολογικά έσοδα και δεν βρίσκουν και τότε αρχίζουν οι μηχανισμοί στήριξης, τα ESM και τα EFSF με τα 500 δισεκατομμύρια, με το 1 τρισεκατομμύριο και δεν συμμαζεύεται. 
Όμως μόνο μια χώρα της Ευρωζώνης εισήγαγε τα τελευταία τριάντα χρόνια αγαθά αξίας 524 δισεκατομμυρίων ευρώ, μισό τρισεκατομμύριο ευρώ. Ποια; Η Ελλάδα. Αυτό είναι το κατεβατό των χωρών που κάναμε εισαγωγές τα τελευταία τριάντα χρόνια. Μισό τρισεκατομμύριο ευρώ οι εισαγωγές μας. Είναι τα στοιχεία του Επαγγελματικού Επιμελητηρίου Αθηνών. 
Καταθέτω τον πίνακα του Επαγγελματικού Επιμελητηρίου στα Πρακτικά. 
 (Στο σημείο αυτό ο Βουλευτής κ. Κωνσταντίνος Αϊβαλιώτης καταθέτει για τα Πρακτικά τον προαναφερθέντα πίνακα, ο οποίος βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
Έτσι, βέβαια, η ανεργία πάει στο 22% και οι μόνες επενδύσεις που γίνονται στην Ελλάδα είναι σε καφετέριες και σκυλλάδικα. 
Έκλεισε και η «Philkeram-Johnson» στη Μακεδονία με τους τετρακόσιους πενήντα εργαζομένους και συνελήφθη και ο ιδιοκτήτης της ογδόντα ενός ετών για χρέη ΦΠΑ 195.000 ευρώ. Αυτή είναι η κατάντια της ελληνικής και της ευρωπαϊκής μέσης βιομηχανίας. Συνελήφθη ένας άνθρωπος ο οποίος έδινε επί χρόνια δουλειά σε τετρακόσιους πενήντα εργαζομένους -είναι ογδόντα ενός ετών- για χρέη ΦΠΑ 195.000 ευρώ. 
Όμως, η Μέρκελ κυριαρχεί και τα κολαούζα της μόνο κυρώσεις ξέρουν για τις χώρες που δεν δείχνουν δημοσιονομική πειθαρχία. Κυρώσεις, όμως, δεν επιβλήθηκαν στη Γερμανία και στη Γαλλία, όταν είχαν υπερβεί το όριο του ελλείμματος. Καμμία κύρωση δεν είχε η Γερμανία, που έδινε παράνομες επιδοτήσεις στις επιχειρήσεις της τέως Ανατολικής Γερμανίας. Πληρώναμε εμείς, κουβαλούσαμε στην πλάτη μας την υπανάπτυκτη τέως κομμουνιστική χώρα για χρόνια. Χάσαμε λεφτά από τα διαρθρωτικά ταμεία εμείς, για να δροσίζεται η Γερμανία. Κουβέντα δεν λέμε, όμως, για το ότι οι Ισπανοί, εμείς, οι Πορτογάλοι, οι Ιταλοί πληρώσαμε την Ανατολική Γερμανία, τέως κομμουνιστική χώρα, για να σταθεί στα πόδια της και τρέχαμε εμείς να δανειζόμαστε. 
Δεν θα είχαμε ανάγκη ούτε ESM ούτε EFSF, αν είχαμε απαιτήσει τις γερμανικές πολεμικές αποζημιώσεις, οι οποίες ανέρχονται σε 575 δισεκατομμύρια δολάρια, όπως λέει ο σύμβουλος του Σαρκοζί. Αν είχαμε απαιτήσει με τρόπο πειστικό αυτά τα χρήματα και είχαμε κάνει τη Γερμανία να τρέχει, τότε και η Μέρκελ και οι υπόλοιποι θα ήταν πιο συμμαζεμένοι. 
Όμως μόνο ο Λαϊκός Ορθόδοξος Συναγερμός φωνάζει για τις γερμανικές πολεμικές αποζημιώσεις και μόνο ο υποφαινόμενος και άλλοι έξι Βουλευτές –βλέπω και τον κ. Πολατίδη ο οποίος συμμετείχε στην προσφυγή- προσφύγαμε στην Επιτροπή Αναφορών των Ευρωπαϊκού Κοινοβουλίου, ζητώντας την καταδίκη της Γερμανίας, που είναι ο μπαταχτσής της Ευρώπης. Ζητάμε, επιτέλους, να πληρώσει αυτά που χρωστάει. 
Και κάτι άλλοι ψευτοπατριώτες που παριστάνουν τους πολύ ριζοσπάστες, αλλά προσκυνούν το Χίτλερ και τη σβάστικα, δεν λένε κουβέντα γι’ αυτό. Η Χρυσή Αυγή μόνο αγκαλίτσες και φιλάκια έχει με το ΠΑΜΕ, με τη συνδικαλιστική οργάνωση του ΚΚΕ. «ΕΘΝΟΣ ΤΗΣ ΚΥΡΙΑΚΗΣ», 26 Φεβρουαρίου, ρεπορτάζ του κ. Τσίτσα: « «Μαύρο ραντεβού» για ΠΑΜΕ και Χρυσή Αυγή». Προλογίζει ο εκπρόσωπος του ΠΑΜΕ κ. Σιφονιός τον εκπρόσωπο αυτών που προσκυνούν τη σβάστικα, τη Χρυσή Αυγή σε εκδήλωση στη Χαλυβουργία και ο ένας χειροκροτεί τον άλλον, κύριε Ροντούλη και κύριε Πολατίδη. Το ΚΚΕ προλογίζει τη Χρυσή Αυγή και η Χρυσή Αυγή χειροκροτεί το ΚΚΕ. Αυτά να ξέρει ο κόσμος. 
Καταθέτω στα Πρακτικά το δημοσίευμα της Εφημερίδας «ΕΘΝΟΣ ΤΗΣ ΚΥΡΙΑΚΗΣ», για να ξέρει ο κόσμος όταν θα πάει στις κάλπες και τι σημαίνει «Χρυσή Αυγή» και τι θαυμαστές των Ναζί και του Χίτλερ.
 (Στο σημείο αυτό ο Βουλευτής κ. Κωνσταντίνος Αϊβαλιώτης       καταθέτει για τα Πρακτικά το προαναφερθέν δημοσίευμα, το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
Ούτε όμως και ο κ. Παπανδρέου ούτε ο κ. Παπαδήμος ζήτησαν τις γερμανικές πολεμικές αποζημιώσεις ούτε κουβέντα. Η Χρυσή Αυγή δεν λέει το παραμικρό. Ούτε και συμψήφισαν τα παλιά κόμματα και ο κ. Παπαδήμος αυτά που μας χρωστά η Γερμανία με αυτά που της χρωστάμε. Το πρότεινα στον Υφυπουργό κ. Δόλλη. Ήρθε εδώ και μου απάντησε σε επίκαιρη ερώτηση στη Βουλή. Έχω κάνει καμμιά δεκαριά γι’ αυτό το θέμα. Ούτε καν τα εγγράφουν μ’ αυτά τα κερατιάτικα που μας χρωστούν οι Γερμανοί στον προϋπολογισμό μας, όπως επίσης του πρότεινα. 
Και περιμένουμε, λέει, να μας σώσουν τα «πυρομαχικά» του ESM, όπως τα αναφέρει ο κ. Χέρμαν Βαν Ρομπάι, τα οποία είναι τζούφια. Συζητούμε για ένα μηχανισμό, που εν πολλοίς είναι φούσκα. Τα κονδύλια που διαθέτει είναι θεωρητικά ενώ αποδεικνύονται και ανεπαρκή, γιατί πολύ απλά, λεφτά δεν υπάρχουν για όλους στην Ευρωζώνη. Γιατί έχουμε την Ελλάδα, έχουμε την Ισπανία, έχουμε την Πορτογαλία, έχουμε την Ιρλανδία, την Ιταλία, το Βέγλιο. Σκάει η μια χώρα μετά την άλλη. Γι’ αυτό, λοιπόν, συζητούμε για να συζητούμε, νομίζουμε ότι υπάρχει ένα σωτήριο μαξιλάρι, ενώ στην πραγματικότητα το μόνο μαξιλάρι που υπάρχει είναι αυτό στο οποίο κοιμούνται τον ύπνο του δικαίου όλοι όσοι υπέγραψαν το προδοτικό μνημόνιο με τις αποικιακές ρυθμίσεις, που δεσμεύουν τον ορυκτό μας πλούτο, με το Αγγλικό Δίκαιο. 
Αυτό είναι το μνημόνιο: προδοτικό, αποικιακό, προϊόν επεξεργασίας γερμανοτσολιάδων, το οποίο δεσμεύει τον ορυκτό μας πλούτο με το Αγγλικό Δίκαιο. Και όλα αυτά θα πρέπει να κριθούν, διότι τα δύο παλιά κόμματα που ψήφισαν το εφιαλτικό νέο μνημόνιο, αλλά και οι ναζί θαυμαστές του Χίτλερ για όλα αυτά δεν λένε κουβέντα. Και παριστάνουν οι ναζί τους ψευτοπατριώτες, γιατί έχουμε και τέτοιους ρεμπεσκέδες στο πολιτικό μας σύστημα, τους οποίους όμως χαϊδεύουν συγκεκριμένα μέσα ενημέρωσης και κόμματα. Και κρίμα που δεν είναι εδώ ο εκπρόσωπος του ΚΚΕ να μου πει τι έκανε ο εκπρόσωπος του ΠΑΜΕ, ο κ. Σιφονιός, με τον εκπρόσωπο των ναζιστών στη Χαλυβουργία, αυτό που κατέθεσα στα Πρακτικά, να μου σχολιάσει το δημοσίευμα του Έθνους. Είναι ψευδές ή αληθές; Οι φωτογραφίες με αυτούς τους τύπους με τα ξυρισμένα κεφάλια και τα γυαλιά ηλίου, αγκαλίτσα με τον εκπρόσωπο του ΠΑΜΕ. Θα ήθελα να ακούσω την άποψη του ΚΚΕ. Τι κάνει το ΚΚΕ μαζί με τη Χρυσή Αυγή; 
Αυτόν, λοιπόν, τον εσμό που έφεραν την ξενοκρατία, τον Ράιχενμπαχ, τον Φούχτελ, τον Ρίσλερ -έχουμε πήξει στα γερμανικά ονόματα- κρίνει ο λαός μας όποτε και αν γίνουν εκλογές και φυσικά, ετοιμάζει σε όλους αυτούς το κατάλληλο κουνέρι.
Ευχαριστώ.
(Χειροκροτήματα από την πτέρυγα του ΛΑΟΣ)</Speech>
ΠΡΟΕΔΡΕΥΩΝ (<ChairmanSpeech><Parlmember>Αναστάσιος Κουράκης</Parlmember>): Κυρίες και κύριοι συνάδελφοι, γίνεται γνωστό στο Σώμα ότι από τα άνω δυτικά θεωρεία παρακολουθούν τη συνεδρίαση, αφού ξεναγήθηκαν στην έκθεση της αίθουσας «ΕΛΕΥΘΕΡΙΟΣ ΒΕΝΙΖΕΛΟΣ» και ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, τριάντα οκτώ μαθητές και μαθήτριες καθώς και τέσσερις εκπαιδευτικοί από το Γυμνάσιο Πελόπειου Ηλείας. 
Η Βουλή τούς καλωσορίζει.
(Χειροκροτήματα απ’ όλες τις πτέρυγες της Βουλής)
Το λόγο έχει η κ. Μαριλίζα Ξενογιαννακοπούλου, Ανεξάρτητη Βουλευτής Β΄ Αθήνας.</ChairmanSpeech>
<Speech><Parlmember>ΜΑΡΙΛΙΖΑ ΞΕΝΟΓΙΑΝΝΑΚΟΠΟΥΛΟΥ</Parlmember>: Ευχαριστώ, κύριε Πρόεδρε.
Κυρίες και κύριοι συνάδελφοι, η βαθειά κρίση των τελευταίων ετών έχει αναδείξει σε ευρωπαϊκό επίπεδο ένα τριπλό δραματικό έλλειμμα, το οποίο είχε και άμεσες επιπτώσεις στη δική μας χώρα. Ένα έλλειμμα συστημικό όσον αφορά τη συγκρότηση και δυσλειτουργία της Οικονομικής Νομισματικής Ένωσης, καθώς ήταν σαφές ότι υπήρχε μία μονόπλευρη μόνο έμφαση στη νομισματική πολιτική, χωρίς καμμία πρόβλεψη όσον αφορά το οικονομικό και αναπτυξιακό σκέλος της Ευρωζώνης. Ένα έλλειμμα βαθειά πολιτικό, καθώς είδαμε όλα αυτά τα χρόνια την καθυστέρηση, την αποσπασματικότητα, την ανακολουθία της ευρωπαϊκής ηγεσίας και των θεσμικών οργάνων, προκειμένου να αντιμετωπίσουν εγκαίρως και αποτελεσματικά την κρίση. 
Θα θυμόμαστε όλοι την περίφημη θεωρία της στεγανοποίησης όσον αφορά την Ελλάδα, δηλαδή τη στενόμυαλη αντίληψη που εκφραζόταν τον πρώτο καιρό ότι εφ’ όσον περιορίσουμε το πρόβλημα στην Ελλάδα και το χειριστούμε, τότε δεν θα δούμε επιπτώσεις στην υπόλοιπη Ευρώπη. Κάτι, βέβαια, που δεν αποφεύχθηκε, καθώς η κρίση έχει αγγίξει την ευρύτερη περιφέρεια της Ευρωζώνης και φυσικά έχει εγκατασταθεί στον πυρήνα πλέον της Ευρωπαϊκής Ένωσης. Και, πάνω απ’ όλα, ένα μεγάλο στρατηγικό έλλειμμα προσανατολισμού της Ευρωπαϊκής Ένωσης, όπου βλέπουμε να κυριαρχεί ένας συντηρητικός νεοφιλελεύθερος συσχετισμός δυνάμεων, ο οποίος μονόπλευρα, μέσα από την άσκηση μίας στενής δημοσιονομικής πολιτικής λιτότητας και πειθαρχίας, νομίζει ότι μπορεί να αντιμετωπίσει το πρόβλημα. Ενώ την ίδια ώρα βλέπουμε συνεχώς να διευρύνονται τα προβλήματα με την ύφεση και πλέον όλο και περισσότερο να αυξάνονται οι φωνές στην Ευρώπη ότι χρειάζεται να αλλάξει αυτή η πολιτική. 
Είναι αλήθεια ότι αυτά τα τελευταία δύο χρόνια ήταν μία επώδυνη περίοδος. Η Ευρώπη, έστω και αποσπασματικά, αναγκάστηκε από τις εξελίξεις και από την κρίση να πάρει μέτρα, να πάρει αποφάσεις. Και εδώ η χώρα μας είχε έναν πρωτεύοντα ρόλο, γιατί είχαμε το άμεσο πρόβλημα, γιατί έπρεπε για εμάς κατ’ αρχάς να υπάρξει ένας μηχανισμός στήριξης και στη συνέχεια, βέβαια, και για τις υπόλοιπες χώρες της Ευρωζώνης που αντιμετώπισαν τα ίδια προβλήματα. Όλοι γνωρίζουμε πολύ καλά και ιδιαίτερα όσοι έχουμε ζήσει από μέσα τις ευρωπαϊκές εξελίξεις ότι η Ευρώπη δυστυχώς μέσα από ανακολουθίες, καθυστερήσεις, αντιφάσεις προχωράει. 
Δεν υπάρχει το μαύρο και το άσπρο στην Ευρωπαϊκή Ένωση. Υπάρχει ένα πεδίο συνεχούς αγώνα και προσπάθειας σε πολιτικό, κοινωνικό επίπεδο, μέσα από σκληρή διαπραγμάτευση και συγκρότηση συμμαχιών. Έχοντας αυτό το πλαίσιο, λοιπόν, υπόψη και αυτά τα χαρακτηριστικά, θέλω να τοποθετηθώ στα βασικά σημεία αυτού του νομοσχεδίου, το οποίο προτείνεται σήμερα και συζητείται στη Βουλή. 
Πρώτα απ’ όλα, με τα άρθρα 1 και 2 γίνεται η αναθεώρηση της Συνθήκης της Λισαβόνας, προκειμένου να υπάρξει ένας μηχανισμός στήριξης, κάτι το οποίο είναι σημαντικό και θετικό. Έρχεται εν μέρει να καλύψει αυτό το μεγάλο συστημικό έλλειμμα που είχε η ΟΝΕ, δηλαδή το πώς θα αντιμετωπίσει και θα στηρίξει την Ευρωζώνη και τα κράτη-μέλη σε περίοδο κρίσης και πώς θα λειτουργεί αυτός ο μηχανισμός.
Εδώ υπάρχουν δύο παρατηρήσεις. Πρώτα απ’ όλα, ότι η ίδια η πρόβλεψη για τον ESM, δηλαδή το μόνιμο μηχανισμό στήριξης, εξελίχθηκε. Είδατε ότι έχουν γίνει παρά πολλές αλλαγές. Υπήρξαν και παλινωδίες. Θα θυμόσαστε στην αρχή, μετά το Ντοβίλ, την απόφαση για τη συμμετοχή του ιδιωτικού τομέα και τι καταστροφικές συνέπειες είχε και για την Ελλάδα, αλλά και την Πορτογαλία και την Ιρλανδία. 
Βέβαια είχε και θετικές εξελίξεις. Δηλαδή μέσα σε διάφορα Ευρωπαϊκά Συμβούλια που ακολούθησαν – εκεί έπαιξε ρόλο και η δική μας χώρα- αποφασίστηκε ότι αυτός ο μηχανισμός θα έχει αυτή τη δυνατότητα παρέμβασης στη δευτερογενή, αλλά και την πρωτογενή αγορά.
Από εκεί και πέρα, σαφώς αυτός ο μηχανισμός πρέπει να στηριχθεί, πολύ περισσότερο πρέπει να έχει τις αναγκαίες πιστώσεις για να μπορεί να παρεμβαίνει αποτελεσματικά και να δημιουργεί το αίσθημα και τη δυνατότητα αποτελεσματικής παρέμβασης και ασφάλειας στην Ευρωζώνη. 
Δεν αρκεί όμως αυτό. Έχει γίνει ένα βήμα, αλλά δεν αρκεί από μόνο του. Προκειμένου να μπορέσουν η Ευρωζώνη και ολόκληρη η Ευρωπαϊκή Ένωση να αντιμετωπίσουν πραγματικά την κρίση, που είναι ακόμη εδώ -έστω και αν κάποιοι από τους ηγέτες της Ευρώπης θέλουν να μην το αντιμετωπίζουν- πρέπει να υπάρξουν και άλλα μέτρα. 
Πρέπει το περίφημο ευρωομόλογο να προχωρήσει. Έφτασε και η επιτροπή με κάποιο τρόπο, να το προτείνει. Πρέπει ο φόρος χρηματοπιστωτικών συναλλαγών, που το Ευρωπαϊκό Κοινοβούλιο στηρίζει, να προχωρήσει. Και πάνω από όλα, πρέπει να γίνει μια πολύ σοβαρή συζήτηση και ως προς το ρόλο του ESM -αν δηλαδή 0θα μετεξελιχθεί σ’ ένα πιστωτικό ίδρυμα, που θα μπορεί να παρεμβαίνει όσον αφορά την Ευρωζώνη- και αν θα μπορούσε ο ρόλος της Ευρωπαϊκής Κεντρικής Τράπεζας να γίνει πιο παρεμβατικός. 
Το τρίτο θέμα που έρχεται να αντιμετωπίσει το συγκεκριμένο νομοσχέδιο είναι η περίφημη συζήτηση γύρω από τη νέα δημοσιονομική συνθήκη. Πώς έχουν τα πράγματα εδώ, κυρίες και κύριοι συνάδελφοι; Πρώτα απ’ όλα, είναι σαφές ότι αποτελεί μονομερή αντιμετώπιση των ζητημάτων που αφορούν τη διακυβέρνηση της Ευρωζώνης, αλλά και ευρύτερα, καθώς πλέον τη δημοσιονομική συνθήκη έχουν υπογράψει τα είκοσι πέντε από τα είκοσι επτά κράτη-μέλη της Ένωσης. 
Θέλω να τονίσω καταρχάς ότι είναι θετικό που έχει υπογραφεί από όλα σχεδόν τα κράτη-μέλη, εκτός από δύο. Γιατί ο φόβος –θα σας θυμίσω- στην αρχή ήταν ότι μια τέτοια Συνθήκη θα δημιουργούσε ένα σκληρό πυρήνα εντός της Ευρωζώνης, με διαφορετικές ταχύτητες. Άρα, εδώ είδαμε το αντίθετο. Είδαμε δηλαδή να υπάρχει προσπάθεια να αγκαλιάσει και να μπορέσει να εκφράσει ευρύτερα την Ευρωπαϊκή Ένωση.
Ταυτόχρονα όμως, είναι σαφές ότι η Συνθήκη είναι ιδιαίτερα μονομερής και ετεροβαρής. Γιατί, κωδικοποιώντας σε μεγάλο βαθμό ρυθμίσεις που ήδη ισχύουν είτε με το ευρωπαϊκό εξάμηνο είτε με τους κανονισμούς της ευρωπαϊκής διακυβέρνησης, ενισχύοντάς τους, έρχεται στην πράξη να δώσει έμφαση μόνο στα θέματα της δημοσιονομικής πειθαρχίας.
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού)
Κυρίες και κύριοι συνάδελφοι, το κείμενο αυτό ήταν ακόμα πιο μονομερές και ετεροβαρές όταν πρωτοεμφανίστηκε. Υπήρξε μια συστηματική προσπάθεια με τροπολογίες. Ως Υπουργός Ευρωπαϊκών Υποθέσεων είχα συνεργαστεί τότε με τους συναδέλφους του Υπουργείου Οικονομικών, και κατατέθηκαν πολλές τροπολογίες και από την Ελλάδα και από άλλες χώρες. 
Θα αναφέρω τρία στοιχεία που θεωρώ πολύ σημαντικό το ότι διασφαλίσθηκαν μέσα στο κείμενο. Πρώτα απ’ όλα, στο προοίμιο υπάρχει η σαφής πρόβλεψη ότι αυτή η δημοσιονομική Συνθήκη δεν αφορά τις χώρες που είναι κάτω από πρόγραμμα για την περίοδο που αυτό διαρκεί. 
Επίσης, στο προοίμιο -και εδώ είναι και τραγική ειρωνεία- κατοχυρώσαμε μαζί με τη Φινλανδία και τη Σουηδία το σεβασμό στους κοινωνικούς εταίρους και στον κοινωνικό διάλογο. Δυστυχώς, δέκα μέρες μετά από τις 30 Ιανουαρίου που έκλεισε η συμφωνία για τη συνθήκη, η Ευρωπαϊκή Επιτροπή -και είναι υπόλογη, φυσικά, γι’ αυτό, γιατί είναι θεματοφύλακας των συνθηκών- και η τρόικα ήρθαν και επέβαλαν με ιδεοληψία την κατάλυση των εργασιακών διαπραγματεύσεων και την παραβίαση της εργασιακής νομοθεσίας στη χώρα μας. 
Επίσης, ιδιαίτερα κρίσιμο θέμα ο προσδιορισμός του ρόλου του Ευρωπαϊκού Δικαστηρίου στο άρθρο 8. Σας θυμίζω ότι στην αρχή είχαν επιχειρήσει, κυρίως οι Γερμανοί, ο ρόλος του Ευρωπαϊκού Δικαστηρίου να αφορά στην εφαρμογή της Συνθήκης, δηλαδή, στην άσκηση της οικονομικής πολιτικής. Μετά και από δική μας παρέμβαση, αλλά και μιας μεγάλης πλειονότητας κρατών-μελών, ο ρόλος του Δικαστηρίου περιορίζεται αυστηρά στον έλεγχο της ενσωμάτωσης της δημοσιονομικής συνθήκης, όπως κάνει για κάθε κοινοτική νομοθεσία, απαλείφοντας βέβαια και την ιδιαίτερα επικίνδυνη ρύθμιση που αφορούσε στην εμπλοκή των εθνικών δικαστηρίων σε ένα τέτοιο ζήτημα.
Κυρίες και κύριοι συνάδελφοι, κλείνοντας, για να μην πάρω άλλο χρόνο, με αυτές τις επιφυλάξεις, αυτές τις παρατηρήσεις και την κριτική που άσκησα, θα υπερψηφίσω αυτό το νομοσχέδιο. Θέλω να αναφέρω τρεις λόγους, γιατί θα το υπερψηφίσω. Πρώτα απ’ όλα, διότι πιστεύω ότι πρέπει να κατοχυρωθεί η θέση της Ελλάδας στην Ευρωζώνη. Μια θέση όμως που σημαίνει και συνεχή διαπραγμάτευση, αγώνα και προσπάθεια, πολύ περισσότερο όταν η έγκριση του δημοσιονομικού συμφώνου συνδέεται ως προϋπόθεση και με τη δυνατότητα συμμετοχής μιας χώρας στο μόνιμο μηχανισμό στήριξης.
Ο δεύτερος λόγος είναι γιατί πιστεύω πραγματικά από την ευρωπαϊκή μου εμπειρία ότι την Ελλάδα, όπως και κάθε χώρα που έχει προβλήματα, τη συμφέρει να μην έχει διμερείς, ειδικές σχέσεις και καθεστώτα, αλλά να συμμετέχει σε συλλογικούς θεσμούς, σε συλλογικά όργανα και να λαμβάνει μέρος στη λήψη των αποφάσεων.
Ο τρίτος λόγος είναι μία πολιτική εκτίμηση. Θεωρώ ότι αυτές οι ρυθμίσεις, όπως έχει φανεί όλους αυτούς τους μήνες που έχουμε συνέχεια αλλαγές, έχουν μεταβατικό χαρακτήρα που αποτυπώνει το σημερινό συντηρητικό συσχετισμό των δυνάμεων και μια πολύ δύσκολη συγκυρία στην Ευρώπη. Η πραγματικότητα της κρίσης και της ύφεσης και η αλλαγή των συσχετισμών, όπως ελπίζουμε όλοι, ξεκινώντας από τη Γαλλία, ελπίζω ότι θα ανοίξει ξανά τη συζήτηση προκειμένου να γίνει πιο ισόρροπη και ολοκληρωμένη αυτή η προσέγγιση και για όσον αφορά το κομμάτι που αφορά το αναπτυξιακό σκέλος και την κοινωνική πολιτική καθώς και της πολιτικής ενοποίησης.
Σας ευχαριστώ πολύ.
(Χειροκροτήματα από την πτέρυγα του ΠΑΣΟΚ)</Speech>
ΠΡΟΕΔΡΕΥΩΝ (<ChairmanSpeech><Parlmember>Αναστάσιος Κουράκης</Parlmember>): Ευχαριστούμε την Ανεξάρτητη Βουλευτή Β΄ Αθήνας κ. Μαριλίζα Ξενογιαννακοπούλου.
Το λόγο έχει τώρα η Βουλευτής ΠΑΣΟΚ του Νομού Μαγνησίας και Αντιπρόεδρος της Βουλής κ. Ροδούλα Ζήση.</ChairmanSpeech>
<Speech><Parlmember>ΡΟΔΟΥΛΑ ΖΗΣΗ</Parlmember> (Β΄ Αντιπρόεδρος της Βουλής): Ευχαριστώ, κύριε Πρόεδρε.
Σήμερα η συζήτηση γι’ αυτό το νομοσχέδιο, για την Κύρωση της Συνθήκης του Ευρωπαϊκού Μηχανισμού Στήριξης και του Δημοσιονομικού Συμφώνου, τελικά θέτει πολιτικά και το διακύβευμα για την επόμενη μέρα, την επόμενη μέρα της Ελλάδας, την επόμενη μέρα της Ευρώπης.
Κυρίες και κύριοι συνάδελφοι, αυτό το νομοσχέδιο, αυτή η σύμβαση που κυρώνεται σήμερα, είναι αποτέλεσμα πολλών προσπαθειών για τη διαμόρφωση μιας νέας θεσμικής οργάνωσης της Ευρώπης και κυρίως, για τη διαχείριση και την πρόληψη των κρίσεων.
Μεταβατική περίοδος ειπώθηκε από την πρώην Υπουργό, τη Βουλευτή κ. Ξενογιαννακοπούλου και ως τέτοια τη θεωρούμε ικανή και αναγκαία συνθήκη για να θέσουμε, όμως, το όραμα και τους στόχους της επόμενης ημέρας της ευρωπαϊκής οικογένειας, αλλά και της Ελλάδας.
Σαφώς, ο Ευρωπαϊκός Μηχανισμός Σταθερότητας είναι ευρωπαϊκό όχημα διαχείρισης κρίσεων. Πρέπει να θυμηθούμε ότι, όταν ξέσπασε η κρίση, δεν υπήρχε αυτός ο μηχανισμός. Υπό το βάρος των γεγονότων, λοιπόν, τις συνεχείς πιέσεις της Ελλάδας -να μην ξεχνούμε τον αγώνα που έκανε η χώρα μας- για να μην υπάρξει ντόμινο και στις άλλες χώρες, όπως ειπώθηκε από τον κ. Αϊβαλιώτη σε μία συγκριτική ανάπτυξη των προβλημάτων που αντιμετωπίζουν οι άλλες χώρες, έγινε αυτός ο μηχανισμός και όχι μόνο επειδή βρέθηκε η Ελλάδα στο επίκεντρο της κρίσης, αλλά και για τις άλλες χώρες της Ευρωζώνης.
Από την άλλη πλευρά, το Ευρωπαϊκό Δημοσιονομικό Σύμφωνο είναι μια ευρωπαϊκή απάντηση στο κρίσιμο ζήτημα του πώς θα προλάβουμε άλλες δημοσιονομικές κρίσεις.
Εδώ υπάρχει και η δική μας κριτική -και αυτό το λέω κι ως Πρόεδρος της Επιτροπής Ευρωπαϊκών Υποθέσεων της Βουλής- όσον αφορά το τι είναι τελικά η Ευρώπη του αύριο. Είναι μηχανισμοί δημοσιονομικής εποπτείας μόνο; Δεν υπάρχουν άλλες συνιστώσες, τις οποίες θα πρέπει να δούμε, στη νέα θεσμική θωράκιση των βημάτων ανάπτυξης και προοδευτικής κατεύθυνσης της Ευρώπης; Πιστεύω, λοιπόν, ότι τίθενται κάποια ζητήματα εδώ.
Ο στενός συντονισμός των ευρωπαϊκών οικονομικών και δημοσιονομικών πολιτικών και η κοινή αντιμετώπιση του ευρωπαϊκού χρέους δεν μπορεί να πηγάζουν, κατά την άποψή μας, από μια δογματική και κοντόφθαλμη εμμονή στη δημοσιονομική πειθαρχία, παραβλέποντας τα κύρια σημεία των ερωτημάτων και των ζητημάτων που μπαίνουν στην Ευρωπαϊκή Ένωση αυτήν τη στιγμή, δηλαδή, τον αναπτυξιακό και κοινωνικό παράγοντα. Πώς θα πετύχουμε την ευρωπαϊκή ολοκλήρωση, την πολιτική ενοποίηση της Ευρώπης, την αναπτυξιακή καινούργια δομή και αντίληψή της; Είναι ζητήματα αυτά. 
Βεβαίως -ειπώθηκε και από τον Πρόεδρο του ΠΑΣΟΚ- για να είναι βιώσιμη η ευρωπαϊκή προοπτική, πρέπει να καθίσουμε όλοι στο ίδιο ευρωπαϊκό τραπέζι. Αυτός είναι κι ο λόγος για τον οποίο στηρίζουμε αυτήν την προσπάθεια, αυτό το νομοσχέδιο. Όμως ακόμη υπάρχουν ερωτηματικά. Το να καθίσουμε στο ίδιο ευρωπαϊκό τραπέζι αφορά και το τι θα πούμε. Άρα εδώ εμείς, η ελληνική Βουλή, θα πρέπει να ορίσουμε τους δρόμους και τους τρόπους, τις πολιτικές εκείνες, για να είναι βιώσιμη η ευρωπαϊκή οικονομική διακυβέρνηση. Οφείλει λοιπόν αυτή να βασίζεται σε μια κατ’εξοχήν πολιτική, συνταγματική θα λέγαμε διαδικασία, μια διαδικασία με στέρεο θεσμικό υπόβαθρο, δημοκρατική νομιμοποίηση και συγκεκριμένο στόχο: την ισόρροπη ανάπτυξη των κρατών της Ευρώπης, την άμβλυνση των ανισοτήτων, την οικονομική σύγκλιση και την κοινωνική και γεωγραφική συνοχή. 
Γίνονται πολλά πράγματα την ώρα που μιλάμε. Μπορεί ο πλούσιος Βορράς κι ο φτωχός Νότος να μην έχουν σήμερα τις ίδιες έννοιες, ωστόσο σήμερα μπορεί να δημιουργείται ο πυρήνας, ο κεντρικός οικονομικός πυρήνας των πλούσιων χωρών και οι ανισότητες με τις περιφερειακές οικονομίες των χωρών της περιφέρειας. Επομένως, θεωρώ ότι το Ευρωπαϊκό Δημοσιονομικό Σύμφωνο, σε συνδυασμό με τον Ευρωπαϊκό Μηχανισμό Σταθερότητας και τις υπόλοιπες ευρωπαϊκές πολιτικές που πρέπει να δημιουργήσουμε και να συνθέσουμε, αποτελούν τα πρώτα βήματα μιας πορείας που πρέπει να συνεχιστεί, προσθέτοντας συνεχώς καινούργιες βάσεις για να έχουμε συγκεκριμένα αποτελέσματα ανταγωνιστικότητας, ανάπτυξης και κοινωνικής συνοχής. 
Ναι, χρειαζόμαστε την οικονομική διακυβέρνηση κι η Ελλάδα έχει κάνει αγώνα για να πετύχει πραγματικά αυτούς τους στόχους σε μια διστακτική και απρόθυμη Ευρώπη. Γιατί να μην το λέμε; Συμφωνούμε ότι υπήρξαν αγκυλώσεις και στρεβλώσεις. Έτρεχε ασθμαίνοντας πολλές φορές η εκτελεστική εξουσία της Ευρωπαϊκής Ένωσης πίσω από τα γεγονότα και από τις εξελίξεις ενός συνεχώς μεταβαλλόμενου οικονομικού και κοινωνικού πλαισίου. Άρα, χρειαζόμαστε και τη δημοκρατική νομιμοποίηση. Αυτήν τη στιγμή την έχουν μόνο τα εθνικά κοινοβούλια και το Ευρωπαϊκό Κοινοβούλιο. Επομένως, πρέπει να βάλουμε και το στόχο της δημοκρατικής διάστασης, της κοινωνικής διάστασης και της αναπτυξιακής διάστασης μέσα στις συνθήκες και στα σύμφωνα που προσδιορίζουν τελικά την πολιτική της αυριανής Ευρωπαϊκής Ένωσης.
Θεωρώ ότι η συντηρητική Ευρώπη έχει θέσει τους όρους του παιχνιδιού και επέμενε κι επιμένει σ’ αυτούς πεισματικά. Το θέμα είναι, πώς θα πάμε σε μια προοδευτική Ευρώπη, μια Ευρώπη που πρέπει να έχει την πολιτική βούληση, την τόλμη, την ηγεσία, το όραμα να προτείνει και να εφαρμόσει ρηξικέλευθες τομές πολιτικού θεσμικού χαρακτήρα, μια Ευρώπη προσκολλημένη τελικά σε αρχές και αξίες κι όχι μόνο στη δημοσιονομική πειθαρχία χωρίς αναπτυξιακή πνοή. 
Σήμερα, η εικόνα μοιάζει να αλλάζει και οι συμφωνίες που κυρώνονται από τη Βουλή, είναι μία πρώτη, θα έλεγα, ευοίωνη, αλλά πολύ διστακτική ένδειξη. 
(Στο σημείο αυτό κτυπάει το κουδούνι λήξεως του χρόνου ομιλίας της Β΄ Αντιπροέδρου της Βουλής) 
Κύριε Πρόεδρε, θα παρακαλούσα λίγο την ανοχή σας. 
Δεν μπορούμε να περιοριστούμε εδώ εμείς, ως Έλληνες Βουλευτές, ως Κοινοβούλιο. Θα πρέπει πραγματικά, να προσδώσουμε ένα άλλο αναπτυξιακό μοντέλο, μία άλλη αντίληψη. 
Και πρέπει εδώ να πω, κυρίες και κύριοι συνάδελφοι, ότι η Επιτροπή Ευρωπαϊκών Υποθέσεων της Βουλής διακομματικά έχει συνθέσει προτάσεις και απόψεις και έχει συμβάλει και στα διεθνή φόρα και στην Κόζακ με τις προτάσεις της, σε αυτήν την αλλαγή που πρέπει να υπάρξει στο θεσμικό, δημοσιονομικό πλαίσιο της Ευρωπαϊκής Ένωσης. Για το ευρωομόλογο, για το φόρο στις χρηματοπιστωτικές συναλλαγές, για ευρωπαϊκό οίκο αξιολόγησης πιστοληπτικής ικανότητας, για όλα αυτά έχουμε μιλήσει, μαζί και με τα θέματα που αφορούν το άσυλο, τη μετανάστευση, τη στρατηγική του 2020. 
Θέλω πραγματικά απ’ αυτό το Βήμα, κύριε Πρόεδρε, να ευχαριστήσω όλους τους συναδέλφους της Επιτροπής Ευρωπαϊκών Υποθέσεων όλων των κομμάτων για τη μεγάλη τους συνεχή, δυναμική, ουσιαστική και αποτελεσματική συμβολή στην κοινοβουλευτική διπλωματία που έκανε η Ελλάδα, το ελληνικό Κοινοβούλιο σε όλους τους διεθνείς οργανισμούς και χώρους για τα θέματα της οικονομικής κρίσης, για τα θέματα της ανάπτυξης, για τα θέματα των ανατροπών-αλλαγών πολιτικών, στην Ευρωπαϊκή Ένωση. 
Θα μου επιτρέψετε, κύριε Πρόεδρε, να καταθέσω στα Πρακτικά ένα πρώτο, συνοπτικό, περιληπτικό πόνημα της Ειδικής Διαρκούς Επιτροπής Ευρωπαϊκών Υποθέσεων από το Νοέμβριο του 2009 μέχρι το 2012, μαζί με τα «ευχαριστώ» στους συναδέλφους της Επιτροπής. 
(Στο σημείο αυτό η Β΄ Αντιπρόεδρος της Βουλής κ. Ροδούλα Ζήση καταθέτει για τα Πρακτικά το προαναφερθέν πόνημα, το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
Τέλος, ψηφίζω αυτό το νομοσχέδιο, αυτές τις κυρώσεις ως το πρώτο βήμα, την ικανή και αναγκαία συνθήκη για να προχωρήσουμε στα επόμενα βήματα που πρέπει να προσδιορίσουμε, να επανεύρουμε και να επανεφεύρουμε την Ευρώπη των λαών, των συγκλίσεων, της ισοτιμίας των πολιτισμών, την Ευρώπη της ανάπτυξης, της ανταγωνιστικότητας και της δικαιοσύνης. 
Το ευρωπαϊκό πείραμα ήταν εξαρχής μια διαδικασία σε κίνηση, με έναν όμως ευγενή στόχο. Μία Ευρώπη πραγματικά ενωμένη πάνω σε αξίες και ιδανικά, μία Ευρώπη ισχυρή, δημοκρατική, ειρηνική, ευημερούσα και κοινωνικά δίκαιη. Σε αυτήν την Ευρώπη, η Ελλάδα πρέπει να βρει τη δική της προοπτική. Θα παλέψουμε ως Ελλάδα γι’ αυτήν την Ευρώπη της δημοκρατίας των λαών και της ανάπτυξης, για να είμαστε πάντα παρόντες και να είναι η χώρα μας παρούσα σε όλες τις εξελίξεις.
Γιατί έχουμε, κύριοι συνάδελφοι, και τη γνώση και την εμπειρία και τη σοφία και το DNA της ιστορικής μας υπερηφάνειας, να δώσουμε πραγματικά μάχες γι’ αυτό που πιστεύουμε ότι είναι καλύτερο για τις επόμενες γενιές της Ευρώπης, για τις επόμενες γενιές της Ελλάδας. 
Σας ευχαριστώ πολύ.
(Χειροκροτήματα από την πτέρυγα του ΠΑΣΟΚ)</Speech>
 ΠΡΟΕΔΡΕΥΩΝ (<ChairmanSpeech><Parlmember>Αναστάσιος Κουράκης</Parlmember>): Ευχαριστούμε την κ. Ροδούλα Ζήση, Β΄ Αντιπρόεδρο της Βουλής και Βουλευτή του Νομού Μαγνησίας του ΠΑΣΟΚ.
Το λόγο έχει ο κ. Αστέριος Ροντούλης, Βουλευτής Λάρισας του Λαϊκού Ορθόδοξου Συναγερμού.</ChairmanSpeech> 
<Speech><Parlmember>ΑΣΤΕΡΙΟΣ ΡΟΝΤΟΥΛΗΣ</Parlmember>: Ευχαριστώ, κύριε Πρόεδρε.
Πριν από λίγο η κ. Ροδούλα Ζήση αναφέρθηκε σε συγκλίσεις που πρέπει να επιτύχει η χώρα μας. Προφανώς, πρόκειται για τη σύγκλιση με τη Βουλγαρία και τη σύγκλιση με τη Ρουμανία.</Speech> 
<Speech><Parlmember>ΡΟΔΟΥΛΑ ΖΗΣΗ</Parlmember> (Β΄ Αντιπρόεδρος της Βουλής): Δεν με καταλάβατε.</Speech> 
<Speech><Parlmember>ΑΣΤΕΡΙΟΣ ΡΟΝΤΟΥΛΗΣ</Parlmember>: Δεν πρόκειται για τις συγκλίσεις, που ο ελληνικός λαός πίστευε ότι θα επιτυγχάνονταν από την είσοδο της χώρας στην Ευρωπαϊκή Ένωση, στην ενωμένη Ευρώπη. Γι’ αυτού του είδους τις συγκλίσεις μιλάμε. Για να ξέρουμε, για τι πράγματα μιλάμε.</Speech> 
<Speech><Parlmember>ΡΟΔΟΥΛΑ ΖΗΣΗ</Parlmember> (Β΄ Αντιπρόεδρος της Βουλής): Εσείς, όχι εγώ.</Speech> 
<Speech><Parlmember>ΑΣΤΕΡΙΟΣ ΡΟΝΤΟΥΛΗΣ</Parlmember>: Κύριε Υπουργέ, στην προηγούμενη συνεδρίαση ο κ. Σαχινίδης -ακούστε, κύριοι συνάδελφοι, ο Υπουργός Οικονομικών της Ελλάδος, τη στιγμή που ψηφίζονται τέτοιες σοβαρές κυρώσεις, που θα καθορίσουν το μέλλον του ελληνισμού για τα υπόλοιπα είκοσι τουλάχιστον χρόνια, λείπει από την Αίθουσα- μου είχε πει ότι είμαι συκοφάντης, όταν απεκάλυψα με έγγραφα τη Συμφωνία Ελλάδος-Φινλανδίας, προκειμένου η δεύτερη αυτή χώρα να συμμετάσχει στο πακέτο δανεισμού της Ελλάδος.
Για να δούμε, λοιπόν, τώρα ποιος είναι συκοφάντης, ποιος είναι ψεύτης και μάλιστα με κυνικό τρόπο. Την απάντηση δεν θα τη δώσει ο Λαϊκός Ορθόδοξος Συναγερμός. Την απάντηση την έχει δώσει στις 22 Μαρτίου του 2012 ο κ. Παπακωνσταντίνου, ο πρώην «τσάρος» της ελληνικής οικονομίας. 
Τι είπε συγκεκριμένα ο κ. Παπακωνσταντίνου; Διαβάζω, αγαπητοί συνάδελφοι, από τα Πρακτικά της Βουλής λόγια του κ. Παπακωνσταντίνου: «Θέλω να σας πω κάτι πάρα πολύ καθαρά, ότι σε καμμία περίπτωση σε οποιαδήποτε συμφωνία έγινε μεταξύ της χώρας μας και άλλων χωρών συμπεριλαμβανομένης και της συμφωνίας με τη Φινλανδία, δεν υπάρχει ούτε στο ελάχιστο οτιδήποτε που δεν συνάδει με το δημόσιο συμφέρον της χώρας». Και συνεχίζει λίγο παρακάτω: «Υπήρχε ένα ζήτημα που αφορούσε το φινλανδικό κοινοβούλιο και είχε τεθεί στο πλαίσιο του Eurogroup και πάρθηκε μία απόφαση» -και πάρθηκε μία απόφαση!- «η οποία βοήθησε τη χώρα μας να μπορέσει να ξεπεράσει το συγκεκριμένο πρόβλημα και να μπορέσει να υπάρξει το πακέτο».
Ποια είναι, λοιπόν, αυτή η συμφωνία με τη Φινλανδία; Να τη φέρετε στο Κοινοβούλιο να τη δούμε, διότι με δική σας προτροπή, με δική σας απαίτηση –εννοώ της ελληνικής Κυβέρνησης- αυτή η συμφωνία κρατείται μυστική και απόρρητη. Τι περιλαμβάνει μέσα αυτή η συμφωνία; Να το δούμε, αφού είναι προς όφελος του εθνικού συμφέροντος. Το ζητάει ο Λαϊκός Ορθόδοξος Συναγερμός. Να φέρετε αυτή τη συμφωνία στη Βουλή! 
(Χειροκροτήματα από την πτέρυγα του ΛΑΟΣ)
Τώρα, λοιπόν, μετά από αυτά που είπε ο κ. Παπακωνσταντίνου, προφανώς ο θρασύδειλος κ. Σαχινίδης –διότι έφυγε από την Αίθουσα να μην ακούσει αυτά τα πράγματα- θα πρέπει να ζητήσει συγγνώμη ή να πει συκοφάντη και τον κ. Παπακωνσταντίνου. Δεν υπάρχει άλλος δρόμος.
Έρχομαι τώρα στο συγκεκριμένο σχέδιο νόμου. Ο ESM, αγαπητοί συνάδελφοι, επρόκειτο να λειτουργήσει από το καλοκαίρι του 2013. Το φέρνουν ένα χρόνο νωρίτερα, από το καλοκαίρι του 2012. Γιατί; Διότι, ξέρουν ότι το νέο οικονομικό πρόγραμμα που καλείται να υλοποιήσει η χώρα μας δεν θα τελεσφορήσει. Οδηγούν, λοιπόν, τα πράγματα στη συντεταγμένη χρεοκοπία εντός του ευρώ μέσω του ESM. Αυτή είναι σκέτα νέτα η αλήθεια, η πραγματικότητα. 
Την έχουν ομολογήσει οι κυβερνητικοί παράγοντες; Ναι, την έχει ομολογήσει ο ίδιος ο Πρωθυπουργός της χώρας, ο οποίος είπε ότι με το νέο οικονομικό πρόγραμμα η Ελλάδα θα αποφύγει την ασύντακτη χρεοκοπία, -τονίζοντας τις λέξεις του- χωρίς βεβαίως να πει ότι υπάρχει και η συντεταγμένη χρεοκοπία εντός του ευρώ μέσω του ESM. 
Η οικονομική θεωρία και πράξη λέει, αγαπητοί συνάδελφοι, ότι τρεις είναι οι προϋποθέσεις της συντεταγμένης χρεοκοπίας. Τρία πράγματα, λοιπόν, πρέπει να προϋπάρχουν για να οδηγηθεί μία χώρα σε συντεταγμένη χρεοκοπία. Πρώτον, στήριξη του τραπεζικού συστήματος. Υπάρχει στήριξη του τραπεζικού συστήματος στην Ελλάδα, εν εξελίξει, αυτήν τη στιγμή; Βεβαίως, υπάρχει η διαδικασία της ανακεφαλαιοποίησης. Θα δοθούν 40 με 50 δισεκατομμύρια ευρώ από το νέο πακέτο για την ανακεφαλαιοποίηση των τραπεζών. Άρα, η πρώτη προϋπόθεση, η πρώτη συνθήκη της συντεταγμένης χρεοκοπίας υφίσταται και είναι εν εξελίξει. 
Δεύτερη προϋπόθεση, δεύτερη απαραίτητη συνθήκη είναι η εσωτερική υποτίμηση. Υπάρχει εσωτερική υποτίμηση; Βεβαίως, πέφτουν μισθοί, πέφτουν συντάξεις, πέφτουν αξίες ακινήτων. Άρα, έχουμε και τη δεύτερη σημαντική προϋπόθεση, προκειμένου όπως λένε να έλξουμε τους επενδυτάς. 
Τρίτη σημαντική προϋπόθεση για να υπάρξει συντεταγμένη χρεοκοπία είναι να έχουμε πρωτογενή πλεονάσματα για να είναι εξασφαλισμένοι οι δανειστές μας ότι θα υπάρξει ροή αποπληρωμής των δανείων τους. Και, βεβαίως, τι κάνει η Κυβέρνηση ως προς αυτό το τρίτο; Μας φέρνει εν είδει προσθήκης πριν από λίγο μέσα στην Αίθουσα τον περιβόητο «κλειστό ειδικό λογαριασμό», βάσει του οποίου θα αποπληρώνονται, κατά προτεραιότητα, οι δανειστές-δυνάστες της χώρας.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή) 
Την επιείκειά σας για ένα λεπτό, κύριε Πρόεδρε.</Speech>
ΠΡΟΕΔΡΕΥΩΝ (<ChairmanSpeech><Parlmember>Αναστάσιος Κουράκης</Parlmember>): Την έχετε, κύριε Ροντούλη.</ChairmanSpeech>
<Speech><Parlmember>ΑΣΤΕΡΙΟΣ ΡΟΝΤΟΥΛΗΣ</Parlmember>: Ευχαριστώ πολύ, κύριε Πρόεδρε.
Συνεπώς, υπάρχουν και οι τρεις συνθήκες της συντεταγμένης χρεοκοπίας.
Αλγεινή εντύπωση προξένησε το γεγονός, κύριε Υπουργέ, ότι αυτό το τόσο σημαντικό ζήτημα για την ποιότητα ζωής του ελληνικού λαού, για την καθημερινότητα του ελληνικού λαού, δηλαδή η δημιουργία αυτού του «ειδικού κλειστού λογαριασμού», έρχεται σήμερα στη Βουλή ως απλή προσθήκη. Είναι ντροπή αυτό για το ελληνικό Κοινοβούλιο.
Όλα αυτά θα μπορούσαν, όμως, να γίνουν ανεκτά για την οικονομία του διαλόγου; Δηλαδή, ο ESM, το δημοσιονομικό σύμφωνο, που είναι η προϋπόθεση του ESM και το αποκρύπτουν όλοι αυτό το πράγμα, εάν υπήρχε τουλάχιστον μία ελπίδα ανάπτυξης, εάν υπήρχε μία ελπίδα ξεπεράσματος της υφέσεως, που «παγώνει» τα πάντα στην πραγματική ελληνική οικονομία. Υπάρχει κάτι τέτοιο, μία τέτοια ελπίδα; Δεν υπάρχει. 
Θυμάστε ότι κάποτε, το καλοκαίρι του 2011 δηλαδή, γινόταν ένας λόγος για ένα μικρό ευρωπαϊκό σχέδιο Μάρσαλ υπέρ της Ελλάδας. Πού είναι αυτό το μικρό αναπτυξιακό σχέδιο; Έχει αφαιρεθεί από το δημόσιο διάλογο, από τον ευρωπαϊκό διάλογο. 
Βεβαίως, θα πρέπει να διερωτηθούμε, καθώς όλοι κάνουμε λόγο για την καταπολέμηση της ύφεσης, για την ανάπτυξη κ.λπ., γιατί επικαλούμαστε αυτά τα πράγματα. Τα επικαλούμαστε για να μπορέσουμε να διαφυλάξουμε την κοινωνική συνοχή, την κοινωνική ευστάθεια, η οποία πλήττεται καθημερινά στην Ελλάδα. 
Θα έχουμε κοινωνικές εκρήξεις. Η ακραία φτώχεια λαμβάνει τερατώδεις διαστάσεις. Υπάρχουν άστεγοι. Υπάρχουν άνθρωποι που δεν έχουν τα προς το ζην καθημερινά. Υπάρχουν εκατομμύρια άνεργοι. Νέοι μας φεύγουν στο εξωτερικό. Μια τραγωδία οικονομική και κοινωνική ζει η χώρα.
Υπάρχει ένα αντίδοτο σε αυτό; Ναι. Πρώτον, η πυροδότηση αναπτυξιακών διαδικασιών που λέγαμε.
Δεύτερον, έρχομαι σε μία πρόταση του Λαϊκού Ορθόδοξου Συναγερμού, να υπάρξει, επιτέλους, ένα θεσπισμένο εθνικό βιώσιμο εισόδημα. 
Θα πει κάποιος: «από πού θα βρεθούν αυτοί οι πόροι για το εθνικό βιώσιμο εισόδημα»; Μα, από την εκμετάλλευση των φυσικών πλουτοπαραγωγικών πόρων της χώρας, από την εκμετάλλευση των υδρογονανθράκων που κρύβει η ελληνική γη. Τα χρήματα αυτά θα πρέπει να πηγαίνουν σε έναν κοινωνικό λογαριασμό για τη σταθεροποίηση των ελληνικών ασφαλιστικών ταμείων και για να παίρνουν οι Έλληνες που πλήττονται από τη φτώχεια αυτό το εθνικό βιώσιμο εισόδημα. Καμμία πρόνοια γι’ αυτά δεν υπάρχει. 
Αντιθέτως, όλες οι πρόνοιες, αγαπητοί συνάδελφοι, είναι για να πάρουν οι δανειστές οπωσδήποτε τα δανεικά τους, χωρίς να ενδιαφέρεται κανένας όχι για την ποιότητα ζωής των Ελλήνων, αλλά για την ικανότητά τους να αντεπεξέρχονται σε βασικές ανάγκες της καθημερινότητας, γι’ αυτούς τους ίδιους, για τις οικογένειές τους, για τα παιδιά τους. Καμμία μνεία δεν υπάρχει γι’ αυτά τα πράγματα.
Εμείς, λοιπόν, ως Λαϊκός Ορθόδοξος Συναγερμός, έχοντας και εθνικές ευαισθησίες -γ’ αυτό μιλάμε για τη διασφάλιση της εθνικής ανεξαρτησίας και ακεραιότητας της χώρας- αλλά έχοντας και μεγάλες κοινωνικές ευαισθησίες, καταθέσαμε πρόταση ονομαστικής ψηφοφορίας επί της αρχής, κύριε Πρόεδρε, του νομοσχεδίου και μετά την εξέλιξη που είχαμε πριν από λίγα λεπτά στο Κοινοβούλιο, καταθέτουμε και πρόταση ονομαστικής ψηφοφορίας επί του άρθρου 4, δηλαδή επί του «ειδικού κλειστού λογαριασμού», που έφερε η Κυβέρνηση, προκειμένου να αποπληρώνονται κατά προτεραιότητα –το τονίζω- οι δανειστές της χώρας.
Ευχαριστώ πολύ.
(Χειροκροτήματα από την πτέρυγα του ΛΑΟΣ)</Speech>
ΠΡΟΕΔΡΕΥΩΝ (<ChairmanSpeech><Parlmember>Αναστάσιος Κουράκης</Parlmember>): Ευχαριστούμε τον κ. Αστέριο Ροντούλη, Βουλευτή Νομού Λάρισας του Λαϊκού Ορθόδοξου Συναγερμού. 
Το λόγο έχει ο κ. Θεόδωρος Δρίτσας, Βουλευτής Α΄ Πειραιά του Συνασπισμού Ριζοσπαστικής Αριστεράς. 
Κύριε Δρίτσα, έχετε το λόγο.</ChairmanSpeech> 
<Speech><Parlmember>ΘΕΟΔΩΡΟΣ ΔΡΙΤΣΑΣ</Parlmember>: Ευχαριστώ πολύ, κύριε Πρόεδρε. 
Πρόκληση και ύβρη μπορώ να χαρακτηρίσω την ομιλία του κ. Βενιζέλου, υπό τη νεόκοπη ιδιότητά του του Προέδρου του ΠΑΣΟΚ -στην πραγματικότητα ήταν ο απολογητής της συνολικής πολιτικής της οποίας την ευθύνη είχε ο ίδιος όλο αυτό το διάστημα- πρόκληση και ύβρη εναντίον του ελληνικού λαού, εναντίον των Ελλήνων εργαζομένων, όταν ο κ. Βενιζέλος είπε ότι οι θυσίες του ελληνικού λαού, όλη αυτή η εξουθένωση του ελληνικού λαού τα δυόμισι αυτά χρόνια συνιστούν ήδη εθνική περιουσία και εθνικό κεφάλαιο ικανό να δημιουργήσει όρους και προϋποθέσεις για μία αυτοδύναμη, αυτόνομη, εθνικά ανεξάρτητη Ελλάδα. 
Μα, μπορούμε με τέτοιους λογιοτατισμούς να αποφύγουμε τη σκληρή πραγματικότητα, να αποφύγουμε όχι αυτή που υπάρχει, αλλά και αυτή που σχεδιάζεται για το επόμενο διάστημα, στο βαθμό που θα κατορθώσουν οι μνημονιακές δυνάμεις να συνεχίσουν να κυβερνούν αυτήν τη χώρα; 
Είναι προδιαγεγραμμένες οι δεσμεύσεις περαιτέρω εξουθένωσης της ελληνικής κοινωνίας, περαιτέρω συντριβής των εισοδημάτων των εργαζομένων, περαιτέρω κατάπτωσης του κοινωνικού κράτους, περαιτέρω υπερεκμετάλλευσης και ξεπουλήματος του δημόσιου πλούτου και της δημόσιας περιουσίας. 
Αυτά είναι δεσμεύσεις ρητές, σαφείς, προαναγγελθείσες και μας λέει ο κ. Βενιζέλος ότι οι θυσίες του ελληνικού λαού αποτελούν κεφάλαιο για τη μάχη της αυτόνομης Ελλάδας; Είναι δυνατόν να λέγονται αυτά τα πράγματα μέσα στη Βουλή και να θέλει ο κ. Βενιζέλος να εκτεθεί ενώπιον του ελληνικού λαού και να ζητήσει και την ψήφο του, για να κυβερνήσει ξανά τη χώρα είτε με αυτόνομη είτε με τη συνεταιριστική μορφή είτε έχοντας τον πρώτο είτε έχοντας το δεύτερο λόγο; 
Κυρίες και κύριοι συνάδελφοι, είναι αδιανόητο να μην οδηγείτε στη συνολική κρίση τον ελληνικό λαό αυτήν τη διεθνή Συνθήκη και μόνο από τον τρόπο με τον οποίο εισάγεται ως σχέδιο νόμου στην ελληνική Βουλή και από το περιεχόμενό της το τόσο σημαντικό και το τόσο δεσμευτικό. Είναι αδιανόητο να μην οδηγείτε τη Συνθήκη στη συνολική κρίση του ελληνικού λαού είτε αυτοτελώς μέσα από διαδικασία δημοψηφίσματος, όπως θα έπρεπε να γίνει, εάν τηρούνταν στοιχειωδώς δημοκρατικοί κανόνες σε αυτήν τη χώρα και αν γινόταν στοιχειωδώς σεβαστή η λαϊκή βούληση είτε τουλάχιστον ως ένα από τα σοβαρά διακυβεύματα για τα οποία θα καλούταν να αποφασίσει ο ελληνικός λαός στις επικείμενες εκλογές, μετά από ένα μήνα. Όχι! Απαγορεύεται στον ελληνικό λαό να συζητήσει και να τοποθετηθεί σχετικά με τον Ευρωπαϊκό Μηχανισμό Σταθερότητας και τη συνολική πολιτική. Πρέπει να συζητήσει και να τοποθετηθεί για το αν πρέπει να πετάξουμε στη θάλασσα τους μετανάστες ή αν πρέπει να φοβηθεί για την εγκληματικότητα. Πρέπει να πάρει θέση ανάμεσα στο φόβο ή στη βούληση. 
Εκεί πρέπει να οδηγηθούν οι εκλογές από τη «δημοκρατική» συγκυβέρνηση των συνεταίρων και από τα κόμματα που υποτίθεται ότι υπηρετούν την Ελληνική Δημοκρατία. 
Αυτά είναι αδιανόητες αντιδημοκρατικές εκτροπές που νομιμοποιούνται με τον πιο απλοϊκό τρόπο και, μάλιστα, σε ένα Κοινοβούλιο παρηκμασμένο, το οποίο γεμίζει από εντεταλμένους Βουλευτές, χωρίς συμμετοχή, παρά μόνο για να χειροκροτήσουν τους πολιτικούς Αρχηγούς και αδειάζει όταν συζητείται η ουσία. Το ίδιο γίνεται και στην επιτροπή. Από ένα σημείο και ύστερα ήμασταν πλειοψηφία τέσσερις, πέντε συνάδελφοι παριστάμενοι στην επιτροπή που ήμασταν εναντίον αυτού του ευρωπαϊκού μηχανισμού σταθερότητας. Η πλειοψηφία απουσίαζε παντελώς, όχι μόνο γιατί δεν παρίστατο να ακούσει, αλλά και γιατί δεν ενδιαφερόταν να παρέμβει, να εξηγήσει στον ελληνικό λαό, να υποστηρίξει αυτήν την πολιτική. 
Αυτό είναι η «ζούλα», κύριε Υπουργέ! Έτσι περνούν «στη ζούλα»! Αλλιώς, ναι, τυπικά γίνεται η διαδικασία.</Speech>
<Speech><Parlmember>ΦΙΛΙΠΠΟΣ ΣΑΧΙΝΙΔΗΣ</Parlmember> (Υπουργός Οικονομικών): Για ποιο πράγμα μιλάτε για «ζούλα»;</Speech>
<Speech><Parlmember>ΘΕΟΔΩΡΟΣ ΔΡΙΤΣΑΣ</Parlmember>: Αυτό που περιγράφω είναι η υποβαθμισμένη κοινοβουλευτική λειτουργία. Είναι αυτό στο οποίο αναφερθήκαμε, δηλαδή ότι περνά «στη ζούλα». Ναι, γίνεται η τυπική κοινοβουλευτική διαδικασία, αλλά είναι απόλυτα υποβαθμισμένη και σταθερά υποβαθμισμένη. Και αυτό αποτελεί επιλογή δική σας, της Κυβέρνησης, αλλά και των κομμάτων που στηρίζουν αυτήν την Κυβέρνηση.</Speech>
<Speech><Parlmember>ΦΙΛΙΠΠΟΣ ΣΑΧΙΝΙΔΗΣ</Parlmember> (Υπουργός Οικονομικών): Φαντάζομαι και της δικής σας Ομάδας, γιατί «στη ζούλα» περνά και από τη δική σας Κοινοβουλευτική Ομάδα, απ’ ό,τι αντιλαμβάνομαι.</Speech>
<Speech><Parlmember>ΘΕΟΔΩΡΟΣ ΔΡΙΤΣΑΣ</Parlmember>: Όχι, κύριε Υπουργέ. Μην κάνετε λογοπαίγνια. Η δική μας Κοινοβουλευτική Ομάδα είναι ολιγομελής και τρέχει από το πρωί μέχρι το βράδυ σε χιλιάδες δραστηριότητες, με αγωνία να τις υπερκαλύψει όλες, με πάρα πολύ μεγάλο κόστος. Μην κάνετε λογοπαίγνια και «έξυπνες» παρεμβάσεις.
Νέους ευρωπαϊκούς συσχετισμούς επαγγέλθηκε ο κ. Βενιζέλος και ξέρουμε όλοι ότι αυτήν τη στιγμή, η μεν Γαλλική Εθνοσυνέλευση ψήφισε και ενέκρινε αυτό το μηχανισμό σταθερότητας, αλλά ο πιθανότατα Πρόεδρος της Γαλλικής Δημοκρατίας σε λίγο καιρό έχει δηλώσει ότι θα αγωνιστεί για την αναθεώρησή του. Πολύ περισσότερο, στη Γερμανία δεν περνά στη Βουλή αυτήν τη στιγμή και δεν έρχεται προς ψήφιση, διότι και οι Σοσιαλδημοκράτες και οι Οικολόγοι έχουν πει ότι δεν θα το εγκρίνουν. Η Αριστερά, μάλιστα, έχει τοποθετηθεί σαφέστατα και έχει κάνει όλη αυτήν την κριτική που δεν αξιοποιείται από την ελληνική πολιτική ζωή. Μόνο ο ΣΥΡΙΖΑ κάνει τις ευρωπαϊκές συμμαχίες, τις προωθεί και τις στηρίζει. 
Όμως, οι Σοσιαλδημοκράτες και οι Οικολόγοι Πράσινοι είπαν ότι αυτό το μηχανισμό σταθερότητας δεν θα τον εγκρίνουν, αν δεν συμπεριληφθούν επιλογές, ρυθμίσεις και διατάξεις που θα βοηθούν και στην κοινωνική συνοχή και στην αναπτυξιακή διαδικασία και με ρήτρες ανάπτυξης.
Πού είναι ο κ. Βενιζέλος να συμμαχήσει με τους Γερμανούς Σοσιαλδημοκράτες και τους Πράσινους, σ’ αυτό το πλαίσιο το δικό τους, όχι της Αριστεράς, για τους νέους ευρωπαϊκούς συσχετισμούς; Αντίθετα, είπε ότι εμείς σπεύδουμε να το ψηφίσουμε μια ώρα αρχύτερα, για να δείξουμε ότι είμαστε πρωτοπόροι, οι καλύτεροι, δηλαδή με τα κριτήρια της ηγεμονίας της Μέρκελ.
Επίσης, κυρίες και κύριοι συνάδελφοι, είναι πάρα πολύ σημαντικό ότι μ’ αυτό το σύμφωνο σταθερότητας γίνεται μια νέα τομή στη σχέση της Ευρωπαϊκής Ένωσης με το Διεθνές Νομισματικό Ταμείο. Στην πραγματικότητα, το Διεθνές Νομισματικό Ταμείο γίνεται ευρωπαϊκός θεσμός μ’ αυτήν τη συνθήκη. Και πρόκειται για μία σημαντική εξέλιξη, για την οποία δεν έχουμε μιλήσει σχεδόν καθόλου. Αναβαθμίζεται σταθερά και μόνιμα το Διεθνές Νομισματικό Ταμείο, ως παράγων της ευρωπαϊκής ενοποίησης. Δείτε σχετικές διατάξεις που περιλαμβάνονται στα κείμενα της συνθήκης.
Πέρα από αυτό υπάρχει επίσης μία νέα εξέλιξη, όπου θεσμοθετείται ένα είδος ανώνυμης εταιρείας με εταιρικά μερίδια. Δεν υπάρχουν πια ίσα δικαιώματα, ίσο δικαίωμα ψήφου στο μηχανισμό σταθερότητας. Υπάρχουν αναλογικά δικαιώματα με βάση τα εταιρικά μερίδια που κατέχει η κάθε χώρα, ανάλογα με το ποσό που συμμετέχει. Όμως οι αποφάσεις δεν είναι αποφάσεις διαχειριστικές, είναι αποφάσεις πολιτικές και κρίσιμες. Και εκεί καταργείται και θεσμικά και τυπικά η ισοτιμία που χαρακτήριζε έστω στους τύπους τους κανονισμούς και τις θεσμικές διατάξεις της Ευρωπαϊκής Ένωσης. Καταργείται πλήρως. Ανώνυμη εταιρεία. 
Από αυτήν την άποψη είναι πάρα πολύ χαρακτηριστικό ότι αυτό το περίφημο σύμφωνο σταθερότητας, μόνο ως σύμφωνο νέας αστάθειας μπορεί να λειτουργήσει και πολύ σύντομα θα τεθεί σε πλήρη αμφισβήτηση και είναι βέβαιο ότι ή θα καταρρεύσει ή θα αναθεωρηθεί, γιατί ο κανόνας πια στην Ευρωπαϊκή Ένωση είναι ο άκρατος ανταγωνισμός χωρίς αρχές, χωρίς κανόνες, ο σώζων εαυτόν σωθήτω, για να σωθεί το ευρωπαϊκό κεφάλαιο και οι σχέσεις του με το διεθνές κεφάλαιο και τις τράπεζες. 
Αυτό όμως οδηγεί ακριβώς στην πλήρη καταστροφή όλων. Άλλους συσχετισμούς χρειαζόμαστε και συσχετισμούς ανατροπής και στη χώρα μας και στην Ευρώπη όλης αυτής της αντιλαϊκής απαράδεκτης πολιτικής. 
Ένα πρέπει να μάθουν οι Έλληνες πολίτες, ότι σ’ αυτόν τον αγώνα η Ελλάδα δεν είναι μόνη. Οι ευρωπαϊκές κοινωνίες πλέον δρομολογούν διεκδικήσεις και κινητοποιήσεις στην ίδια κατεύθυνση και μπορούμε να συναντηθούμε σε κοινούς δρόμους με τους ευρωπαϊκούς λαούς και το εργατικό και λαϊκό κίνημα της Ευρώπης. Και αυτή είναι η αισιόδοξη προοπτική που σε αυτήν νομίζω θα δώσει στις επικείμενες εκλογές ο ελληνικός λαός ένα σήμα κι ένα μήνυμα και για το εσωτερικό της χώρας, αλλά και για τους συμμάχους μας σε όλην την Ευρώπη. 
Καταψηφίζουμε βεβαίως το σχέδιο νόμου για τον ευρωπαϊκό μηχανισμό σταθερότητας. Και έστω και χωρίς καμμία πιθανότητα να εισακουστούμε επιμένουμε, αποσύρτε το, χρειάζεται δημοψήφισμα ή τουλάχιστον να τεθεί στην κρίση του ελληνικού λαού στις επικείμενες εκλογές. Διαφορετικά πρόκειται για αντιδημοκρατική εκτροπή μεγάλου βεληνεκούς και μεγάλης κλίμακας. 
Ευχαριστώ, κύριε Πρόεδρε.</Speech>
ΠΡΟΕΔΡΕΥΩΝ (<ChairmanSpeech><Parlmember>Αναστάσιος Κουράκης</Parlmember>): Ευχαριστούμε τον κ. Θεόδωρο Δρίτσα, Βουλευτή Α΄ Πειραιά του Συνασπισμού Ριζοσπαστικής Αριστεράς. 
Το λόγο έχει ο κ. Ελευθέριος Αυγενάκης Βουλευτής Ηρακλείου για επτά λεπτά.</ChairmanSpeech>
<Speech><Parlmember>ΕΛΕΥΘΕΡΙΟΣ ΑΥΓΕΝΑΚΗΣ</Parlmember>: Ευχαριστώ πολύ, κύριε Πρόεδρε.
Κύριε Υπουργέ, κυρίες και κύριοι συνάδελφοι, οι αποφάσεις του Ευρωπαϊκού Συμβουλίου για την αντιμετώπιση της κρίσης χρέους της Ευρωζώνης καταδεικνύουν κατ’αρχάς την ευρωπαϊκή αλληλεγγύη αλλά και την απρόσκοπτη πορεία προς την ευρωπαϊκή ολοκλήρωση. 
Η συμμόρφωσή μας με τις αποφάσεις του Ευρωπαϊκού Συμβουλίου, αλλά και η συνεπακόλουθη κύρωσή τους από το ελληνικό Κοινοβούλιο, δεν γίνεται μόνο επειδή είναι προς το συμφέρον της χώρας μας αλλά και γιατί ενισχύουμε την ευρωπαϊκή προοπτική και την ευημερία της Ελλάδος μέσα στην Ευρωζώνη και μέσα στο ευρώ φυσικά. 
Φυσικά η Ευρώπη καθυστέρησε να λάβει δράσεις και μέτρα για την αντιμετώπιση της οικονομικής κρίσης που έπληξε ναι μεν αρχικά τον ευρωπαϊκό Νότο, αλλά πλέον απειλεί τα θεμέλια του ευρωπαϊκού οικονομικού οικοδομήματος. 
Το γεγονός ότι εξαρχής επρόκειτο για μία συστημική κρίση και όχι για ένα αμιγώς ελληνικό πρόβλημα ήταν αυτό που μας εμπόδισε να δούμε το ζήτημα σε βάθος και να προβούμε σε όλες εκείνες τις ενέργειες που θα έβαζαν φρένο στην ανεξέλεγκτη δράση των κερδοσκόπων. 
Το πρώτο διάστημα ακούγονταν διαφορετικές απόψεις για την αντιμετώπιση της κρίσης χρέους. Μια νομισματική ένωση, όμως, για να είναι σταθερή, θα πρέπει να μπορεί να στηρίζει εκείνες τις χώρες που βρίσκονται στο επίκεντρο μιας κερδοσκοπικής επίθεσης. 
Η Ευρώπη, αν και καθυστερημένα, αντέδρασε. Θα δεχθώ όλα τα επιχειρήματα εναντίον της. Όμως, θα τονίσω ότι η θέση της Ελλάδας είναι στην Ευρώπη. Και δεν θα σταματήσουμε να επιμένουμε σ’ αυτό ως Δημοκρατική Συμμαχία. Και γι’ αυτό θα πρέπει να στηρίξουμε αυτές τις προτάσεις που γίνονται για να ενισχύσουν την ευρωπαϊκή πορεία της χώρας μας. 
Όμως, το ζήτημα είναι τι κάνουμε εμείς. Οι χώρες του ευρώ ψηφίζουν και εφαρμόζουν μέτρα και ρυθμίσεις υπέρ μας, ενώ εμείς ψηφίζουμε μέτρα, αλλά και δεσμεύσεις απέναντι στους εταίρους μας, τα οποία όμως η Κυβέρνηση ή οι δύο τελευταίες κυβερνήσεις –δηλαδή οι κυβερνήσεις των τελευταίων δυόμισι χρόνων- δεν υλοποιούν. 
Δεν έχουμε προχωρήσει, κυρίες και κύριοι συνάδελφοι, στις απαραίτητες τομές, αλλά και διαρθρωτικές αλλαγές που οφείλαμε να έχουμε ήδη κάνει από πρόπερσι, όχι γιατί μας το επέβαλαν οι Ευρωπαίοι ή η τρόικα, αλλά γιατί οφείλαμε να αλλάξουμε το κράτος μας προς το καλύτερο. 
Αντ’ αυτού, ανακοινώθηκαν ημίμετρα που ουσιαστικά ενέπαιζαν και τους πολίτες, αλλά και τους εταίρους μας. Υπουργοί –το είδαμε και αυτό- υπό το φόβο του πολιτικού κόστους, της «γάγγραινας» δηλαδή της Ελλάδος τα τελευταία χρόνια, ανακοίνωσαν μισές ρυθμίσεις είτε για να ικανοποιήσουν συντεχνίες είτε για να εξαπατήσουν τους πολίτες ότι η Κυβέρνηση εργάζεται προς όφελός τους. Το αποτέλεσμα; Γνωστό. Η σημερινή Βουλή να αναγκάζεται να ψηφίζει δεκάδες νομοσχέδια με διαδικασίες κατεπείγουσες για να προλάβει προθεσμίες, χωρίς φυσικά να υπάρχουν εχέγγυα, έστω και τώρα, ότι θα υπερισχύσει η πολιτική και κοινωνική λογική και όχι η κομματική και πελατειακή σχέση. 
Με μια ακατάσχετη φοροεπιδρομή η κυβέρνηση του ΠΑΣΟΚ και η συγκυβέρνηση ΠΑΣΟΚ και Νέας Δημοκρατίας επιτέθηκε επί της ουσίας στα μεσαία και χαμηλά στρώματα απλά και μόνο για να καλύψει «τρύπες» στον προϋπολογισμό, που η ίδια δεν φρόντισε να κλείσει έγκαιρα με ολιγωρίες και πρόχειρα μέτρα. 
Δεν προχωρήσαμε ούτε μια σπιθαμή, κυρίες και κύριοι, στον πολυπόθητο εξορθολογισμό του κράτους και των δαπανών μας, με αποτέλεσμα να υποστούν τις συνέπειες αυτές μισθωτοί, αλλά και συνταξιούχοι και φυσικά ο ιδιωτικός τομέας. 
Και όλο αυτό το διάστημα δεν έχει εφαρμοστεί ούτε ένα αντιυφεσιακό μέτρο, ώστε να διατηρηθεί η ήδη εύθραυστη κοινωνική συνοχή, να ανακουφιστεί η αγορά και να προλάβουμε τις παρενέργειες της κρίσης, όπως είναι τα λουκέτα, η ανεργία, η φτωχοποίηση και η κοινωνική εξαθλίωση. 
Η Δημοκρατική Συμμαχία δεν κάνει μικροπολιτική αντιπολίτευση. Προτείνουμε λύσεις, συμμετέχουμε και παίρνουμε κομμάτι της ευθύνης, χωρίς στο τέλος-τέλος να συμμετέχουμε στην Κυβέρνηση και θα μπορούσαμε κάλλιστα να ακολουθήσουμε την πάγια αντιπολιτευτική συμπεριφορά και στάση, ένα «όχι» σε όλα και να καθαρίζουμε. Δεν ανήκουμε σ’ αυτήν την κατηγορία, δεν συμπεριφερόμαστε μ’ αυτόν τον τρόπο, δεν πολιτευόμαστε μ’ αυτήν την πεπαλαιωμένη και, κατά την άποψή μας, ξεπερασμένη τακτική. 
Εμείς μιλήσαμε και στηρίξαμε την όποια αναγκαιότητα εξοικονόμησης πόρων από τον εξορθολογισμό του δημοσίου, αλλά και της αλόγιστης κρατικής σπατάλης. Κάναμε και κάνουμε αγώνα για τον έλεγχο και περιορισμό του πολιτικού χρήματος ως μέτρο λογικής, αλλά και κοινωνικής δικαιοσύνης. 
Και εσείς, κύριε Υπουργέ, συνεχίζετε να αντιλαμβάνεστε αυτήν την πολιτική ως προνόμιο. Μειώσατε κατά 25% τις αποδοχές των Ελλήνων, χωρίς καμμία πρόνοια συγκράτησης των τιμών και ακόμα και σήμερα –για την ακρίβεια χθες- ανακοινώσατε υπέρογκες επιχορηγήσεις για τα πολιτικά κόμματα της τάξεως των 7.720.000 ευρώ, όπου είναι μέρος –το 1/4- της φετινής χρηματοδότησης για ερευνητικούς και επιμορφωτικούς σκοπούς, σύμφωνα με κοινή υπουργική απόφαση που φέρει και τη δική σας υπογραφή. 
Έπρεπε ήδη να υιοθετήσετε την πρόταση της Δημοκρατικής Συμμαχίας και να μειωθούν στο 50% τουλάχιστον οι κρατικές επιχορηγήσεις των κομμάτων με κατάργηση κάθε έκτακτης χρηματοδότησης. 
Πανηγυρίζετε για το «κούρεμα» του χρέους της χώρας και δεν προβαίνετε σε καμμία ενέργεια για το ιδιωτικό χρέος, το οποίο, απ’ ό,τι γνωρίζω, είναι και μεγαλύτερο. Τα δάνεια των νοικοκυριών, κύριε Υπουργέ, αλλά και των επιχειρήσεων κινδυνεύουν με επισφάλειες στο σύνολό τους. 
Τώρα πρέπει να αποφασιστεί η ρύθμιση των δανείων των ιδιωτών, με βάση τις συνθήκες που έχουν διαμορφωθεί στην πραγματικότητα της κρίσης, όπως για παράδειγμα με τη μείωση των δόσεων, την επιμήκυνση του χρόνου αποπληρωμής και στις περιπτώσεις όπου κρίνεται αναγκαίο, ακόμα και με το «κούρεμα» του οφειλόμενου ποσού. 
Κύριε Υπουργέ, το 52% των ιδιωτικών δανείων είναι στεγαστικά, εκ των οποίων το 15% είναι στο κατακόκκινο, δηλαδή πάνω από έξι, επτά μήνες έχει να πληρωθεί έστω και μία δόση, όταν τα προηγούμενα χρόνια το ποσοστό των διαμαρτυρημένων στεγαστικών δανείων δεν ξεπερνούσε το 3% με 4%. Οι τραπεζίτες ξέρετε τι λένε; Λένε ότι μέχρι το τέλος του χρόνου τα στεγαστικά διαμαρτυρημένα στο κατακόκκινο δάνεια θα φτάσουν τουλάχιστον το 30%. Βρισκόμαστε μπροστά σε ένα τραπεζικό κραχ και οφείλουμε να το δούμε και να το συζητήσουμε.
Κύριε Υπουργέ, μία τελευταία κουβέντα. Ρυθμίσεις τώρα. Ρυθμίσεις τώρα για τους μικροομολογιούχους που εμπιστευτήκαν τα χρήματά τους στο ελληνικό δημόσιο και τώρα χάνουν οικονομίες μιας ζωής. Τόνωση της αγοράς που βουλιάζει. Κοινωνικά μέτρα και αποσυμπίεση της κοινωνικής έντασης, αλλά και πρόνοιας για τους ολοένα και αυξανόμενους ανέργους. Μέτρα, ναι, κυρίες και κύριοι, αλλά υπέρ του πολίτη και με σχεδιασμό –προσέξτε. 
Τώρα είναι η ώρα να αποδείξουμε ότι το κοινωνικό κράτος μπορεί να λειτουργήσει κατά της ύφεσης. Χορτάσαμε όλο αυτό το διάστημα από πειραματισμούς και προχειρότητες. Σοβαρότητα, σχεδιασμός, αλλά και δικαιοσύνη πάνω απ’ όλα.
Σας ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Αναστάσιος Κουράκης</Parlmember>): Ευχαριστούμε τον κ. Ελευθέριο Αυγενάκη, Βουλευτή Ηρακλείου.
Σειρά έχει ο κ. Ευάγγελος Παπαχρήστος, Ανεξάρτητος Βουλευτής Πρέβεζας.
Κύριε Παπαχρήστο, έχετε το λόγο.</ChairmanSpeech>
<Speech><Parlmember>ΕΥΑΓΓΕΛΟΣ ΠΑΠΑΧΡΗΣΤΟΣ</Parlmember>: Κύριε Πρόεδρε, κατ’αρχάς θα ήθελα να αρχίσω με αίτημα προς το Προεδρείο της Βουλής να σταματήσει αυτός ο εξευτελισμός. Έρχεται σαν προσθήκη στο νόμο και ιδιαίτερα την τελευταία στιγμή, χωρίς να συζητηθεί στην επιτροπή, κάτι το πρωτοφανές. Η θεσμοθέτηση, η νομοθέτηση της προτεραιότητας εξυπηρέτησης του δημόσιου χρέους.
Εγώ τι ξέρω: Ξέρω ότι όταν χρεοκοπεί μία επιχείρηση προτεραιότητα έχει να πληρωθούν οι εργαζόμενοι. Στο δίκαιο όλων των κρατών έχει προτεραιότητα να πληρωθούν όλοι οι εργαζόμενοι. Η διεθνής νομολογία, που ξεκίνησε από μία ελληνική υπόθεση την εποχή του Μεταξά, το κατοχυρώνει αυτό: πρώτα πληρώνονται οι εργαζόμενοι του δημοσίου και μετά οι πιστωτές. Τώρα πάμε να το αντιστρέψουμε αυτό. 
Σας παρακαλώ ζητήστε από την Κυβέρνηση να το φέρνει ξεχωριστά να συζητηθεί στην ελληνική Βουλή.
Κύριε συνάδελφοι, άκουσα την παρθενική ομιλία του νέου Προέδρου του ΠΑΣΟΚ του κ. Βενιζέλου, ο οποίος αφού στην αρχή κατακεραύνωσε τα «μονόχορδα», όπως είπε, της δημοσιονομικής πειθαρχίας, στο τέλος έκανε στροφή για να μας πει ότι πρέπει να ψηφίσουμε το δημοσιονομικό σύμφωνο. Έβγαλε φλας αριστερά για να στρίψει δεξιά και να στρίψει μάλιστα δεξιά σε ένα μονόδρομο ο οποίος είναι και αδιέξοδος, γιατί το δημοσιονομικό σύμφωνο είναι αδιέξοδο, γιατί προκύπτει από μια λογική ερμηνείας της κρίσης στην Ευρωζώνη που είναι βαθιά λαθεμένη. Γιατί ανάλογα με την ερμηνεία που δίνεις για τη φύση της κρίσης, επεξεργάζεσαι και τους θεσμούς που θα αντιμετωπίσουν αυτήν την κρίση.
Ποια είναι η λογική η οποία γεννά το δημοσιονομικό σύμφωνο; Είναι η λογική των Γερμανών. Τι μας λέει ο Σόιμπλε και επαναλαμβάνει μονότονα και ο κ. Προβόπουλος της Τράπεζας της Ελλάδος; Μας λένε ότι για την κρίση στην Ευρωζώνη έφταιξαν οι σπάταλες κυβερνήσεις και οι κερδοσκόποι.
Είναι αυτή η φύση της κρίσης στην Ευρωζώνη; Εγώ να το δεχτώ, να το κουβεντιάσω. Ποιες ήταν οι χώρες-πρωταθλήτριες της Ευρώπης στη δημοσιονομική πειθαρχία στα χρόνια του ευρώ; Μήπως ήταν η Γερμανία και η Γαλλία; Μα, οι πρώτες χώρες που παραβίασαν το σύμφωνο σταθερότητας ήταν η Γερμανία και η Γαλλία, οι ίδιες χώρες που ξεπέρασαν το 3%, που ξεπέρασαν το 60% του δημόσιου χρέους ως ποσοστό του ΑΕΠ και στα δέκα χρόνια του ευρώ αυξάνονταν το δημόσιο χρέος τους. Άρα, με αυτήν τη λογική θα έπρεπε να βρίσκονται στον πυρήνα της κρίσης.
Ποιες χώρες δεν ξεπέρασαν ποτέ το 3%, δεν ξεπέρασαν ποτέ το 60% στο χρέος τους και στα χρόνια του ευρώ μείωναν το δημόσιο χρέος τους; Ήταν η Ιρλανδία και η Ισπανία, οι χώρες που σήμερα βρίσκονται στο μάτι του κυκλώνα της κρίσης.
Άρα, για έναν ορθολογικό αναλυτή, αυτό δεν μπορεί να αποτελεί αιτία της κρίσης στην Ευρωζώνη. 
Ποια είναι η αιτία της κρίσης; Με την εφαρμογή του ευρώ είχαμε σύγκλιση των ονομαστικών επιτοκίων. Φτάσαμε κι εμείς να δανειζόμαστε όσο οι Γερμανοί. Επειδή, όμως, υπήρχε διαφορετικός πληθωρισμός ανάμεσα στο κέντρο, τη Γερμανία και την περιφέρεια, τα πραγματικά επιτόκια –τα επιτόκια που προκύπτουν αν από τα ονομαστικά αφαιρέσουμε τον πληθωρισμό- ήταν μεγάλα στο κέντρο, χαμηλά ή μηδενικά στην περιφέρεια.
Τι επιπτώσεις είχε αυτό; Πάρτε μια επιχείρηση στη Γερμανία που παρήγαγε για τη γερμανική εσωτερική αγορά, τον τομέα που λέμε «μη εμπορεύσιμο», όπως οι υπηρεσίες και οι κατασκευές. Είχε να αντιμετωπίσει σταθερές τιμές, χαμηλή ζήτηση γιατί επί δέκα χρόνια είχαν επιβάλλει πάγωμα των μισθών και το κόστος του χρήματος ήταν πολύ υψηλό. Γι’ αυτό αν κοιτάξετε τις επενδύσεις στις υπηρεσίες και στις κατασκευές στη Γερμανία θα δείτε ότι ήταν μηδενικές. 
Πάρτε τώρα τον εξαγωγικό τομέα της Γερμανίας. Παρήγαγε για αγορές που είχαν το ίδιο νόμισμα, ήταν προστατευμένες και είχαν μεγαλύτερο πληθωρισμό. Έμμεσα οι χώρες της περιφέρειας επιδοτούσαν τις γερμανικές εξαγωγές και είχαν πλεονάσματα: χαμηλές εισαγωγές, υψηλές εξαγωγές. 
Τι έκαναν αυτά τα πλεονάσματα; Μήπως τα έκαναν κατανάλωση ή επενδύσεις στη Γερμανία; Η ιδιωτική κατανάλωση ήταν 58% στη Γερμανία με μέσο όρο 70% στην Ευρώπη και οι επενδύσεις στα χρόνια του ευρώ, έπεσαν από το 22% έως το 18%. Τι τα έκαναν; Τα δάνεισαν στο Νότο και επένδυσαν στα τοξικά αμερικάνικα προϊόντα. 
Τι γίνονταν στο Νότο; Ακριβώς το αντίστροφο. Οι επιχειρήσεις στον μη εμπορεύσιμο τομέα είχαν μεγάλη ζήτηση λόγω του εύκολου δανεισμού, κρατιόντουσαν ψηλά οι τιμές, αυξάνονταν οι εισαγωγές και κρατούσε αντίστοιχα υψηλά τους μισθούς. Ενώ στον εξαγωγικό τομέα που παρήγαγε για αγορές που οι τιμές ήταν σταθερές, έπεφτε η ανταγωνιστικότητα.
Αυτός ήταν ο μηχανισμός που μεν στις χώρες του κέντρου είχε χαμηλό πληθωρισμό, χαμηλή ανάπτυξη, μεγάλα πλεονάσματα στο ισοζύγιο πληρωμών και δάνειζε το Νότο, στο δε Νότο και στην περιφέρεια ολόκληρη είχαμε υψηλή ανάπτυξη, υψηλό πληθωρισμό, μεγάλα ελλείμματα και μεγάλα χρέη. 
Και ήρθε η κρίση και έσπασε αυτόν τον μηχανισμό. Για να αντιμετωπίσουν τις κρίσεις οι χώρες του Νότου απορρόφησαν ένα κομμάτι από το ιδιωτικό χρέος και χρειαζόταν να ρίξουν χρήματα στην οικονομία. Αυτός είναι ο μηχανισμός που έσπασε. Και τι μας λένε τώρα; Ότι αυτόν τον μόνιμο μηχανισμό που είχε φτιαχτεί θα τον αντιμετωπίσουμε με το δημοσιονομικό σύμφωνο. Μα, είμαστε με τα καλά μας; Ίσα-ίσα, η πολιτική του δημοσιονομικού συμφώνου μέσα στην κρίση, αντί να βοηθάει τις χώρες που έχουν πρόβλημα, τις οδηγεί σε ακόμα μεγαλύτερο βάθεμα της κρίσης. Και αυτό δεν έχει επιπτώσεις μόνο στις χώρες της περιφέρειας. Έχει και επιπτώσεις στις χώρες του κέντρου, αν εξαιρέσεις μερικές. Και ήδη τα πρώτα σημάδια έρχονται από την Ολλανδία. Άρα δεν αποτελεί λύση στη βάση της κρίσης της Ευρωζώνης.
Πώς γίνεται αυτόν τον παραλογισμό να τον εφαρμόζουμε; Είναι γιατί εξυπηρετεί τη Γερμανία. Οι Γερμανοί επέβαλαν σε όλη την Ευρώπη τη δημιουργία της Κεντρικής Τράπεζας κατ’ εικόνα και ομοίωση της Bundesbank. Όλες οι κεντρικές τράπεζες των άλλων χωρών της Ευρώπης είχαν μέσα στο καταστατικό τους, όχι μόνο τη σταθερότητα των τιμών, αλλά και την ανάπτυξη και την απασχόληση. Εν ονόματι της εξευρωπαϊκοποίησης της Γερμανίας δεχθήκαμε να εφαρμοστεί το σχήμα της Bundesbank. 
Σήμερα έρχονται να συμπληρώσουν ένα σχέδιο. Όποιος πάρει το γράμμα της Bundesbank προς την Ευρωπαϊκή Επιτροπή, όταν ήταν να μπουν οι Γερμανοί στο ευρώ, θα δει ότι ό,τι προβλέπεται με το δημοσιονομικό σύμφωνο υπάρχει εκεί μέσα. Οι Γερμανοί φτιάχνουν ένα σύστημα στο οποίο αυτοί θα παίρνουν τις αποφάσεις τους -παραδείγματος χάριν για την πολιτική των μισθών- και μετά χωρίς καμμία συζήτηση όλη η Ευρώπη, για να πιάσει τους δείκτες που βάζουν με το δημοσιονομικό σύμφωνο και με τα σύμφωνα ανταγωνιστικότητας, θα πρέπει να ακολουθεί. Αυτό αποτελεί γερμανοποίηση της Ευρώπης. 
Για να περάσουν αυτό το σχέδιο έφτιαξαν ένα ελαφρύ μηχανισμό αλλαγής των συνθηκών, για να αποφύγουν τα δημοψηφίσματα. Και επειδή ούτε και αυτό πέρασαν, πάνε από την πίσω πόρτα. Όχι με αλλαγή της συνθήκης, αλλά με διεθνή συνθήκη να επιβάλουν το δημοσιονομικό σύμφωνο στις χώρες της Ευρωζώνης. Αυτήν την πολιτική καλείστε σήμερα να ψηφίσετε. 
Ψηφίζοντας το μνημόνιο, αγαπητοί συνάδελφοι, ψηφίζετε τη δέσμευση μιας χώρας, της δικής μας χώρας, στους ξένους. Σήμερα ψηφίζοντας το δημοσιονομικό σύμφωνο ψηφίζετε και τη δέσμευση της χώρας αλλά και τη δέσμευση της Ευρώπης σε μια λαθεμένη πολιτική. 
(Στο σημείο αυτό κτυπάει επαναληπτικά το κουδούνι λήξεως του χρόνου ομιλίας του κυρίου Βουλευτή)
Αν η Κυβέρνηση σεβόταν τον εαυτό της θα έπρεπε να το φέρει σε δημοψήφισμα. Αλλά, είδατε, με την απειλή που έκανε ο Γιώργος Παπανδρέου για δημοψήφισμα -το έγκλημα ήταν ότι ποτέ δεν το έκανε- στην ουσία υπονομεύσανε τα δημοψηφίσματα στην Ευρώπη. Τα δημοψηφίσματα ήταν το κύριο διαπραγματευτικό εργαλείο στις μικρές χώρες και τις άλλες χώρες της Ευρώπης απέναντι στους Γερμανούς. Ήταν το διαπραγματευτικό εργαλείο. Και αυτό το εργαλείο το υπονόμευσαν. 
Σήμερα οι Γερμανοί κάνουν έναν αγώνα δρόμου να ψηφιστούν αυτές οι συνθήκες. Και είναι άξιο απορίας γιατί η Κυβέρνηση επισπεύδει την ψήφιση. Γιατί δεν το αφήνει στη νέα Βουλή που θα έρθει σε ένα-ενάμιση μήνα.
(Στο σημείο αυτό την Προεδρική Έδρα καταλαμβάνει ο ΣΤ΄ Αντιπρόεδρος της Βουλής κ. ΒΑΪΤΣΗΣ ΑΠΟΣΤΟΛΑΤΟΣ )
Όσον αφορά τους συσχετισμούς -που το επιχείρημα ήταν ότι δεν έχουμε τους συσχετισμούς- θέλω να πω το εξής: Στην ουσία, ψηφίζοντας εμείς αυτό, παρεμβαίνουμε στη διαμόρφωση θετικών συνθηκών ή όχι στη Γαλλία. Γιατί ο Σαρκοζί τι θα πει στον Ολάντ; Θα του πει: Μα, οι φίλοι σου οι σοσιαλιστές στην Ελλάδα το ψήφισαν.</Speech>
ΠΡΟΕΔΡΕΥΩΝ (<ChairmanSpeech><Parlmember>Βαΐτσης Αποστολάτος</Parlmember>): Κύριε Παπαχρήστο, μιλάτε ήδη δεκατρία λεπτά. Σας παρακαλώ να ολοκληρώσετε.</ChairmanSpeech>
<Speech><Parlmember>ΕΥΑΓΓΕΛΟΣ ΠΑΠΑΧΡΗΣΤΟΣ</Parlmember>: Άρα, αγαπητοί συνάδελφοι, σας ζητώ να καταψηφίσετε το δημοσιονομικό σύμφωνο, γιατί αποτελεί υπονόμευση της Ευρώπης και του ευρώ. Όσοι πραγματικά πονάνε για την Ευρώπη –αλλά μία δημοκρατική Ευρώπη- πρέπει σήμερα να πούνε ένα μεγάλο «όχι» στο δημοσιονομικό σύμφωνο.
Σας ευχαριστώ.
(Χειροκροτήματα από την πτέρυγα του ΣΥΡΙΖΑ)</Speech>
ΠΡΟΕΔΡΕΥΩΝ (<ChairmanSpeech><Parlmember>Βαΐτσης Αποστολάτος</Parlmember>): Ευχαριστούμε τον κ. Παπαχρήστο.
Το λόγο έχει ο Υπουργός των Οικονομικών κ. Φίλιππος Σαχινίδης.</ChairmanSpeech>
<Speech><Parlmember>ΦΙΛΙΠΠΟΣ ΣΑΧΙΝΙΔΗΣ</Parlmember> (Υπουργός Οικονομικών): Σας ευχαριστώ, κύριε Πρόεδρε.
Κυρίες και κύριοι συνάδελφοι, πριν από τριάντα περίπου χρόνια ο τότε Πρωθυπουργός της Ελλάδας Κωνσταντίνος Καραμανλής οδήγησε την Ελλάδα στην ΕΟΚ. Είκοσι χρόνια μετά ο τότε Πρωθυπουργός Κώστας Σημίτης ολοκλήρωσε την προσπάθεια για τη συμμετοχή της χώρας στον σκληρό πυρήνα των ευρωπαϊκών διεργασιών με την ένταξη της Ελλάδος στην ΟΝΕ.
Οι επιλογές αυτές υπήρξαν στρατηγικού χαρακτήρα κι έδωσαν μία απάντηση στο ερώτημα της μεταπολεμικής περιόδου τόσο για το ρόλο της Ελλάδας στις ευρωπαϊκές διεργασίας όσο και για τον τρόπο συμμετοχή της στον παγκόσμιο καταμερισμό εργασίας.
Η ορθότητα αυτών των επιλογών επιβεβαιώθηκε μετά το ξεδίπλωμα του δεύτερου κύματος της παγκοσμιοποίησης στη δεκαετία του 1990 και στη δεκαετία του 2000, γιατί τότε έγινε κατανοητό ότι μεμονωμένα οι περισσότερες χώρες της Ευρώπης, ακόμα και οι οικονομικά ισχυρές, δύσκολα θα μπορούσαν να αντιμετωπίσουν τις προκλήσεις της παγκοσμιοποίησης, η οποία θέτει υπό αμφισβήτηση πολλά από τα κοινωνικά και οικονομικά επιτεύγματα της μεταπολεμικής Ευρώπης.
Έτσι, ενώ όλοι αναγνωρίζουμε την αναγκαιότητα της ευρωπαϊκής ολοκλήρωσης, σε πάρα πολλές περιπτώσεις υπήρχαν αντιρρήσεις ή και επιφυλάξεις για την ταχύτητα της ευρωπαϊκής ολοκλήρωσης ή για την αποτελεσματικότητα του θεσμικού πλαισίου που διέπει τη λειτουργία της Ευρωπαϊκής Ένωσης ή της Ευρωζώνης.
Σε πολλές περιπτώσεις της δημόσιας συζήτησης επισημάνθηκε το ανολοκλήρωτο της ΟΝΕ με τον οικονομικό πυλώνα να υστερεί έναντι του νομισματικού πυλώνα.
Ειδικά μετά το ξέσπασμα της παγκόσμιας χρηματοπιστωτικής κρίσης το 2008, η οποία μετεξελίχθηκε σε ευρωπαϊκή κρίση, η συζήτηση αυτή απέκτησε νέα ένταση και πολλές προτάσεις από το απώτερο παρελθόν ή πρόσφατες ήρθαν στο προσκήνιο.
Πολλοί τόνισαν ότι η επίλυση ευρωπαϊκών προβλημάτων από εθνικά επιλεγμένες πολιτικές ηγεσίες είναι δύσκολη, καθώς αυτές λογοδοτούν μόνο στους πολίτες των χωρών τους.
Γι’ αυτό σε πολλές περιπτώσεις επισημάνθηκε ότι η στενότερη πολιτική συνεργασία είναι προϋπόθεση για την αποτελεσματικότερη λειτουργία της Ευρωζώνης. 
Ανάλογη συζήτηση έγινε και για την οικονομική πολιτική στην Ευρωζώνη. Το τελευταίο διάστημα κυριάρχησε η συζήτηση για τα ευρωομόλογα ή ακόμα και για το φόρο επί των χρηματοοικονομικών συναλλαγών. 
Συχνά στην Αίθουσα αυτή έχω καταθέσει την άποψή μου, ότι μία Νομισματική Ένωση για να είναι βιώσιμη στο χρόνο, θα πρέπει να περιλαμβάνει στο θεσμικό της πλαίσιο έναν ομοσπονδιακό αναδιανεμητικό δημοσιονομικό μηχανισμό, ικανό να στηρίζει χώρες που βρίσκονται σε ύφεση προκειμένου να ανακάμψουν. 
Χαρακτηριστικό παράδειγμα μιας τέτοιας Νομισματικής Ένωσης είναι οι Ηνωμένες Πολιτείες Αμερικής, οι οποίες έχουν έναν ισχυρό ομοσπονδιακό δημοσιονομικό αναδιανεμητικό μηχανισμό, μέσω του οποίου μία πολιτεία των Ηνωμένων Πολιτειών Αμερικής που βρίσκεται σε συνθήκες κρίσης, σε συνθήκες ύφεσης, δέχεται στήριξη, δέχεται επιχορήγηση από τον Ομοσπονδιακό Προϋπολογισμό.
Το θέμα αυτό δεν αντιμετωπίστηκε όταν ήταν σε εξέλιξη οι συζητήσεις για τη δημιουργία του κοινού νομίσματος, στις αρχές της δεκαετίας του 1990. Δεν το επέτρεψε ο τότε συσχετισμός των δυνάμεων που οδήγησε στη Συνθήκη του Μάαστριχτ.
Ο ρόλος που πρέπει να έχει η δημοσιονομική πολιτική και το πως ακριβώς αντιμετώπισε η ΟΝΕ το ζήτημα της δημοσιονομικής πειθαρχίας στο εσωτερικό της έγινε, όπως όλοι γνωρίζουμε, μέσω του συμφώνου που είναι γνωστό με την έκφραση σύμφωνο σταθερότητας και ανάπτυξης.
Άκουσα συναδέλφους κατά τη συζήτηση στην επιτροπή να θέτουν το ερώτημα: «Ποιος είναι ο ρόλος της δημοσιονομικής πολιτικής στην ΟΝΕ;» Και να συνεχίζουν αναρωτώντας: «Μπορεί η δημοσιονομική πολιτική να λειτουργήσει ως αναπτυξιακό εργαλείο σε συνθήκες ύφεσης στο εσωτερικό της ΟΝΕ;» Απαντώ: Οι χώρες σε ύφεση μπορούν να χρησιμοποιούν τη δημοσιονομική πολιτική για να εξέλθουν από αυτήν, υπό την προϋπόθεση ότι έχουν τη δυνατότητα αυτή εξ αντικειμένου. Δηλαδή, ότι δεν έχουν ήδη από την περίοδο που βρίσκονταν σε συνθήκες θετικών ρυθμών ανάπτυξης υψηλά ελλείμματα ή ένα τεράστιο χρέος. Βεβαίως, υπάρχει και μια άλλη συμπληρωματική θέση σ’ αυτήν που καταθέτω, η οποία λέει ότι οι χώρες οι οποίες βρέθηκαν σε συνθήκες ύφεσης και χρησιμοποίησαν τη δημοσιονομική πολιτική για να απαντήσουν το πρόβλημα της ύφεσης θα πρέπει μόλις επιστρέψουν σε θετικούς ρυθμούς ανάπτυξης να κάνουν τις αναγκαίες προσαρμογές, έτσι ώστε να εξουδετερωθεί η αύξηση του χρέους που προκλήθηκε κατά τη διάρκεια της ύφεσης.
Μ’ αυτόν τον τρόπο η δημοσιονομική πολιτική, ειδικά σε μια νομισματική ένωση όπου οι χώρες δεν έχουν άλλο εργαλείο άσκησης πολιτικής, διότι έχουν χάσει το εργαλείο της νομισματικής πολιτικής, μπορεί πραγματικά να παίξει το ρόλο που προβλέπεται απ’ όλα τα εγχειρίδια των οικονομικών. 
Βεβαίως, ταυτοχρόνως μ’ αυτόν τον τρόπο το χρέος δεν θα μπορέσει ή δεν θα του επιτραπεί να αυξάνεται απεριόριστα, διότι αν συντηρεί μια χώρα ελλείμματα όταν έχει θετικούς ρυθμούς ανάπτυξης και έχει ελλείμματα και όταν έχει αρνητικούς ρυθμούς ανάπτυξης για να αντιμετωπίσει το πρόβλημα της ύφεσης αυτό μαθηματικά θα οδηγήσει κάποια στιγμή σ’ ένα χρέος του οποίου η δυναμική θα τεθεί εκτός ελέγχου. Βεβαίως, αυτό θα έχει καταστρεπτικές επιπτώσεις και για την ίδια τη χώρα, αλλά κατά πάσα πιθανότητα και για την Ευρωζώνη αν αυτή η πολιτική είναι μια πολιτική που μπορεί να επηρεάσει την Ευρωζώνη. Αυτό προκύπτει από την εμπειρία όχι μόνο της παρούσης νομισματικής ένωσης, την ΟΝΕ, αλλά και από προηγούμενες νομισματικές ενώσεις.
Οι εξελίξεις των τελευταίων δύο χρόνων οδήγησαν την Ευρώπη σε προσαρμογή του θεσμικού πλαισίου που διέπει τη λειτουργία της. Συγκεκριμένα, το Δεκέμβριο που μας πέρασε οι Αρχηγοί των κρατών-μελών των χωρών της ζώνης του ευρώ έλαβαν την απόφαση να προχωρήσουν προς μια αποτελεσματικότερη οικονομική ένωση, που θα περιλαμβάνει ένα νέο δημοσιονομικό συμβόλαιο και ενισχυμένο συντονισμό σε θέματα οικονομικής πολιτικής. Η Ευρωζώνη έφτασε στο σύμφωνο δημοσιονομικής σταθερότητας κυρίως και λόγω των εξελίξεων του τελευταίου χρονικού διαστήματος, διάστημα κατά το οποίο η χώρα μας, όπως γνωρίζετε, αλλά και άλλες χώρες βρέθηκαν αντιμέτωπες με μια σειρά από προβλήματα τα οποία είχαν ως αφετηρία την παγκόσμια χρηματοοικονομική κρίση, η οποία όμως κρίση βρήκε χώρες με χρόνια προβλήματα είτε στο δημοσιονομικό τομέα είτε στην παραγωγική τους βάση και στις εξωτερικές τους συναλλαγές με αποτέλεσμα αυτά τα χρόνια προβλήματα να μετεξελιχθούν σε μια κρίση δημοσιονομική.
Αρχικά, λοιπόν, διαπιστώθηκε η δυστοκία της Ευρώπης και ειδικά ορισμένων χωρών να κατανοήσουν το πρόβλημα της χώρας μας, που όπως τόνισα προηγουμένως ήταν μέρος ενός ευρύτερου ευρωπαϊκού προβλήματος βρεθήκαμε αντιμέτωποι με την αδυναμία να αναγνωριστούν έγκαιρα οι συστημικές διαστάσεις του προβλήματος της Ευρωζώνης και τα σύνθετα προβλήματα ειδικά εκείνων των οικονομιών που πρώτες ήρθαν αντιμέτωπες σε μεγαλύτερο ή σε μικρότερο βαθμό η κάθε μια με τα αρνητικά αποτελέσματα της κρίσης.
Τα προβλήματα της Ευρωζώνης και το ανολοκλήρωτο θεσμικό πλαίσιο της λειτουργίας του ευρώ, ως κοινού νομίσματος, και ειδικότερα η περιορισμένη δυνατότητα αντιμετώπισης κρίσεων είχαν επισημανθεί πολύ πριν το ευρώ τεθεί σε λειτουργία.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Υπουργού)
Σας παρακαλώ, δώστε μου το χρόνο μου, κύριε Πρόεδρε.
 Όλοι αντιλαμβανόμαστε ότι η Ευρώπη κάνει βήματα που δεν είναι εύκολα ούτε και αυτονόητα και τα πράγματα συχνά θέλουν το χρόνο τους Πριν, λοιπόν, σπεύσουν να κατηγορήσουν κάποιοι την Ευρώπη για ολιγωρία δεν θα πρέπει να παραγνωρίζουν ότι μέχρι σήμερα έχει διατρέξει μια σημαντική διαδρομή με σημείο αφετηρίας την πλήρη απουσία μηχανισμών στήριξης εντός της ζώνης του ευρώ.
Ας μην ξεχνάμε πως δημιουργήθηκε ο μηχανισμός στήριξης της Ελλάδας το Μάρτιο του 2010, με επείγουσες διαδικασίες και συνεννοήσεις προσπαθώντας η Ευρώπη να αντιμετωπίσει μια επείγουσα κρίση που απειλούσε το ενιαίο νόμισμα και πως μια εβδομάδα αργότερα δημιουργήθηκε ο ευρωπαϊκός μηχανισμός, στον οποίον τελικά προσέφυγαν χώρες, όπως η Ιρλανδία και η Πορτογαλία.
Έτσι, λοιπόν, τα τελευταία δύο χρόνια που πέρασαν η Ένωση θέσπισε θεσμούς και κανονισμούς για την αντιμετώπιση των συστημικών της προβλημάτων, προχώρησε στη σύσταση των ταμείων EFSF και τώρα του ESΜ και προέκρινε το δημοσιονομικό σύμφωνο.
Πίσω από τη δημιουργία του δημοσιονομικού συμφώνου υπάρχει η αντίληψη για την ανάγκη διασφάλισης της σταθερότητας ζώνης του ευρώ με την επίτευξη ισορροπίας στα δημόσια οικονομικά των κρατών-μελών της Ευρωζώνης. Αυτό θα πρέπει να γίνει περιλαμβάνοντας μια πρόβλεψη με την οποία θα προλαμβάνεται η υπερβολική αύξηση των ελλειμμάτων της γενικής κυβέρνησης μέσα από την καθιέρωση συγκεκριμένων κανόνων, συμπεριλαμβανομένου ενός κανόνα ισοσκέλισης του προϋπολογισμού και ενός αυτόματου μηχανισμού για τη θέσπιση διαρθρωτικών μέτρων.
Η αναγκαιότητα για το ESM προκύπτει από το γεγονός ότι οι οικονομίες των κρατών της Ευρωζώνης και τα χρηματοπιστωτικά τους συστήματα έχουν πλέον ισχυρή αλληλεξάρτηση μεταξύ τους. Έχουμε πλέον οικονομίες που έχουν εντελώς διαφορετικό τρόπο λειτουργίας απ’ αυτόν που γνωρίζαμε στο παρελθόν, που υπήρχαν οι περιορισμοί στις εξωτερικές συναλλαγές.
Είναι σε εξέλιξη ένα ιστορικό και οικονομικό εγχείρημα που είναι μια νομισματική ένωση χωρών που έχουν διαφορετικές και συχνά ασύμμετρες από άποψη παραγωγικότητας και ανταγωνιστικότητας οικονομίες. Ταυτόχρονα, ο χρηματοπιστωτικός τους τομέας έχει πλέον διασυνδεθεί σε υψηλότατο βαθμό λόγω της ελευθερίας κίνησης κεφαλαίων. Οι κίνδυνοι, λοιπόν, από μία κρίση χρηματοπιστωτικής σταθερότητας των κρατών-μελών, αλλά και για το σύνολο της Ευρωζώνης είναι μεγάλοι και σε μεγάλο βαθμό αχαρτογράφητοι. 
Ο μηχανισμός, λοιπόν, του ESM θα παρέχει στήριξη βάσει αυστηρών όρων, εφόσον η στήριξη αυτή είναι απαραίτητη για τη διαφύλαξη της χρηματοπιστωτικής σταθερότητας της ζώνης του ευρώ στο σύνολό της καθώς και των κρατών-μελών της. 
Η αρχική μέγιστη δανειοδοτική ικανότητα του ESM ορίστηκε στα 500 δισεκατομμύρια ευρώ, συμπεριλαμβανομένης της διαθέσιμης στήριξης από το EFSF. Η επάρκεια της ενοποιημένης μέγιστης δανειοδοτικής ικανότητας του ESM και του EFSF θα επαναξιολογηθεί πριν από την έναρξη ισχύος για το ESM, ενώ μπορεί να αυξάνεται με απόφαση του συμβουλίου διοικητών του ESM μετά την έναρξη ισχύος της παρούσας συνθήκης.
Σε περίπτωση προσχώρησης ενός κράτους στη ζώνη του ευρώ, ένα κράτος-μέλος της Ευρωπαϊκής Ένωσης καθίσταται και μέλος του ESM με πλήρη δικαιώματα και υποχρεώσεις, όπως ισχύει και για τα συμβαλλόμενα μέλη. Στο πλαίσιο αυτό, ο ESM θα συνεργάζεται στενά με το Διεθνές Νομισματικό Ταμείο για την παροχή στήριξης με την επιδίωξη η συμμετοχή του Διεθνούς Νομισματικού Ταμείου να καταστεί στενότερη τόσο σε τεχνικό όσο και σε χρηματοοικονομικό επίπεδο.
Επίσης, προβλέπεται κράτη-μέλη της Ευρωπαϊκής Ένωσης, τα οποία δεν συμμετέχουν στο ευρώ ότι θα μπορούν να συμμετέχουν κατά περίπτωση μαζί με τον ευρωπαϊκό μηχανισμό σε ενέργειες στήριξης κρατών-μελών της ζώνης του ευρώ. Στο πλαίσιο αυτό, θα καλούνται να συμμετέχουν ως παρατηρητές στις συνεδριάσεις του ευρωπαϊκού μηχανισμού κατά τις σχετικές συζητήσεις. 
Σκοπός είναι να διασφαλιστεί ένα ύψος ικανών κεφαλαίων για το μηχανισμό, ώστε να μπορεί να αντιμετωπίσει σημαντικές, συστημικές, διαταραχές στην Ευρωζώνη και κυρίως, να αποτελεί ένα αξιόπιστο διαθέσιμο δίχτυ ασφαλείας με τη δυνατότητα, πέρα από κάθε αμφιβολία να συγκρατήσει ακόμα και μεγάλες χώρες.
Το τελευταίο διάστημα οι πιέσεις των αγορών στην Ευρωζώνη φαίνεται να έχουν υποχωρήσει. Σε αυτό δεν πρέπει να παραγνωρίζουμε το γεγονός ότι η Ευρωπαϊκή Κεντρική Τράπεζα έχει τροφοδοτήσει τις ευρωπαϊκές τράπεζες με πάνω από ένα τρισεκατομμύριο φθηνών κεφαλαίων μέσω του μηχανισμού μακροπρόθεσμης αναχρηματοδότησης που αφορά παροχή ρευστότητας για τριετή περίοδο. 
Ωστόσο, οι κίνδυνοι και τα προβλήματα στην Ευρωζώνη σε καμμία περίπτωση δεν έχουν ξεπεραστεί. Για το λόγο αυτό, εκτιμώ πως οι πρωτοβουλίες που συζητάμε συνιστούν ένα ακόμα βήμα για την αντιμετώπιση των συστημικών προβλημάτων της Ευρωζώνης και της αντιμετώπισης αδυναμιών που υπήρχαν στο αρχικό θεσμικό πλαίσιο λειτουργίας της Ευρωζώνης. 
Φυσικά, δεν τελειώνουν εδώ οι προσπάθειες για την ευρωπαϊκή ολοκλήρωση. Η μακροπρόθεσμη λύση στα προβλήματα της Ευρωζώνης περνάει μέσα από ένα πλαίσιο που αφ’ ενός θα συμβάλει στην δημοσιονομική πειθαρχία και αφ’ ετέρου θα υποβοηθά τη στήριξη χωρών, οι οποίες βρίσκονται αντιμέτωπες με μια βαθιά και παρατεταμένη ύφεση. Εκτιμώ ότι επ’ αυτού αρχίζουν να γίνονται δεύτερες σκέψεις από ολοένα και περισσότερους μέσα στην Ευρώπη. 
Η προοπτική θα πρέπει να αναζητηθεί σε διαδικασίες που ενοποιούν και ενισχύουν τη δημοσιονομική και οικονομική πολιτική, ενεργοποιούν αποτελεσματικούς μηχανισμούς στο εσωτερικό της Ευρωζώνης για την προστασία χωρών σε συνθήκες ύφεσης, διατηρώντας ταυτόχρονα ως στρατηγικές επιλογές της Ευρώπης την ενίσχυση της ανταγωνιστικότητας, την προώθηση της απασχόλησης, τη βιωσιμότητα των δημόσιων οικονομικών και την ενίσχυση της χρηματοπιστωτικής σταθερότητας.
Κυρίες και κύριοι συνάδελφοι, η χώρα μας αυτήν τη στιγμή βρίσκεται σε ένα κρίσιμο σημείο. Η συμμετοχή και παραμονή της χώρας μας στο σκληρό πυρήνα της Ευρώπης είναι μία στρατηγική επιλογή. Είναι καθοριστική προτεραιότητα για τη μελλοντική πορεία της χώρας μας. Όποιος αμφισβητεί προσφέρει κακές υπηρεσίες στη χώρα, ειδικά σε αυτήν τη συγκυρία που συντελούνται μεγάλες αλλαγές και ανατροπές στο παγκόσμιο γεωστρατηγικό πλαίσιο και στη συμμετοχή στον παγκόσμιο καταμερισμό της εργασίας. 
Κυρίες και κύριοι συνάδελφοι, θα πρέπει να συνεχίσουμε να δίνουμε τη μάχη μας εντός της Ευρώπης και να μην απομονωθούμε, για να είμαστε στο εσωτερικό της Ευρώπης, όταν τεθούν τα ερωτηματικά για την πορεία της Ευρώπης στο μέλλον και όταν δρομολογηθούν οι νέες λύσεις. Διότι η αλλαγή της Ευρώπης δεν μπορεί να γίνει από όσους είναι έξω από την Ευρώπη, αλλά μόνον απ’ όσους συμμετέχουν ισότιμα, αναλαμβάνοντας τις ευθύνες τους και παλεύοντας για μια Ευρώπη, που με την πολιτική της θα στηρίζει την ανάπτυξη και τη δημιουργία νέων θέσεων εργασίας.
Σας ευχαριστώ πολύ, κύριε Πρόεδρε, για την ανοχή που επιδείξατε στο χρόνο.</Speech>
ΠΡΟΕΔΡΕΥΩΝ (<ChairmanSpeech><Parlmember>Βαΐτσης Αποστολάτος</Parlmember>): Ευχαριστούμε πολύ τον Υπουργό Οικονομικών κ. Φίλιππο Σαχινίδη.
Ο συνάδελφος Βουλευτής και Κοινοβουλευτικός Εκπρόσωπος του Κομμουνιστικού Κόμματος Ελλάδας κ. Αθανάσιος Παφίλης έχει το λόγο.</ChairmanSpeech>
<Speech><Parlmember>ΑΘΑΝΑΣΙΟΣ ΠΑΦΙΛΗΣ</Parlmember>: Ευχαριστώ, κύριε Πρόεδρε.
Έθεσε το ερώτημα ο κ. Σαχινίδης, σχετικά με το ποιος αμφισβητεί την ευρωπαϊκή πορεία της χώρας. Το ερώτημα πρέπει να τεθεί κάπως διαφορετικά. Τι σημαίνει, τι σήμαινε και τι θα σημάνει, εάν δεν ξεσηκωθούν οι λαοί, αυτή η πορεία για το μέλλον; 
Για ποια πορεία μιλάτε, άραγε; Με 200 ευρώ το μήνα; Με ενάμισι εκατομμύριο ανέργους; Με δεκάδες εκατομμύρια ανέργους και φτωχούς σε ολόκληρη την Ευρωπαϊκή Ένωση; Ποια πορεία; Ο λαός έχει υποχρέωση σήμερα να αμφισβητήσει και την ίδια την Ευρωπαϊκή Ένωση και το ίδιο το σύστημα, που το 2012 τον καλεί να ζήσει σε συνθήκες του 1950. 
Ναι, εμείς την αμφισβητούμε ανοιχτά. Και δεν την αμφισβητούμε μόνο εμείς, επειδή δικαιωθήκαμε στις προβλέψεις και τις επιλογές που κάναμε, αλλά την αμφισβητεί και η ίδια η πραγματικότητα, κύριε Σαχινίδη. Τι θα πείτε στον κόσμο σήμερα και εσείς και όσοι υποστηρίζουν το μονόδρομο της Ευρωπαϊκής Ένωσης; Εδώ δεν μιλάμε στον αέρα, ούτε στο επίπεδο της μελλοντολογίας. Εδώ μιλάμε σε ένα σεληνιακό πεδίο για τους εργαζόμενους. Αυτή είναι η ευρωπαϊκή πραγματικότητα και οι λύσεις είναι δύο: είτε αποδέχεσαι τη βαρβαρότητα είτε παλεύεις για να την ανατρέψεις και να την αλλάξεις. Εμείς είμαστε με τη δεύτερη λύση και καλούμε τους λαούς, τον ελληνικό λαό πρώτα απ&apos; όλα, να σκεφθούν έτσι. 
Ο κ. Βενιζέλος, μάλιστα, στην πρώτη του ομιλία έθεσε το θέμα ότι πρέπει να ψηφίσει και με ευρωπαϊκό κριτήριο ο ελληνικός λαός στις εκλογές. Φαντάζομαι ότι όλοι κατάλαβαν ότι ήταν προεκλογική η ομιλία. 
Εμείς απευθυνόμαστε προς τον ελληνικό λαό και του λέμε ναι, πρέπει να ψηφίσει και με αυτό το κριτήριο. Τώρα, του ζητάμε να ψηφίσει, όχι με βάση αυτά που του υπόσχονται, αλλά με βάση την πείρα του και να επιστρατεύσει και τη μνήμη του. Να σκεφθεί τι του είπαν το 1980, τι του είπαν στη Συνθήκη του Μάαστριχτ, τι του είπαν τα επόμενα χρόνια και ποια ήταν η πραγματικότητα, τι έταξαν στους εργαζόμενους, τι είπαν στους αυτοαπασχολούμενους, στους φτωχομεσαίους αγρότες, στη νεολαία και ποια είναι η σημερινή Ευρωπαϊκή Ένωση, η Ευρωπαϊκή Ένωση του κεφαλαίου, του πολέμου, του μίσους και της εχθρότητας κατά της εργατικής τάξης και όλων αυτών που παράγουν τον κοινωνικό πλούτο.
Όσοι θυμήθηκαν τώρα τα θέματα της εθνικής ανεξαρτησίας, όπως παραδείγματος χάριν ο Αρχηγός του Λαϊκού Ορθόδοξου Συναγερμού, λέγοντας και τα γνωστά, ότι κανείς δεν αντέδρασε όταν η κ. Μπενάκη είπε ότι εκχωρούμε, μάλλον είναι αδιάβαστος ή ξεχνά σκόπιμα. Εμείς είχαμε θέσει από την αρχή τα θέματα και των συνόρων και της εθνικής ανεξαρτησίας. Σήμερα όποιος τάσσεται υπέρ της Ευρωπαϊκής Ένωσης -θα χρησιμοποιήσω μια έκφραση, δανειζόμενη από τον κ. Σαχινίδη- δεν πάει αλά καρτ. Αυτή είναι η Ευρωπαϊκή Ένωση. Έχει τους όρους της. Καταργεί εθνικά σύνορα ή βάζει όταν τα χρειάζεται, καταργεί εθνική ανεξαρτησία, αποφασίζει, επεμβαίνει παντού, έχει στρατό, ευρωαστυνομία, έχει όλους τους μηχανισμούς, για να στηρίξει τι; Τα συμφέροντα του κεφαλαίου.
Απευθυνόμενοι και πάλι στο λαό, λέμε ότι πρέπει να επιστρατεύσει πλέον την πείρα του, τι του είπαν οι άλλοι, τι του είπαμε εμείς. Εμείς περιγράψαμε από την πρώτη στιγμή ότι η Ευρωπαϊκή Ένωση θα είναι Ευρωπαϊκή Ένωση των συμφερόντων του κεφαλαίου. Θα είναι Ευρωπαϊκή Ένωση που θα εξαθλιώνει τους λαούς, θα είναι επιθετική Ευρωπαϊκή Ένωση περιορισμού των δημοκρατικών δικαιωμάτων, θα είναι ιμπεριαλιστική Ευρωπαϊκή Ένωση. Δεν θα είναι –ούτε καλλιεργήσαμε ποτέ αυταπάτες- ούτε κοινωνική Ευρώπη, ούτε Ευρώπη της αλληλεγγύης, γιατί το κεφάλαιο δεν έχει ούτε αλληλεγγύη ούτε κοινωνική ευαισθησία. Από τον ιδρώτα και την εκμετάλλευση των εργαζομένων ζει. Και η Ευρωπαϊκή Ένωση ακριβώς αυτά τα συμφέροντα εξυπηρετούσε. 
Σήμερα επιβεβαιωνόμαστε με δραματικό τρόπο και ιδιαίτερα σε συνθήκες κρίσης. Σήμερα, λοιπόν, προσπαθούν, μέσα σε ένα σεληνιακό τοπίο, την προοπτική του οποίου γνωρίζουν ακόμη και αυτοί που το υποστηρίζουν ότι δηλαδή, θα είναι χειρότερα για τα λαϊκά στρώματα και τους λαούς, να δημιουργήσουν αυταπάτες και παραισθήσεις. Πώς; Λέει, το ΠΑΣΟΚ σήμερα ότι πρέπει να αλλάξουν οι συσχετισμοί και ότι φταίει το νεοφιλελεύθερο μοντέλο που υπάρχει. 
Μα, κατ’ αρχάς, στο Ευρωπαϊκό Κοινοβούλιο το 90%, για να μην πω το 98%, των αποφάσεων παίρνεται με συμφωνία Σοσιαλιστών, Λαϊκού Κόμματος και Φιλελευθέρων, όλων των ευρωπαϊκών δυνάμεων. Είτε σοσιαλιστικό κόμμα έχεις, είτε συντηρητικό, είτε λαϊκό, όπως το λένε, την ίδια πολιτική ακολουθούν όχι μόνο τώρα αλλά και παλαιότερα. Και η σοσιαλδημοκρατία αποδείχθηκε για κάποια περίοδο, η μεγαλύτερη και καλύτερη εφεδρεία του ίδιου του συστήματος.
Δεύτερον, μιλά ο ΣΥΡΙΖΑ για επανίδρυση της Ευρώπης. Επανίδρυση από ποιον; Η Ευρωπαϊκή Ένωση έχει αυτόν το χαρακτήρα. Ή θα φύγουν οι χώρες και θα διαλυθεί, για να μπουν οι βάσεις για μια άλλη Ευρώπη, την Ευρώπη του σοσιαλισμού, ή θα συνεχίζει έτσι. Αυτές οι καινούργιες αυταπάτες, ότι μπορεί να αλλάξει αυτή η Ευρωπαϊκή Ένωση, κατά τη γνώμη μας, είναι όχι μόνο αβάσιμες, αλλά κοροϊδεύουν κυριολεκτικά τον κόσμο. Τώρα πλέον υπάρχει ένα κοινό χαρακτηριστικό και έχει τεθεί. Είναι αυτό που έθεσε και ο κ. Βενιζέλος. Δεν υπάρχει άλλη λύση. Δηλαδή, η ανθρωπότητα σταμάτησε στην καπιταλιστική βαρβαρότητα; Τελείωσε, έκλεισε η κοινωνική εξέλιξη! Δεν υπάρχει τίποτε άλλο;
Όλοι, λοιπόν, συγκλίνουν Δημοκρατική Αριστερά και Λαϊκός Ορθόδοξος Συναγερμός, ΠΑΣΟΚ και Νέα Δημοκρατία, ότι η Ευρωπαϊκή Ένωση είναι μονόδρομος. Δεν μπορούμε να κάνουμε τίποτα άλλο: να παλέψουμε; Εμείς λέμε, όχι, δεν υπάρχουν μονόδρομοι. Οι λαοί μπορούν και πρέπει -και θα το κάνουν αργά ή γρήγορα- να ανοίξουν καινούργιους δρόμους. Σ’ αυτό το ερώτημα πρέπει να προβληματιστεί και ο ελληνικός λαός. 
Ας πω τώρα συγκεκριμένα και για τις δυο συνθήκες που έρχονται σήμερα για κύρωση, τι είναι από άποψη ταξικού περιεχομένου. Μιλάνε όλοι για την Ευρώπη με ταξικό χαρακτήρα. Είναι η κλιμάκωση του πολέμου της Ευρωπαϊκής Ένωσης και του κεφαλαίου και των αστικών κυβερνήσεων κατά της εργατικής τάξης και των λαϊκών στρωμάτων, όχι μόνο στην Ελλάδα, αλλά σε όλα τα κράτη-μέλη της Ευρωπαϊκής Ένωσης και αυτό θα το αποδείξουμε. Βέβαια, είναι φυσικό να συντάσσονται και η Νέα Δημοκρατία και το ΠΑΣΟΚ και άλλες δυνάμεις, ακόμα και για λόγους προεκλογικούς ή γενικότερης αντίληψης και να είναι αντίθετες και σε επιμέρους και όχι σε στρατηγικά θέματα. 
Τι αποδεικνύεται από αυτές τις δυο συνθήκες; Τα μέτρα που παίρνονται -θα κάνω πρώτα μια μικρή παρένθεση- εμείς τα είχαμε περιγράψει με ακρίβεια πριν τις εκλογές. Δεν παίρνονται μόνο στην Ελλάδα αλλά σε όλες τις καπιταλιστικές χώρες και δεν είναι για να αντιμετωπίσουν τα δημοσιονομικά ελλείμματα και το δημόσιο χρέος. Εν ονόματι αυτών και με πρόσχημα αυτά, παίρνονται όλα αυτά τα μέτρα. Ο πραγματικός στόχος, που αποδεικνύεται πλέον και εδώ, αν διαβάσετε –παρακάτω θα πω και ορισμένα πράγματα ακόμη- είναι για να ρίξουν στο ιστορικά χαμηλότερο όριο το κόστος της εργατικής δύναμης, για να διασφαλίσουν την κερδοφορία των μονοπωλιακών ομίλων και των καπιταλιστών, να διαμορφώσουν όρους και προϋποθέσεις, ώστε να φορτωθούν οι συνέπειες στους εργαζόμενους, σ’ αυτούς που δεν φταίνε σε τίποτα για την κρίση και από την άλλη μεριά, να δημιουργηθεί, όπως λένε, ένα σεληνιακό τοπίο σε συνθήκες γαλέρας -αυτοί οι μισθοί των 200 και 300 ευρώ και παρακάτω- ώστε σε περίπτωση ανάκαμψης, που θα είναι προσωρινή, κατά τη γνώμη μας, να τροφοδοτηθούν τα κέρδη. 
Σας θέτω και ένα ερώτημα: Γιατί ο ΣΕΒ, και ο ελληνικός και όλοι οι ΣΕΒ στην Ευρώπη, πανηγυρίζουν γι’ αυτά τα σύμφωνα; 
Γιατί πανηγυρίζουν για όλες τις αποφάσεις της Ευρωπαϊκής Ένωσης; Γιατί αυτοί προσδοκούν –κι έτσι είναι- να κερδίσουν. Γιατί όλα αυτά τα χρόνια αυτοί που κέρδισαν από την Ευρωπαϊκή Ένωση ήταν το μονοπωλιακό και άλλο κεφάλαιο σε επίπεδο εθνικό, αλλά και σε επίπεδο ευρωπαϊκό και παγκόσμιο. Γιατί αυτοί που έχασαν και χάνουν και συντρίβονται ακόμη περισσότερο, είναι οι παραγωγοί του πλούτου, είναι οι εργαζόμενοι, είναι οι αυτοαπασχολούμενοι, είναι οι φτωχοί και μεσαίοι αγρότες. 
Και βέβαια, οι δύο συνθήκες, κάτι που ορισμένοι, εξ όλων των πτερύγων, παραλείπουν να υπογραμμίσουν, είναι μέρος ενός ολόκληρου πακέτου άγριων μέτρων που αποφασίστηκαν στις Συνόδους Κορυφής και που συμφώνησαν όλες οι κυβερνήσεις και τώρα και παλαιότερα, όπως τώρα τελευταία το σύμφωνο για το ευρώ, όπως το ευρωπαϊκό εξάμηνο και άλλα. Και μάλιστα είναι δυο πράγματα, τα οποία εμείς τα είχαμε περιγράψει, αλλά ορισμένοι έκαναν ότι δεν καταλάβαιναν. 
Μερικοί απορούν για την κατάργηση των συλλογικών συμβάσεων. Γιατί απορούν; Η «Πράσινη Βίβλος», που ήταν αντικείμενο μεγάλης αντιπαράθεσης στις ευρωεκλογές που είχε έρθει στο Ευρωπαϊκό Κοινοβούλιο, έλεγε ότι αυτό που γνωρίσαμε, οι παραδοσιακές συλλογικές συμβάσεις –δηλαδή η ελάχιστη, η κατώτατη άμυνα του εργαζόμενου- δεν ανταποκρίνεται στο σημερινό επίπεδο ανάπτυξης της οικονομίας. Εμποδίζουν την ανταγωνιστικότητα και την ανάπτυξη, δηλαδή, τα κέρδη του κεφαλαίου, και έτσι πρέπει να περάσουμε σε ατομικές συμβάσεις εργασίας. 
Τι λέει το σύμφωνο για το ευρώ; Το ρωτώ, γιατί μερικοί εδώ απορούν και βάζουν ερωτήματα και λένε: «Τι θα έχουμε μισθούς Βουλγαρίας;». Το σύμφωνο για το ευρώ λέει ότι πρέπει να ληφθεί υπ’ όψιν στο θέμα των μισθών, όχι μόνο το ευρωπαϊκό επίπεδο και οι διαφορές που υπάρχουν μέσα στην Ευρωπαϊκή Ένωση -βλέπε Ρουμανία και Βουλγαρία- αλλά και το επίπεδο των μισθών στις ανταγωνίστριες χώρες με τις οποίες έχει η Ευρωπαϊκή Ένωση μεγάλες σχέσεις, δηλαδή Κίνα, Ινδία και όλες τις υπόλοιπες. 
Έτσι, λοιπόν, θεωρούμε ότι εκφράζεται και ο ίδιος ο χαρακτήρας της Ευρωπαϊκής Ένωσης σε αυτές τις δύο συνθήκες που είναι πολύ σημαντικές. 
(Στο σημείο αυτό κτυπάει προειδοποιητικά το κουδούνι λήξης χρόνου ομιλίας του κυρίου Βουλευτή)
Τελειώνω, κύριε Πρόεδρε.
Και βέβαια, ποιος είναι ο χαρακτήρας της; Οι διαπραγματεύσεις για το τσεκούρωμα των κοινωνικών δαπανών -για αυτούς που μιλάνε για κοινωνική Ευρώπη και όλα τα υπόλοιπα-, των μισθών και όλων, κρατάνε ούτε ένα δευτερόλεπτο. Ας τα πουν οι Υπουργοί πόση σκληρή συζήτηση γίνεται στα συμβούλια και παντού για τις περικοπές. Καμμία συζήτηση. Υπάρχει συμφωνία πλήρης ότι πρέπει να πέσει το κόστος εργασίας, να πέσουν οι μισθοί, το μισθολογικό κόστος, ό,τι λένε, για να αυξηθεί η ανταγωνιστικότητα της Ευρωπαϊκής Ένωσης. Αυτό κρατά ένα δευτερόλεπτο. 
Και ο καυγάς μετά είναι για τις αντιθέσεις και τους ανταγωνισμούς που έχουν μεταξύ τους, οι οποίοι θα αυξηθούν εν όψει της κρίσης και οι όποιοι συμβιβασμοί υπάρχουν είναι προσωρινοί. Το χάσμα διευρύνεται και ενισχύονται οι φυγόκεντρες τάσεις. Θεσμικά κατοχυρώνεται τώρα ότι εννιά χώρες μπορούν να συνενώνονται και αυτό θα λειτουργήσει στην κατεύθυνση διαφορετικών πόλων και σχημάτων ίσως, της Ευρωπαϊκής Ένωσης, η οποία δεν θα είναι έτσι. 
Εδώ να σημειώσουμε ότι όλοι αυτοί προβάλλουν τη γερμανική μπότα δήθεν, λες και δεν γνωρίζουν ότι η Ευρωπαϊκή Ένωση είναι ένωση χωρών που δεν έχουν το ίδιο επίπεδο ανάπτυξης ούτε είναι οι ίδιες ισχυρές. Και αυτά που είπε ο κ. Βενιζέλος περί θεσμικής ισοτιμίας δεν ξέρω αν μπορούν να ακούγονται ακόμα και σε μαθητές Α΄ γυμνασίου: αν θα έχει τα ίδια δικαιώματα η Ελλάδα με τη Γερμανία ή με τη Γαλλία, που είναι άλλα επίπεδα οικονομίας, μέσα μάλιστα στο καπιταλιστικό σύστημα. Αυτό είναι αδύνατον.
(Στο σημείο αυτό κτυπάει το κουδούνι λήξης χρόνου ομιλίας του κυρίου Βουλευτή)
Θα τελειώσω, κύριε Πρόεδρε.
Άρα, όσοι μιλάνε για γερμανική μπότα αποπροσανατολίζουν από την ταξική ουσία της ίδιας της Ευρωπαϊκής Ένωσης.
Τελειώνω με το εξής σχόλιο: Ορισμένοι μιλούν για επαναδιαπραγμάτευση, παραδείγματος χάριν, η Νέα Δημοκρατία, και ο Λαϊκός Ορθόδοξος Συναγερμός. Το ΠΑΣΟΚ δεν ξέρω αν μιλάει, πάντως το παραπέμπει στις αλλαγές συσχετισμών. Άλλοι μιλάνε για αντιμνημονιακές δυνάμεις, όπως ο ΣΥΡΙΖΑ και η Δημοκρατική Αριστερά. Λέω, λοιπόν, το πολύ απλό πράγμα: Αύριο το πρωί, μια υποτιθέμενη αντιμνημονιακή κυβέρνηση λέει ότι δεν το θέλω το μνημόνιο που έχω υπογράψει και πάει στην Ευρωπαϊκή Ένωση, που απαντά πολύ απλά ότι εδώ το μνημόνιο είναι ευρωπαϊκό και ότι τα ίδια μέτρα που έχει το μνημόνιο, τα ίδια θεσμοθετούνται ουσιαστικά και με αυτά τα σύμφωνα και είναι αποφάσεις της ίδιας της Ευρωπαϊκής Ένωσης, είτε με τη μία είτε με την άλλη εκδοχή.
Ήθελα να τελειώσω με ένα σχόλιο. Ο κ. Αϊβαλιώτης άφησε κάποια υπονοούμενα περί Χρυσής Αυγής.</Speech> 
<Speech><Parlmember>ΚΩΝΣΤΑΝΤΙΝΟΣ ΑΪΒΑΛΙΩΤΗΣ</Parlmember>: Όχι, υπονοούμενα. Κανονικά το είπα.</Speech> 
<Speech><Parlmember>ΑΘΑΝΑΣΙΟΣ ΠΑΦΙΛΗΣ</Parlmember>: Κατέθεσε ένα δημοσίευμα που πήγα να το πάρω και το είδα. Απλά θα ήθελα να υπενθυμίσω ότι όταν ιδρύθηκε ο Λαϊκός Ορθόδοξος Συναγερμός, ο Αρχηγός σας έλεγε ότι στο κόμμα σας έχουν θέση και οι αγωνιστές της Χρυσής Αυγής. Δικοί σας είναι. Σας τους χαρίζουμε.</Speech> 
ΠΡΟΕΔΡΕΥΩΝ (<ChairmanSpeech><Parlmember>Βαΐτσης Αποστολάτος</Parlmember>): Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού προηγουμένως ξεναγήθηκαν στην έκθεση της αίθουσας «ΕΛΕΥΘΕΡΙΟΣ ΒΕΝΙΖΕΛΟΣ» και ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, σαράντα δύο μαθητές και μαθήτριες και δεκατρείς εκπαιδευτικοί από δύο σχολεία, ένα από τη Θεσσαλία και ένα από τη Χίο. Το πρώτο είναι το Δημοτικό Σχολείο Κυψέλης Καρδίτσας και το δεύτερο είναι το 4ο Δημοτικό Σχολείο της Χίου. 
Η Βουλή σάς καλωσορίζει.
(Χειροκροτήματα απ’ όλες τις πτέρυγες της Βουλής)</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΑΪΒΑΛΙΩΤΗΣ</Parlmember>: Κύριε Πρόεδρε, θα ήθελα το λόγο επί προσωπικού.</Speech>
ΠΡΟΕΔΡΕΥΩΝ (<ChairmanSpeech><Parlmember>Βαΐτσης Αποστολάτος</Parlmember>): Σας ακούμε για ένα λεπτό.</ChairmanSpeech> 
<Speech><Parlmember>ΚΩΝΣΤΑΝΤΙΝΟΣ ΑΪΒΑΛΙΩΤΗΣ</Parlmember>: Ευχαριστώ, κύριε Πρόεδρε.
Ο κ. Παφίλης αναφέρθηκε σε μένα μιλώντας για κάποιους υπαινιγμούς που έκανα όπως είπε, σχετικά με το ΚΚΕ, το ΠΑΜΕ και τη Χρυσή Αυγή. Κατέθεσα στα Πρακτικά το δημοσίευμα του «ΕΘΝΟΥΣ» της 26-2-2012 με το τίτλο « «Μαύρο ραντεβού» για ΠΑΜΕ και Χρυσή Αυγή» όπου εμφανίζεται ο εκπρόσωπος των θαυμαστών των Ναζί. Αυτή είναι η Χρυσή Αυγή, κύριε Παφίλη, αυτό είναι το περιοδικό της και έχει εξώφυλλο τον Χίτλερ. Απρίλιος 1989.</Speech>
<Speech><Parlmember>ΑΘΑΝΑΣΙΟΣ ΠΑΦΙΛΗΣ</Parlmember>: Να το πείτε στον Αρχηγό σας.</Speech> 
<Speech><Parlmember>ΚΩΝΣΤΑΝΤΙΝΟΣ ΑΪΒΑΛΙΩΤΗΣ</Parlmember>: Αυτό εδώ το κόμμα με τα ναζιστικά και χιτλερικά χαρακτηριστικά και τα ρατσιστικά χαρακτηριστικά υπεδέχθη ο εκπρόσωπος του ΠΑΜΕ κ. Σιφονιός στη Χαλυβουργία. Ανήγγειλε την παρουσία εκπροσώπων της Χρυσής Αυγής στην κινητοποίηση των εργαζομένων και όπως αναφέρει και το ρεπορτάζ έπεσε χειροκρότημα από τους παριστάμενους μετά το χαιρετισμό του εκπροσώπου της ακροδεξιάς, κάτι που αποδεικνύει ότι έχουν αλλάξει τα δεδομένα μεταξύ του ΚΚΕ και των χρυσαυγιτών. Να τους χαίρεστε.</Speech> 
<Speech><Parlmember>ΑΘΑΝΑΣΙΟΣ ΠΑΦΙΛΗΣ</Parlmember>: Κύριε Πρόεδρε, θα ήθελα το λόγο.</Speech> 
ΠΡΟΕΔΡΕΥΩΝ (<ChairmanSpeech><Parlmember>Βαΐτσης Αποστολάτος</Parlmember>): Κύριε Παφίλη, είναι ένας διάλογος αδιέξοδος. Ορίστε, έχετε το λόγο.</ChairmanSpeech> 
<Speech><Parlmember>ΑΘΑΝΑΣΙΟΣ ΠΑΦΙΛΗΣ</Parlmember>: Δεν πρόκειται να απαντήσω σε τέτοια.</Speech> 
ΠΡΟΕΔΡΕΥΩΝ (<ChairmanSpeech><Parlmember>Βαΐτσης Αποστολάτος</Parlmember>): Όχι, αν θέλετε, όχι διάλογο. Απευθυνθείτε σε μένα.</ChairmanSpeech> 
<Speech><Parlmember>ΑΘΑΝΑΣΙΟΣ ΠΑΦΙΛΗΣ</Parlmember>: Απλώς θέλω να πω ότι οι κομμουνιστές τους πρόγονους αυτών και αυτών που τους υποστηρίζουν, τους τσάκισαν και έβαλαν το σφυροδρέπανο στο Ράιχσταγκ.</Speech> 
ΠΡΟΕΔΡΕΥΩΝ (<ChairmanSpeech><Parlmember>Βαΐτσης Αποστολάτος</Parlmember>): Το λόγο έχει ο Κοινοβουλευτικός Εκπρόσωπος του Λαϊκού Ορθόδοξου Συναγερμού κ. Χρυσανθακόπουλος.</ChairmanSpeech> 
<Speech><Parlmember>ΑΛΕΞΑΝΔΡΟΣ ΧΡΥΣΑΝΘΑΚΟΠΟΥΛΟΣ</Parlmember>: Εγώ εκ μέρους του Λαϊκού Ορθόδοξου Συναγερμού, ενός κόμματος της πολιτικής σταθερότητας και της ομαλότητας που ανήκει στο εθνικό κέντρο του Ελληνισμού, θεωρώ ότι οι ακρότητες δεν βοηθούν τη χώρα και σαφώς δεν θα προχωρήσουμε σε αντιπαραθέσεις οι οποίες απλά αναβιώνουν πάθη του παρελθόντος. Θεωρούμε ότι ο ιδεολογικός αγώνας του καθένα είναι ελεύθερος. Βέβαια η μνήμη του ελληνικού λαού είναι ιδιαίτερα σημαντικά για μας, γιατί εμείς έχουμε ανασυνθέσει το πολιτικό σκηνικό και έχουμε διαμορφώσει όρους θετικής προσέγγισης των ζητημάτων με άλλες προτάσεις μακριά από εμφυλιοπολεμικές κραυγές ή από νοσταλγούς του χιτλερικού καθεστώτος. 
Πράγματι σήμερα ζούμε στη νέα κατοχή που είναι του Δ΄ Ράιχ. Είναι η δικτατορία της BUDESBANK η οποία έχει καταλάβει και την Ευρωπαϊκή Κεντρική Τράπεζα. Και βέβαια μας απάντησε ο κ. Βενιζέλος προηγουμένως ότι υπερασπιστήκαμε το τραπεζικό σύστημα, γιατί χωρίς αυτό τίποτα δεν μπορεί να γίνει. Είχαμε 270 δισεκατομμύρια καταθέσεις και έγιναν 180 δισεκατομμύρια εξαιτίας των λαθών του κ. Βενιζέλου και της Νέας Δημοκρατίας συνάμα. Στην τριετία αυτή που πέρασε χάθηκαν οι καταθέσεις των Ελλήνων. Απ’ αυτά τα 40 δισεκατομμύρια πήγαν σε φόρους και τα υπόλοιπα υπολογίζεται ότι φυγαδεύτηκαν στο εξωτερικό ή στα μπαούλα. 
Αντί να δοθεί μια ώθηση επιστροφής κεφαλαίων στην Ελλάδα για να υπάρχει ρευστότητα, ακολουθούνται οι λαθεμένες συνταγές της ύφεσης. Εδώ ακριβώς πρέπει να πούμε ότι η υπεράσπιση των τραπεζών δεν έχει φέρει αποτέλεσμα, είναι ατελέσφορη. Απλά οι τράπεζες έχουν πάρει 110 δισεκατομμύρια μέχρι σήμερα και υπολογίζεται ότι θα εισπράξουν και τα υπόλοιπα 50. Στην ουσία θα ισοσκελίσουν οι εγγυήσεις και η βοήθεια προς τις τράπεζες που είναι μέρος του χρέους της χώρας -το τονίζουμε αυτό, δηλαδή το μισό χρέος είναι για τις τράπεζες επισήμως- τις καταθέσεις οι οποίες έχουν να κάνουν με τα 170-180 δισεκατομμύρια. Σε σχέση με τα περί ρευστότητας, το μόνο που έχει ρευστοποιηθεί είναι το πολιτικό σκηνικό. Έχουν κατεδαφιστεί οι δίδυμοι πύργοι της διαχείρισης της εξουσίας των τελευταίων ετών και η αγορά υποφέρει. 
Η σημερινή, λοιπόν, κύρωση αυτής της συνθήκης -γιατί είναι μια τροποποίηση με βάση την ευρωπαϊκή συνθήκη του μηχανισμού σταθερότητας- οδηγεί τη χώρα σε ένα νέο αδιέξοδο. Η ύφεση είναι 8%. Τα μέτρα που πάρθηκαν βουλιάζουν περαιτέρω την αγορά. Οι εργασιακές σχέσεις έχουν καταργηθεί εντελώς και έχουμε άγριο καπιταλισμό. Οι φόροι είναι δυσβάσταχτοι και δεν δίνουν καμμιά αναπτυξιακή ώθηση, μιας και δεν επιτυγχάνονται ούτε οι εισπρακτικοί στόχοι, αλλά και στο τέλος τα ελλείμματα των ταμείων από την κακοδιαχείριση φαίνεται ότι μεγαλώνουν. Η αποτυχία είναι γενικευμένη.
Σε αυτό το πλαίσιο εμείς έχουμε απαντήσει ότι υπάρχει άλλος δρόμος. Θεωρούμε ότι ο δρόμος που ακολουθείται είναι ο δρόμος των δανειστών.</Speech>
<Speech><Parlmember>ΑΣΤΕΡΙΟΣ ΡΟΝΤΟΥΛΗΣ</Parlmember>: Κύριε Πρόεδρε, ο Υπουργός δεν είναι στην Αίθουσα; Δεν υπάρχει Κυβέρνηση;</Speech>
<Speech><Parlmember>ΑΛΕΞΑΝΔΡΟΣ ΧΡΥΣΑΝΘΑΚΟΠΟΥΛΟΣ</Parlmember>: Έτσι και αλλιώς, συνάδελφε, δεν διαμαρτύρομαι. Είτε είναι παρόντες είτε απόντες, είναι φαντάσματα της πολιτικής.</Speech>
<Speech><Parlmember>ΑΣΤΕΡΙΟΣ ΡΟΝΤΟΥΛΗΣ</Parlmember>: Είναι απόντες!</Speech>
<Speech><Parlmember>ΑΛΕΞΑΝΔΡΟΣ ΧΡΥΣΑΝΘΑΚΟΠΟΥΛΟΣ</Parlmember>: Μα, είναι φαντάσματα της πολιτικής πλέον. Δεν έχω πρόβλημα για την παρουσία τους. Και όταν παρουσιάζονται, πάλι εξαϋλωμένοι είναι. Οπότε, ας προχωρήσουμε εμείς στην τοποθέτηση των ζητημάτων.
Πρώτον, εμείς έχουμε ολοκληρωμένο σχέδιο εξόδου από την κρίση, βιώσιμη πρόταση. Είπαμε ότι η δανειακή σύμβαση που θα πρέπει να αντικαταστήσει αυτήν τη μορφή δανεισμού, θα είναι ένα δάνειο με πέντε χρόνια περίοδο χάριτος, 10 δισεκατομμύρια το χρόνο να πληρώνουμε εμείς –προσέξτε- και 1% επιτόκιο.</Speech>
<Speech><Parlmember>ΕΛΣΑ ΠΑΠΑΔΗΜΗΤΡΙΟΥ</Parlmember>: Κύριε Πρόεδρε, διακόψτε, μέχρι να έρθει ο Υπουργός.</Speech>
<Speech><Parlmember>ΑΣΤΕΡΙΟΣ ΡΟΝΤΟΥΛΗΣ</Parlmember>: Ασφαλώς. Για ποιον τα λέει ο Κοινοβουλευτικός Εκπρόσωπος του ΛΑΟΣ; Για το συνεργάτη;</Speech> 
ΠΡΟΕΔΡΕΥΩΝ (<ChairmanSpeech><Parlmember>Βαΐτσης Αποστολάτος</Parlmember>): Κύριε Ροντούλη, ξέρετε ότι απευθύνεται στο Σώμα αυτήν την ώρα. Έχω ήδη στείλει τον υπάλληλο του Προεδρείου να τον καλέσει. 
Σας ευχαριστώ πολύ.</ChairmanSpeech> 
<Speech><Parlmember>ΑΣΤΕΡΙΟΣ ΡΟΝΤΟΥΛΗΣ</Parlmember>: Σας ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Βαΐτσης Αποστολάτος</Parlmember>): Συνεχίστε, κύριε Χρυσανθακόπουλε, σας παρακαλώ.</ChairmanSpeech>
<Speech><Parlmember>ΑΛΕΞΑΝΔΡΟΣ ΧΡΥΣΑΝΘΑΚΟΠΟΥΛΟΣ</Parlmember>: Εγώ δεν ευελπιστώ στη βίαιη προσαγωγή του Υπουργού. Θεωρώ ότι ήταν καθήκον της Κυβέρνησης να είναι παρούσα. 
Αλλά κόψατε τον ειρμό των σκέψεών μου. Αναφερόμουν στη μορφή του δανεισμού. Έχουμε φτάσει σε ένα πολύ μεγάλο ύψος δανεισμού. Μέγα μέρος από αυτό έχει να κάνει με επαχθές χρέος. Ένα άλλο θα μπορούσε να συμψηφιστεί με τις αποζημιώσεις των κατοχικών δανείων και τις αποζημιώσεις για τις καταστροφές και τις κλοπές που έκανε στον πλούτο μας η κυβέρνηση της Γερμανίας διαχρονικά. Έχει αναγνωριστεί το χρέος απέναντι στην Ελλάδα, απλά εμείς δεν το έχουμε διεκδικήσει. 
Και βέβαια για να ολοκληρώσω αυτό το πλαίσιο -θα μου δώσετε ένα λεπτό, κύριε Πρόεδρε, με τις διακοπές- θέλω να πω ότι η έξοδος από την κρίση απαιτεί αυτήν τη γενναιότητα εκ μέρους μιας πολιτικής ηγεσίας, η οποία θα ενώσει τους Έλληνες και θα αντιπαρατεθεί στην κ. Μέρκελ, η οποία ομολογεί ότι κάνει μπλόφα απέναντί μας, διότι εδώ ισχύει η αρχή ότι χωρίς την Ελλάδα δεν μπορεί να επιβιώσει το ευρωπαϊκό νομισματικό σύστημα. Αν καταρρεύσει η Ελλάδα, θα καταρρεύσουν και αυτοί. Και βέβαια σκεφτείτε, αν το δούμε σε σύνολο με τον ευρωπαϊκό Νότο. 
Η δική μας θέση είναι ότι, πρώτον, δεν τίθεται θέμα χρεοκοπίας. Έχουμε τον προϋπολογισμό του κράτους μας για το 2012, που είναι βιώσιμος με ένα έλλειμμα των 5 δισεκατομμυρίων. Δεν χρειαζόμαστε νέα μέτρα 14 δισεκατομμυρίων, τα οποία θα σημάνουν πραγματική χρεοκοπία και έφοδο μέσω του Αγγλικού Δικαίου στην περιουσία του ελληνικού λαού, στον ορυκτό πλούτο και στο φυσικό αέριο και πετρέλαιο. 
Είναι γνωστές οι προθέσεις τους. Το οικονομικό πραξικόπημα που έχουν δημιουργήσει και μέσα από αυτήν τη συνθήκη οδηγεί στο να βάλουν «μακρύ χέρι» στα μεγάλα αποθεματικά της χώρας μας που είναι το φυσικό αέριο και το πετρέλαιο. 
Εμείς, ανακηρύσσοντας αμέσως την ΑΟΖ, θα προχωρήσουμε σε άμεση εξόρυξη, σε δανειακές σχέσεις που θα έχουν να κάνουν με άλλου τύπου δεδομένα, μιας και ένα ομόλογο φυσικού αέριου και το πετρελαίου δίνει αυτόματα για τη μεν Νορβηγία 250 δισεκατομμύρια, για δε τη Ρωσία και το Ισραήλ το σύνολο του δημοσίου χρέους μπαίνει σε ισοσκελισμό. 
Άρα η χώρα μας έχει δυνατότητες να ανακάμψει, αρκεί να έχουμε εναλλακτική διαχείριση της εξουσίας, διαφορετικό δρόμο. Να σταματήσει αυτή η μετατροπή της πολιτικής ηγεσίας του τόπου ως εκπροσώπου των δανειστών μας. Να σταματήσουν οι Υπουργοί Οικονομικών να γίνονται υποχείρια που, μέσα και από αυτήν τη συνθήκη, θα εφαρμόζουν πιστά εντολές, θα είναι απλοί εντολοδόχοι. Να σταματήσει η επιτροπεία να μετατρέπεται σε δυναστεία. Να σταματήσει η μετατροπή της χώρας μας σε νεοαποικία. Να υπάρξει ξανά το εθνικό φρόνημα και η ανάκαμψη της εθνικής κυριαρχίας να γίνεται με πατριωτική διακυβέρνηση. 
Μέχρι τις εκλογές το πρόγραμμά μας σε αναλυτική βάση, με όλες τις λεπτομέρειες για το πώς βγαίνουμε από την κρίση, θα αποτελεί την ατζέντα του διαλόγου και όχι η προπαγάνδα που έχει στήσει η τρόικα και οι υποτελείς της, ούτε τα παπαγαλάκια των μέσων ενημέρωσης που ανακαλύπτουν γενικώς υποχωρητικές δυνάμεις. 
Θέλω να καταγγείλω και εδώ ότι χθες παραποιήθηκε ομιλία του στελέχους μας κ. Ροντούλη στην επιτροπή που αφορούσε την υπόθεση των ταξί, λέγοντας ότι εμείς συρόμαστε στις εντολές αυτής της Κυβέρνησης. Είχαμε καταθέσει ολοκληρωμένο νόμο από το Νοέμβριο. Δεν μπήκε από τότε στη διαβούλευση. Εσκεμμένα κρατήθηκε στην άκρη. 
Προσπαθεί να βαφτιστεί βαθύ σκούρο μπλε της Νέας Δημοκρατίας και όμως από το περιεχόμενό του έχουν αφαιρεθεί κύρια άρθρα από αυτά που εμείς είχαμε εκπονήσει και συμφωνήσει με την πλευρά των εκπροσώπων των ταξιτζήδων. 
Είναι ένα απλό παράδειγμα για το πώς γίνεται η μάχη. Γι’ αυτό σ’ αυτό το Κοινοβούλιο θα αποκαθίσταται η αλήθεια όσο η Βουλή είναι ανοικτή. Εμείς δεν είμαστε η στείρα δύναμη πολιτικής γνώμης που στέκεται απλά κατά και ενάντια. Εμείς καταθέτουμε προτάσεις και λύσεις. Σ’ αυτόν τον άξονα θα σύρουμε το σύνολο του πολιτικού δυναμικού να συζητήσει πάνω στον προγραμματικό μας λόγο.
(Χειροκροτήματα από την πτέρυγα του ΛΑΟΣ)</Speech>
ΠΡΟΕΔΡΕΥΩΝ (<ChairmanSpeech><Parlmember>Βαΐτσης Αποστολάτος</Parlmember>): Ευχαριστούμε τον κ. Χρυσανθακόπουλο του ΛΑΟΣ. 
Το λόγο έχει ο Κοινοβουλευτικός Εκπρόσωπος του Συνασπισμού Ριζοσπαστικής Αριστεράς κ. Λαφαζάνης για δώδεκα λεπτά.</ChairmanSpeech> 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Ευχαριστώ, κύριε Πρόεδρε.
Νομίζω ότι είναι προφανές για όλους τους συναδέλφους –άσχετα αν το ομολογούν ή όχι- ότι η Βουλή έχει πλέον πλήρως απαξιωθεί και δεν υφίσταται στη λειτουργία της -φοβούμαι και γενικότερα στη λειτουργία της πολιτείας- ούτε Κανονισμός ούτε Σύνταγμα. 
Μας έφεραν ένα χαρτάκι στη διάρκεια της συζήτησης, καινούργιο χαρτάκι, το οποίο εισάγει ένα νέο άρθρο στο υπάρχον νομοσχέδιο. Θαυμάστε το, κύριοι! Εσείς τα ψηφίζετε. Αυτά τα εκτρώματα κάνουν οι συγκυβερνήσεις σας. 
Έχουν επιβάλει ένα ιδιόμορφο ολοκληρωτικό καθεστώς, ένα καινούργιο άρθρο, το άρθρο 4, στο οποίο δεν υπάρχει ούτε εισηγητική έκθεση ούτε τροποποιούμενες διατάξεις ούτε έκθεση του Γενικού Λογιστηρίου. Αυτό μιλάει μάλιστα για έναν περίφημο ειδικό λογαριασμό, του οποίου τα έσοδα πάνε μόνο για την αποπληρωμή του δημοσίου χρέους, χωρίς καμμία άλλη περαιτέρω διευκρίνιση. 
Εν πάση περιπτώσει, σ’ αυτό το καινούργιο άρθρο εισάγεται μία διάταξη η οποία λέει ότι κατά προτεραιότητα τα έσοδα του κράτους πάνε για εξυπηρέτηση του δημοσίου χρέους, προκειμένου να διατηρείται και να ενισχύεται η δημοσιονομική σταθερότητα. Αυτό το άρθρο, αυτή η εισαγωγή ρύθμισης έπρεπε να συζητηθεί ευρύτερα. Διότι τι λέει; Λέει: πρώτα απ’ όλα οι πιστωτές και μετά ο ελληνικός λαός. Δηλαδή μπορεί να πεινάμε, να μην έχουμε για να δώσουμε μισθούς και συντάξεις, τίποτα να μην μπορεί σ’ αυτήν τη χώρα να δουλέψει, αλλά οι πιστωτές είναι πάνω απ’ όλα! Και τα εισάγετε αυτά διά «αεροπλανικών» τροπολογιών, χωρίς να ξέρει κανείς τίποτα. Και έρχεται η Βουλή και τα ψηφίζει λόγω του ότι υπάρχει ένας αδιαφανέστατος συνεταιρισμός των δύο πάλαι ποτέ μεγάλων κομμάτων, που δεν αναμένουν καν τη λαϊκή ετυμηγορία προκειμένου να εισάγουν προς ψήφιση στρατηγικού τύπου ρυθμίσεις, οι οποίες θα καθορίσουν το μέλλον της χώρας για δεκαετίες, όπως αυτές που εισάγονται επίσης με την τροποποίηση και αλλαγή των συνθηκών. 
Θα πω, όμως, δύο λόγια παρακάτω γι’ αυτές τις τροποποιήσεις που γίνονται, όσο προλαβαίνω δηλαδή, γιατί το θέμα είναι πάρα πολύ μεγάλο και θα χρειαζόταν μια αρκετά ευρύτερη συζήτηση κι όχι αυτές οι διαδικασίες-εξπρές που γίνονται στην ελληνική Βουλή. 
Μου έκανε όμως εντύπωση -και θέλω να το σχολιάσω- η παρουσία εδώ του Προέδρου τώρα του ΠΑΣΟΚ κ. Βενιζέλου. Ήρθε εδώ να μας μιλήσει και αμφιβάλλω αν κανείς απ’ αυτούς που τον χειροκρότησαν –διότι δεν λέω για τους άλλους- κατάλαβε τι είπε. Αν καταλάβατε τι είπε, πείτε τό μου. 
Ήρθε εδώ να μας μιλήσει για την εισαγωγή στη Βουλή και την ψήφιση από πλευράς του κόμματός του ρυθμίσεων που τροποποιούν και δένουν χειροπόδαρα όλη την Ευρώπη και τους ευρωπαϊκούς λαούς και πρώτα απ’ όλα την Ελλάδα. Διότι αυτές οι ρυθμίσεις που επιβάλλονται κάνουν όλη την Ευρώπη μια δημοσιονομική και νομισματική φυλακή. Εφαρμόζουν στην Ευρώπη, κύριε Σαχινίδη, ένα ιδιόμορφο καθεστώς που δεν ισχύει. Δεν μιλάμε για άλλο σύστημα, προοδευτικό, σοσιαλιστικό. Σε καμμία καπιταλιστική χώρα δεν ισχύει. Σκεφθείτε τώρα να πηγαίναμε σε παλαιές καπιταλιστικές χώρες που έχουν τη δική τους ιστορία, όπως οι Ηνωμένες Πολιτείες, και να βάζαμε νομοθετήματα που να λένε «ισοσκελισμένοι και πλεονασματικοί προϋπολογισμοί». Θα γέλαγε και το παρδαλό κατσίκι, όχι μόνο στις Ηνωμένες Πολιτείες αλλά και σε οποιαδήποτε καπιταλιστική χώρα. Όμως εδώ η Γερμανία, με κομπάρσους και «δορυφόρους» όλους εσάς, πάει να εφαρμόσει ένα ιδιόμορφο καθεστώς, το οποίο οδηγεί την Ευρώπη στην καταστροφή. Το καθεστώς αυτό λέει ότι δεν θα υπάρχει οικονομική πολιτική, δεν θα υπάρχει ευχέρεια δημοσιονομικής πολιτικής. Αυτό λέει. Η δημοσιονομική πολιτική και η οικονομική πολιτική, που στην «καρδιά» της είναι η δημοσιονομική, καταργείται, βγαίνει εκτός σφαίρας πολιτικής αρμοδιότητας και από εδώ και μπρος διά συνταγματικών επιταγών η πολιτική θα ακολουθεί έναν μονόδρομο μονεταριστικό, δημοσιονομικό, εσαεί λιτότητας, χωρίς κανένα περιθώριο και προοπτική αναπτυξιακή. Διότι αν εφαρμόζονταν παλαιότερα αυτά τα πράγματα που πάτε να εφαρμόσετε τώρα και τα ψηφίζετε, δεν θα υπήρχε ανάπτυξη πουθενά, σε καμμία χώρα, όπως σας εξήγησα και στην επιτροπή. Διότι δεν υπάρχει ούτε μία καπιταλιστική χώρα –δεν μιλάω για άλλου τύπου συστήματα- η οποία να αναπτύχθηκε χωρίς ελλείμματα. Δεν υπάρχει. Ξεχάστε το αυτό. Εσείς πάτε να κάνετε ανάπτυξη χωρίς ελλείμματα και μάλιστα με πλεονάσματα. Αυτό είναι τερατούργημα, είναι ζουρλομανδύας κανονικός. 
Οι Ηνωμένες Πολιτείες όταν έκαναν το μεγάλο μπουμ και αναδείχθηκαν σε μεγάλη οικονομική δύναμη, το έκαναν με τεράστια, πρωτοφανή ελλείμματα. 
Το θέμα δεν είναι αν έχει ελλείμματα ή όχι ο προϋπολογισμός ή μια χώρα. Το θέμα είναι τι είδους ελλείμματα είναι αυτά και πού πάνε τα ελλείμματα. Έχουμε ελλείμματα τα οποία πάνε σε αναπτυξιακές προτεραιότητες, σε επενδύσεις, σε παραγωγικές προσπάθειες; Αυτά τα ελλείμματα μπορούν να δώσουν μια μεγάλη αναπτυξιακή ώθηση σε μία χώρα και να την απογειώσουν.
 Έχουμε ελλείμματα που πηγαίνουν σε πελατειακές σχέσεις, σε επιδότηση κερδών, σε διαπλοκές, κ.λπ.; Αυτά τα ελλείμματα βεβαίως χαντακώνουν μια χώρα και δεν την αφήνουν να ανασάνει.
Εδώ, όμως, η γερμανική μηχανή, κατά προτεραιότητα φυσικά, επιβάλλει μια λογική μεσοπολέμου, η οποία οδήγησε βέβαια και τη Γερμανία αλλά και όλη την Ευρώπη σε καταστροφή. Αυτό είναι που φέρνετε εδώ ως τερατούργημα, το οποίο ήρθε ο κ. Βενιζέλος να το υπερασπίσει, λέγοντας μας όμως ταυτόχρονα ότι δήθεν δεν είναι υπέρ των σκληρών δημοσιονομικών πολιτικών και ότι πρέπει να δώσουμε προτεραιότητα σε αναπτυξιακές πολιτικές και να αλλάξει το πρότυπο –υποτίθεται- της Ευρώπης. 
Μα τι είναι αυτά τα πράγματα; Αυτά είναι τρελά πράγματα. Από τη μια ψηφίζετε την κατεδάφιση της Ευρώπης και τη βύθισή της σε μια απέραντη ύφεση τα επόμενα χρόνια και από την άλλη κάνετε λεκτικές δημαγωγίες και λεκτικούς ακροβατισμούς. Και από την άλλη επικαλείστε και τον δήθεν Ολάντ, ο οποίος αν θα έρθει, θα αμφισβητήσει το δημοσιονομικό σύμφωνο. Αμφιβάλλω πάρα πολύ για τις προθέσεις του, φοβούμαι ότι για ακόμα μια φορά παίζονται προεκλογικά παιχνίδια. 
Πέραν όμως αυτού, εάν θέλατε να ενισχύσετε τον Ολάντ, τι κάνετε εδώ πέρα; Έρχεστε πρώτη χώρα της Ευρωπαϊκής Ένωσης, να ψηφίσετε εσείς αυτό το δημοσιονομικό σύμφωνο, που κατά τα άλλα χειροκροτείτε τον Ολάντ, που θέλει να το αλλάξει και να το αμφισβητήσει; 
Τι είναι αυτά τα τρελά τα οποία κάνετε και έρχεστε και μας τα λέτε εδώ στη Βουλή νομίζοντας ότι μιλάτε σε αφελείς και σε ανθρώπους που δεν καταλαβαίνουν; Όλοι καταλαβαίνουν. Κρίμα, γιατί καταλαβαίνουν και οι Βουλευτές του ΠΑΣΟΚ, οι οποίοι χειροκροτούν πράγματα, τα οποία είναι άκρως αντιφατικά.
Αυτό το οποίο γίνεται με τις ρυθμίσεις αυτές που εισάγονται με τους λεγόμενους ισοσκελισμένους και πλεονασματικούς προϋπολογισμούς, είναι να βυθιστεί η Ευρώπη σε μια απέραντη ύφεση τα επόμενα χρόνια. Η προσπάθεια για να προσεγγιστούν αυτοί οι στόχοι θα δώσει τη χαριστική βολή στην Ευρωζώνη, και όχι μόνο στην Ευρωζώνη αλλά και σε ολόκληρη την Ευρωπαϊκή Ένωση.
Ήδη ο ΟΟΣΑ προβλέπει για το 2012 στασιμότητα στην Ευρωπαϊκή Ένωση. Το 2011 υπήρχε ύφεση, το 2012 υπήρχε στασιμότητα, με 0,2% ανάπτυξη. Με τέτοιου είδους, όμως, ζουρλομανδύες-δημοσιονομικά σύμφωνα το μόνο που θα προκύψει είναι περαιτέρω υφεσιακή πορεία για την Ευρωζώνη, διότι θα ξεκινήσει μια κούρσα να πέσουν τα ελλείμματα σε μηδενικά ή και πλεονασματικά ποσοστά, με αποτέλεσμα η κατάσταση η κρισιακή να επιδεινωθεί βάναυσα χωρίς βεβαίως καμμία επιτυχία. Διότι και στα προηγούμενο σύμφωνο σταθερότητας υπήρχε το 3%, το λεγόμενο ως στόχος στο έλλειμμα και το 60% στο χρέος, ουδείς όμως δεν το τήρησε, με αποτέλεσμα λόγω της προσπάθειας να προσεγγίσουν αυτούς τους στόχους, να έχουμε συνεχώς προβλήματα αναπτυξιακά και σοβαρά διαρθρωτικά προβλήματα σε όλη την Ευρωπαϊκή Ένωση.
Μας είπε επίσης ο κ. Βενιζέλος εδώ, για το αν υπάρχει άλλη εναλλακτική λύση πέραν της Ευρώπης. 
Κατ’ αρχάς πρέπει να χρησιμοποιεί σωστά τα ελληνικά. Ποια Ευρώπη; Εννοεί την Ευρωπαϊκή Ένωση; Αν εννοεί την Ευρωπαϊκή Ένωση και την ταυτίζει με όλη την Ευρώπη, κάνει λάθος. Υπάρχει Ευρώπη που είναι πέραν της Ευρωπαϊκής Ένωσης, κύριοι, και όταν χρησιμοποιείτε αυτήν την ορολογία, να ξέρετε ότι είναι μια γεωγραφική ορολογία. Επομένως δεν μπορεί να ταυτίζετε την Ευρώπη με τη στενή πολιτική της Ευρωπαϊκής Ένωσης και ειδικότερα τις Ευρωζώνης. Αν εννοείτε αν υπάρχει εναλλακτική πολιτική, εναλλακτική πορεία, εναλλακτικός δρόμος πέραν της Ευρωπαϊκής Ένωσης, βεβαίως υπάρχει. 
Αυτή η Ευρωπαϊκή Ένωση, όπως έχει οικοδομηθεί με συνθήκες απαράδεκτες και με μονεταριστικά νεοφιλελεύθερα μοντέλα και θεμέλια, δεν πρόκειται να δώσει προοπτική και απάντηση στις οικονομίες και κυρίως στους λαούς και στα οράματα, στις αξίες και τις προοπτικές τους. Αυτή η Ευρωπαϊκή Ένωση πρέπει να αλλάξει ριζικά πορεία εξαρχής και στην ουσία να μιλήσουμε για κάτι το εντελώς διαφορετικό πάνω σε νέα θεμέλια. Επομένως υπάρχει άλλος δρόμος πέραν από αυτήν την Ευρωπαϊκή Ένωση και τις πολιτικές της. 
(Στο σημείο αυτό κτυπάει προειδοποιητικά το κουδούνι λήξεως του χρόνου ομιλίας του κυρίου Βουλευτή)
Άρα δεν πιστεύω να τα λέτε αυτά για να μας τρομοκρατήσετε, όταν μας λέτε για τον ευρωπαϊκό μονόδρομο και τον ταυτίζετε με τον μονόδρομο της Ευρωπαϊκής Ένωσης και τον μονόδρομο της Ευρωζώνης και των πολιτικών που εφαρμόζονται.
Από την άλλη μεριά βεβαίως, το άλλο σημείο των ρυθμίσεων που φέρνετε είναι η εισαγωγή του Ευρωπαϊκού Ταμείου Σταθερότητας. Το Ευρωπαϊκό Ταμείο Σταθερότητας, όπως εισάγεται, είναι η ομολογία της οικτρής αποτυχίας της Ευρωζώνης και του ευρωνομίσματος, όπως το έχετε διαμορφώσει και το έχετε συστηματοποιήσει στη βάση των πολιτικών που εφαρμόζονται. Αυτό δείχνει το Ευρωπαϊκό Ταμείο Σταθερότητας. 
Βάζουμε, δηλαδή, ένα νόμισμα για όλα τα κοστούμια, για όλα τα αναστήματα, ψηλός, κοντός κ.λπ., βάζουμε ένα νόμισμα για διαφορετικές ταχύτητες οικονομίας και επειδή ξέρουμε ότι αυτό το νόμισμα θα επιτείνει τις ανισορροπίες, θα συσσωρεύει από τη μία πλεονάσματα και από την άλλη ελλείμματα, επειδή θα δημιουργεί φαινόμενα κρίσης, βάζουμε τότε και ένα Ευρωπαϊκό Ταμείο Σταθερότητας που θα παρεμβαίνει για να διορθώνει –υποτίθεται- τις ανισορροπίες για τα πιο ευάλωτα κράτη της περιφέρειας. Αυτή η λογική δεν αντέχει σε καμμία δοκιμασία.
Το Ευρωπαϊκό Ταμείο Σταθερότητας για να παρέμβει εξισορροπητικά θα χρηματοδοτεί τις χώρες που έχουν το πρόβλημα έναντι μνημονιακών επιλογών σαν αυτές που ζούμε, θα τις ρίχνει δηλαδή στον Καιάδα, θα τραβάει στον Καιάδα και τις υπόλοιπες συνολικά χώρες της Ευρωζώνης και στην ουσία σταδιακά μέσα από το ευρωνόμισμα και τα διάφορα ευρωπαϊκά ταμεία, τις χρηματοδοτήσεις τους και τα μνημονιακά προγράμματα, θα βαδίζουμε σε μία Ευρώπη η οποία σε λίγο θα μοιάζει όλο και περισσότερο με Νοτιοανατολική Ασία. Αυτό είναι το μοντέλο των κυρίαρχων κύκλων και των πολιτικών που εφαρμόζουν και των ρυθμίσεων που φέρνετε.
Θέλετε να κάνετε την Ελλάδα να μοιάζει με Κίνα και την Ευρώπη χειρότερη από τη Νοτιοανατολική Ασία στο όνομα της ανταγωνιστικότητας, στο όνομα του να κρατηθεί και να παίξει ένα ρόλο. Τίποτα, όμως, δεν διασφαλίζεται με αυτά τα πράγματα. Πολύ γρήγορα θα δείτε και εσείς και οι πολιτικές σας να γίνονται οριστικά παρελθόν.</Speech>
ΠΡΟΕΔΡΕΥΩΝ (<ChairmanSpeech><Parlmember>Βαΐτσης Αποστολάτος</Parlmember>): Κύριε Λαφαζάνη, παρακαλώ ολοκληρώστε.</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Εάν δεν το καταφέρουμε σε αυτές τις εκλογές, το επόμενο διάστημα να ξέρετε ότι δεν υπάρχει μέλλον, δεν υπάρχει προοπτική σε αυτά που αντιπροσωπεύετε και στα κόμματα τα οποία εφαρμόζουν αυτά που εφαρμόζουν και εισάγουν με απαράδεκτο τρόπο στη Βουλή.
Ευχαριστώ.
(Χειροκροτήματα από την πτέρυγα του ΣΥΡΙΖΑ)</Speech>
ΠΡΟΕΔΡΕΥΩΝ (<ChairmanSpeech><Parlmember>Βαΐτσης Αποστολάτος</Parlmember>): Ευχαριστούμε τον κ. Παναγιώτη Λαφαζάνη.
Στο πρόσωπο του Βουλευτή Αχαΐας κ. Νικολάου Τσούκαλη καλωσορίζουμε την πρώτη επίσημη ομιλία του ως Κοινοβουλευτικού Εκπροσώπου του νέου κόμματος στη Βουλή μας, της Δημοκρατικής Αριστεράς. Σας καλωσορίζουμε και καλορίζικος.
Ορίστε, κύριε Τσούκαλη, έχετε το λόγο.</ChairmanSpeech>
<Speech><Parlmember>ΝΙΚΟΛΑΟΣ ΤΣΟΥΚΑΛΗΣ</Parlmember>: Κύριε Πρόεδρε, ευχαριστούμε πραγματικά για το θερμό καλωσόρισμα. 
Κυρίες και κύριοι συνάδελφοι, θα ήθελα να ξεκινήσω με μία οδυνηρή διαπίστωση. Αυτή τη στιγμή είμαστε ευάριθμος αριθμός Βουλευτών στη Βουλή. Η διαπίστωση αυτή, όμως, έχει να κάνει με το απαράδεκτο γεγονός να συζητείται ένα νομοσχέδιο κάτω από αυτές τις συνθήκες με απουσία Βουλευτών, με τον κατάλογο να περιέχει μόνο επτά Βουλευτές, όταν την ίδια στιγμή σε όλη την Ευρώπη η συζήτηση γύρω από την επικύρωση αυτών των συμφωνιών από τα αντίστοιχα ευρωπαϊκά κοινοβούλια στην κυριολεξία προκαλεί μια τεράστια συζήτηση όχι μόνο σε επίπεδο κοινοβουλίου αλλά και σε επίπεδο Μέσων Μαζικής Ενημέρωσης, αναλυτών, επιστημόνων, κύκλων που ασχολούνται με αυτά τα θέματα. 
Και γιατί προκαλείται τόσο μεγάλο ενδιαφέρον σε όλη την Ευρώπη; Διότι, είναι κοινή διαπίστωση, κυρίες και κύριοι συνάδελφοι, ότι αυτό εδώ το σχέδιο, ότι αυτές οι τρεις συμφωνίες συμπυκνώνουν την κυρίαρχη αντίληψη που επικρατεί αυτήν τη στιγμή στην Ευρώπη. 
Ο προβληματισμός είναι στο κατά πόσο αυτές οι συμφωνίες προωθούν το μέλλον της Ευρώπης, προωθούν την αντίληψη, που είχαν αυτοί που ίδρυσαν αυτό το οικοδόμημα, κάποια στιγμή η Ευρώπη να αποτελέσει πραγματικά το κοινό σπίτι όλων των Ευρωπαϊκών λαών και εάν πραγματικά βοηθά στο να οδηγηθούμε σε μία πλήρη ενοποίηση.
Όταν λέω «πλήρης ενοποίηση», κυρίες και κύριοι συνάδελφοι, κύριε Υπουργέ -επειδή άκουσα την ομιλία σας- δεν αναφερόμαστε μόνο στη δημοσιονομική ενοποίηση, αναφερόμαστε στην πολιτική ενοποίηση.
Θα μου επιτρέψετε να σας πω ότι παρακολούθησα την τοποθέτησή σας με πάρα πολύ μεγάλη προσοχή. Περιοριστήκατε και δώσατε ιδιαίτερη έμφαση στη δημοσιονομική ενοποίηση. Αυτό κατάλαβα εγώ. Αυτό, λοιπόν, το οποίο πρέπει όλοι να αναρωτηθούμε είναι εάν αυτές οι τρεις συμφωνίες δίνουν απάντηση στο πρόβλημα της Ευρώπης, οδηγούν σε διέξοδο και αντιμετωπίζουν τα δομικά προβλήματα που έχει η Ευρώπη.
Παρακολουθήσαμε, επίσης, με πολύ μεγάλη προσοχή την παρθενική ομιλία ως Προέδρου της Κοινοβουλευτικής Ομάδας του ΠΑΣΟΚ, του κ. Βενιζέλου. Πρέπει να ομολογήσουμε και ομολογώ ότι είδαμε μία πλήρη μεταστροφή, μία μεταμόρφωση όσον αφορά την τοποθέτησή του. 
Πριν δέκα ημέρες από αυτό εδώ το Βήμα είχα καλέσει τον κ. Βενιζέλο, ως Αντιπρόεδρο και Υπουργό επί των Οικονομικών, να τοποθετηθεί, επιτέλους, ποια είναι η άποψη της Κυβέρνησης, αλλά και του κόμματός του, του ΠΑΣΟΚ, για την Ευρώπη, ποια είναι η άποψή του όσον αφορά την πορεία της Ευρώπης γι’ αυτό το οποίο λέμε εμείς, ως Δημοκρατική Αριστερά, εδώ και πάρα πολύ καιρό για τις πολιτικές που καταστρέφουν την Ευρώπη, γι’ αυτόν τον σκληρό, «μαύρο» άξονα Μέρκελ-Σαρκοζί, που πεισματικά, με εμμονές, ιδεοληψίες, οδηγούν την Ευρώπη σε πλήρες αδιέξοδο. Είπαμε ότι εμείς επιθυμούμε μία ευρωπαϊκή Γερμανία και όχι μία γερμανική Ευρώπη. Και είχαμε πει εδώ και ένα χρόνο ότι η Ευρώπη ή θα οδηγηθεί σε ολοκλήρωση ή θα καταρρεύσει.
Μέσα σε αυτές, λοιπόν, τις συμφωνίες περιέχονται, συμπυκνώνονται οι αντιλήψεις αυτές, οι αντιλήψεις που οδηγούν σε πλήρες αδιέξοδο την Ευρώπη.
Είπε, λοιπόν, ο κ. Βενιζέλος –με ευχαρίστηση τον ακούσαμε, αλλά θα εντοπίσουμε και την αντίφαση- ότι παρακολουθούμε μία Ευρώπη όπου επικρατεί ο ευρωπαϊκός εθνικισμός, ότι υπάρχει απουσία αλληλεγγύης, ότι δεν μπορούμε να παρακολουθήσουμε το μονόχνοτο γραμμικό λόγο που τείνει στη δημοσιονομική προσαρμογή, ότι δεν μπορούμε να ακολουθήσουμε το μονόδρομο της λιτότητας, ότι λείπει η ανάπτυξη, ότι καταρρέει το ευρωπαϊκό κεκτημένο. Με λίγα λόγια περιγράφει μία Ευρώπη, η οποία πόρρω απέχει από αυτήν την Ευρώπη, που τουλάχιστον οι αριστερές ευρωπαϊκές δυνάμεις οραματίζονταν.
Όμως, με αυτήν την επιχειρηματολογία του κ. Βενιζέλου αντιμετώπισε τις ίδιες συνθήκες ο κ. Ολάντ στη Γαλλία. Αξίζει τον κόπο να γνωρίζουμε ποια ήταν η στάση του Σοσιαλιστικού Κόμματος, του εν δυνάμει κυβερνητικού κόμματος και ελπίζουμε από την πλευρά μας να είναι το πρώτο βήμα αλλαγής των συσχετισμών της Ευρώπης ο Ολάντ στο Ευρωπαϊκό Κοινοβούλιο. Ο κ. Ολάντ, λοιπόν, απέσυρε την Κοινοβουλευτική Ομάδα –αν δεν κάνω λάθος – από το γαλλικό κοινοβούλιο, προκειμένου να τονίσει –για να μην πω να υπερτονίσει- τη πρόθεσή του να προβεί και να διαπραγματευθεί ή να αλλάξει με τη δύναμη που έχει το συγκεκριμένο σύμφωνο. Παρέμειναν είκοσι Βουλευτές του Σοσιαλιστικού Κόμματος στη Βουλή, οι οποίοι καταψήφισαν από κοινού με την Αριστερά. Η ίδια ακριβώς διάθεση υπάρχει και εκ μέρους των αντίστοιχων δυνάμεων στη Γερμανία.
Υπάρχει κάποιος από τους παριστάμενους να πιστεύει ότι ο κ. Ολάντ ή οι «πράσινοι» είναι αντιευρωπαϊστές και ότι θέλουν να κατακρημνίσουν την Ευρώπη; 
Όχι, κυρίες και κύριοι συνάδελφοι. Απλούστατα αυτήν την στιγμή γίνεται μία τεράστια προσπάθεια σε όλη την Ευρώπη να διαμορφωθεί το αντίπαλο δέος αυτού του «μαύρου» άξονα. 
Γίνεται προσπάθεια να διαμορφωθεί ένας νέος συσχετισμός, προκειμένου να υλοποιήσει -όσο αυτό είναι δυνατό- το όραμά μας για αυτήν την νέα Ευρώπη. 
Σε αυτόν το νέο συσχετισμό η Δημοκρατική Αριστερά θέλει να ενταχθεί, για να μην πω ότι είναι ήδη ενταγμένη. Κάνει σε αυτήν εδώ τη χώρα το καθήκον της, όσο της αναλογεί, προκειμένου να ενισχύσει αυτόν τον άξονα. 
Πρέπει να απαντήσουμε ορθά-κοφτά και στην άλλη άποψη του αναχωρητισμού, του να εγκαταλείψουμε την Ευρώπη και να επιστρέψουμε στο ευρώ. Δεν είναι μονόδρομος η Ευρώπη. Η Ευρώπη είναι το κοινό μας σπίτι. Και από το σπίτι αυτό δεν μπορεί κανένας να μας διώξει. Εξαρτάται από μας το κατά πόσο θα αλλάξουμε τους συσχετισμούς, το κατά πόσο θα κάνουμε αυτό το σπίτι λειτουργικό, το κατά πόσο θα το νιώθουμε πραγματικά δικό μας σπίτι. Αυτήν τη στιγμή δεν το νιώθουμε. Δεν θα το εγκαταλείψουμε, όπως δεν εγκαταλείπουμε και αυτήν εδώ τη χώρα, αν δεν μας αρέσουν οι συσχετισμοί. Εξάλλου, πού θα πάμε; Αυτό είναι το πολιτικό παιχνίδι, ο σκληρός πυρήνας του πολιτικού παιχνιδιού. Και αυτό το πολιτικό παιχνίδι η Δημοκρατική Αριστερά θέλει να το παίξει και το παίζει καθημερινά. 
Η ερώτηση, λοιπόν, είναι προς τα δύο κόμματα της συγκυβέρνησης: Τι έπραξαν τα τελευταία δυόμισι χρόνια, ούτως ώστε να ενισχύσουν αυτόν το συσχετισμό; Τι έπραξαν προκειμένου να πείσουν τον ελληνικό λαό ότι αξίζει τον κόπο πραγματικά να αγωνιστούμε μέσα σε αυτήν την Ευρώπη; 
Εμείς κατηγορούμε τα δύο κόμματα ότι με την πολιτική τους, δυστυχώς, διαμόρφωσαν και αύξησαν το ποσοστό του ευρωσκεπτικισμού στη χώρα, γιατί δεν αντιμετώπισαν με τόλμη τα μεγάλα προβλήματα που βιώναμε ως χώρα. 
Ακούσαμε, επίσης, τον κ. Βενιζέλο να λέει «ας εκμεταλλευθούμε, επιτέλους, αυτό το κεφάλαιο που κατακτήσαμε με τις θυσίες του ελληνικού λαού και ας το κάνουμε ένα πλεονέκτημα, για να ξεκινήσουμε». Αντιστρέφουμε το ερώτημα. Αυτό το κεφάλαιο ο ελληνικός λαός και η χώρα το είχε από την υπογραφή του πρώτου μνημονίου. 
Θέλω να θυμίσω ότι η Δημοκρατική Αριστερά όταν υπεγράφη η Συνθήκη της 21ης Ιουλίου 2011 και στη συνέχεια της 26ης και 28ης Οκτωβρίου είχε τοποθετηθεί με σαφήνεια και είχε δηλώσει ότι αυτές οι δύο συνθήκες δεν λύνουν το πρόβλημα, αλλά αποτελούν μία ανάσα. Μία ανάσα για ποιο λόγο; Γιατί υποτίθεται ότι θα έπρεπε να κινητοποιήσουν όλο το πολιτικό σύστημα, όλες τις υγιείς δυνάμεις αυτής της χώρας, για να διαμορφώσουμε τη δική μας πρόταση για τη διέξοδο από την κρίση. 
Είπε, επίσης, ο κ. Βενιζέλος «ας εκμεταλλευθούμε για να μετατρέψουμε αυτό το πλεονέκτημα στη δική μας πρόταση». Αλήθεια, αυτή η δική μας πρόταση γιατί δεν διαμορφώθηκε από την υπογραφή του πρώτου μνημονίου; Μη μου πείτε ότι υπάρχει ελληνική πρόταση για τη διέξοδο από την κρίση. Μία είναι η πολιτική, η οποία δυστυχώς υπαγορεύτηκε, επιβλήθηκε από τους δανειστές μας όλο αυτό το διάστημα. Τίποτα δεν κάναμε.
Σε ποια θέση βρισκόμαστε τώρα, κυρίες και κύριοι συνάδελφοι; Η ανεργία είναι στο 22%, το ποσοστό των συμπολιτών μας που ζουν κάτω από το όριο της φτώχειας είναι 30%, τα λουκέτα είναι δεκάδες χιλιάδες, οι αμοιβές είναι στο ναδίρ, η Δημόσια Διοίκηση είναι εξουθενωμένη, διαλυμένη, ανίκανη στοιχειωδώς να διαχειριστεί οποιοδήποτε –έστω και μεγαλεπήβολο- σχέδιο ανασυγκρότησης της χώρας, οι κοινωνικές δομές καταρρέουν. Ενδεικτικό της κατάστασης είναι αυτό που μου είπε κάποιος, κυρίες και κύριοι συνάδελφοι, ότι δεν υπάρχουν χρήματα ούτε για να αλλάξουμε τις καμένες λάμπες στα φανάρια στους δρόμους, χωρίς ίχνος υπερβολής. Ακριβώς αυτή είναι η κατάσταση και καλό είναι να μεταφέρεται στην εκτελεστική εξουσία, ούτως ώστε να γνωρίζουν τι συμβαίνει. 
Για ποιο λόγο, λοιπόν, καταψηφίζουμε επί της αρχής το νομοσχέδιο; 
Κυρίες και κύριοι συνάδελφοι, υπάρχει μία αναφορά στο άρθρο 3 και κυρίως αυτό το άρθρο καταψηφίζουμε. Τι λέει το άρθρο 3; Λέει ότι σκοπός του μηχανισμού είναι η κινητοποίηση χρηματοδότησης και παροχής στήριξης σταθερότητας υπό αυστηρούς όρους προς όφελος των μελών σε χώρες –προσέξτε από εδώ και πέρα- εφόσον είναι απαραίτητη για τη διαφύλαξη της χρηματοοικονομικής σταθερότητας της ζώνης του ευρώ στο σύνολό της και των κρατών-μελών της. 
Προσέξτε, όρος για τη διάσωση δεν είναι το στοιχείο της αλληλεγγύης, ότι δηλαδή μια χώρα αντιμετωπίζει πρόβλημα –όπως είναι οι Έλληνες στην Ευρωπαϊκή Ένωση και όπως γίνεται στις Ηνωμένες Πολιτείες της Αμερικής- και στηρίζουμε. Προϋπόθεση για τη στήριξη είναι αν αυτή η χώρα αποτελεί το καρκινικό κύτταρο που μπορεί να μεταδώσει την ασθένεια σε όλη την Ευρώπη. Ψηφίζουμε, δηλαδή, το ακριβώς αντίθετο απ’ αυτό που επαγγελλόμαστε όλοι, την αλληλεγγύη. Αυτό ψηφίζουμε.
Τέλος, αποτελεί οξύμωρο –για να μην πω, ειρωνεία- το να αναφέρεται στο άρθρο 3 επίσης ότι η συγκεκριμένη συμφωνία δίνει ιδιαίτερο βάρος στους κοινωνικούς εταίρους, σύμφωνα με τα εθνικά συστήματα κάθε κράτους-μέλους. Και εδώ δεν πρέπει να ξεχνάμε το πόσο απαξιώθηκαν, λοιδορήθηκαν, προπηλακίστηκαν οι κοινωνικοί εταίροι, όταν κάτω από ένα πλαίσιο αλληλεγγύης και συνεννόησης αποφάσισαν ότι οι κατώτεροι μισθοί δεν πρέπει να θιχτούν. Άρκεσε απλώς και μόνο η αναφορά ότι δεν ανταποκρίνεται η συμφωνία αυτή στις περιστάσεις, για να οδηγηθούμε στους μισθούς τους οποίους ξέρουμε. 
Γι’ αυτόν το λόγο, η Δημοκρατική Αριστερά καταψηφίζει επί της αρχής το συγκεκριμένο νομοσχέδιο και θα ψηφίσει «ΠΑΡΩΝ» στα δύο πρώτα άρθρα που αναφέρονται στις δύο συμφωνίες του μηχανισμού και «ΟΧΙ» στο σύμφωνο σταθερότητας του άρθρου 3.
Ευχαριστώ πολύ.
(Χειροκροτήματα από την πτέρυγα της ΔΗΜΑΡ)</Speech>
ΠΡΟΕΔΡΕΥΩΝ (<ChairmanSpeech><Parlmember>Βαΐτσης Αποστολάτος</Parlmember>): Ευχαριστούμε πολύ τον Κοινοβουλευτικό Εκπρόσωπο της Δημοκρατικής Αριστεράς κ. Νικόλαο Τσούκαλη.
Ο πρώην Πρόεδρος της Βουλής κ. Απόστολος Κακλαμάνης έχει ζητήσει το λόγο.
Ορίστε, κύριε Πρόεδρε, έχετε το λόγο.</ChairmanSpeech>
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: Κύριε Πρόεδρε, καθώς η χώρα οδηγείται προς τις εκλογές, πιστεύω ότι ο ελληνικός λαός έχει ανάγκη από τις καθαρές θέσεις όλων μας και καθενός χωριστά.
Αποτελεί δυστύχημα για τη χώρα και το λαό μας το ότι, ενώ όλοι εδώ γνωρίζουμε από ποια κρίση ταλανίζεται αυτός ο τόπος επί δυόμισι χρόνια, καθένας μας, αντί να κάνει το ιστορικό του καθήκον, δηλαδή να βάζει τον δάκτυλον επί τον τύπον των ήλων και να μην πατάει σε δύο βάρκες –όχι γιατί κινδυνεύει να πνιγεί στη θάλασσα, αλλά γιατί κινδυνεύει να πνιγεί η ίδια η χώρα- δεν το κάνει. Και δεν κινδυνολογώ. Θα ήθελα να μου πει κάποιος –το είπα και το βράδυ που ψηφίσαμε για τη Συνθήκη της 26ης -27ης Οκτωβρίου- αν καταρρεύσει η οικονομία, με ποιες Ένοπλες Δυνάμεις και ποια νεολαία θα υπερασπιστούμε τη Θράκη και το Αιγαίο! Διότι ακούω και πλειοδοσία πατριωτισμού και επίσης πλειοδοσία κοινωνικής ευαισθησίας!
Νομίζω ότι η πατρίδα, ο λαός μας, η νεολαία –αν πραγματικά πιστεύουμε σ’ αυτά- θα έπρεπε να μας είχαν κάνει επιτέλους όλους περισσότερο προσεκτικούς, αν μη τι άλλο να ακούμε τι λέει ο καθένας από την κάθε πλευρά και να μην εξαντλούμαστε σε μονολόγους.
Πραγματικά, δεν θα ζητούσα το λόγο, αλλά θέλω να πω κάτι στον αγαπητό Κοινοβουλευτικό Εκπρόσωπο της Δημοκρατικής Αριστεράς, ο οποίος γνωρίζει ότι τον εκτιμώ και τον συμπαθώ, αλλά αυτό δεν σημαίνει ότι το λάθος, αν μάλιστα έχει και παραπέρα επιπτώσεις, δεν πρέπει να το επισημαίνει κανείς και στους φίλους του ακόμα, αν πραγματικά είναι γνήσια τα αισθήματά του και η άποψη που έχει γι’ αυτούς.
Άκουσα τον Κοινοβουλευτικό Εκπρόσωπο της Δημοκρατικής Αριστεράς, του νέου κόμματος που ηγείται ο κ. Φώτης Κουβέλης, φίλος επίσης εκλεκτός. Δεν άκουσε, λέει, από τον Πρόεδρο του ΠΑΣΟΚ κ. Βενιζέλο τίποτε για την Ευρώπη. Προφανώς δεν άκουσε αυτό -που είναι και η ωμή πραγματικότητα- που είπε πριν ο κ. Βενιζέλος μιλώντας από το Βήμα, ότι είμαστε σε μία Ευρώπη όπου κυριαρχεί ο νεοσυντηρητισμός, ο νεοφιλελευθερισμός, τα δεξιά λαϊκά κόμματα, οι δεξιές κυβερνήσεις. 
Δεκαέξι στις δεκαεπτά χώρες της Οικονομικής και Νομισματικής Ένωσης και το σύνολο σχεδόν των υπολοίπων χωρών της Ευρωπαϊκής Ένωσης, γιατί δεν λέμε στον ελληνικό λαό, αγαπητοί συνάδελφοι, ότι έχουν μία και μόνο πορεία; Ηγείται η Γερμανία, ηγείται το χριστιανοδημοκρατικό κόμμα και η ηγέτιδά τους κ. Μέρκελ και εκεί έχουν υποχρεωθεί ακόμα και η μεγάλη Γαλλία. Δεν θυμάστε αυτό το σύμφωνο σταθερότητας; Δεν πρέπει να πούμε στον ελληνικό λαό ότι και οι αντιρρήσεις ακόμα της Γαλλίας, του κ. Σαρκοζί εκάμφθησαν προ της επιμονής, της κυριαρχούσας αυτής αντίληψης την οποία εκφράζει κυριαρχικά επίσης η κ. Μέρκελ; 
Το θέμα, λοιπόν, που τίθεται, κύριε Πρόεδρε, είναι αν θα πούμε στον απλό άνθρωπο –και είναι σωστά αυτά που είπε ο κ. Τσούκαλης για το 30% φτώχεια, το 20%-21% ανεργία- ότι αντιμετωπίζει η χώρα έναν πόλεμο που είναι πιο σκληρός γιατί δεν είναι συμβατικός; Δεν βλέπουμε τανκς, δεν βλέπουμε ταξιαρχίες να εισβάλλουν στη Βόρειο Ήπειρο, στην Αλβανία, όπου παρά το καθεστώς μίας δικτατορίας, ο λαός πήγε και πολέμησε και στα μετόπισθεν δεν υπήρχε καμμία πέμπτη φάλαγγα εμφανής ή αφανής. Δεν νομίζω ότι ο λαός που πολέμησε, που αγωνίστηκε, τότε αγωνιζόταν για να παραμείνει η δικτατορία Μεταξά. 
Όμως σε αυτόν τον πόλεμο διαπιστώσαμε τώρα ότι αυτό που απασχολούσε πολλές δυνάμεις και πολιτικές και οικονομικές, ήταν ας μην κερδηθεί ο πόλεμος αυτός, αρκεί να μην παραμείνει η κυβέρνηση ΠΑΣΟΚ, η κυβέρνηση Παπανδρέου. Εκεί έχουμε φτάσει κι αυτή είναι η ωμή αλήθεια, κύριε Πρόεδρε. 
Διότι αν δεν ήταν αυτή η πραγματικότητα, θα σκεφτόμασταν ότι οι άνεργοι, το 21%, πάρα πολλοί είναι από τη μεγάλη βιομηχανία της χώρας, τον τουρισμό. Λέγαμε στους δρόμους «δεν πληρώνω» με τις κούρσες όταν πηγαίναμε, λέγαμε «δεν πληρώνω» ενώ ξέραμε ότι ένα μεγάλο μέρος αυτών των εισιτηρίων πήγαινε στον κρατικό προϋπολογισμό. Βάζαμε φωτιά στην Αθήνα, τα κανάλια μας μετέδιδαν αυτήν τη φωτιά και τις καταστροφές και το Κοινοβούλιο να πολιορκείται από τα ΜΑΤ και διάφορα όργανα για την τήρηση της τάξεως. Αυτές οι εικόνες πήγαιναν στην Ευρώπη και μας ήρθε η απάντηση για την οποία κανείς δεν λέει τίποτα από το Βήμα. 
Οι ακυρώσεις των διαφόρων tour operators είναι 30% με 40% σε κρατήσεις για το επόμενο καλοκαίρι. Ωραία, θα έχουμε λιγότερους τουρίστες για να πάμε στον Πειραιά να τους εμποδίζουμε να κατέβουν να πάνε στην Ακρόπολη. Και κατά τα άλλα κοπτόμαστε, κλαίμε, οδυρόμαστε για τους άνεργους, τους φτωχούς, για τους ταλαιπωρημένους. 
Όμως επί δυόμισι χρόνια πέρα από τα πραγματικά –και τα επισημάναμε, τα επεσήμανα κι εγώ εδώ- και τα αρνητικά και κυρίως το επείγον των μέτρων εκείνων που αναγκαστικά μας επέβαλλαν και όποιες αδυναμίες υπήρξαν -και υπήρξαν και προσώπων και πολιτικών της προηγούμενης κυβέρνησης του ΠΑΣΟΚ- αυτή είναι η ιστορική αλήθεια. 
Όμως, θα ήταν άλλη σήμερα η κατάσταση και η εικόνα της χώρας εάν δεν υπήρχαν επί δυόμισι χρόνια αυτές οι δυνάμεις πολιτικές και οικονομικές, αυτοί οι ιδιοτελείς της δραχμής, αυτοί που έχουν τα δισεκατομμύρια στο εξωτερικό, όλοι αυτοί τους ξέρουμε πολλές φορές ακόμα κι όταν δεν θα είμαστε σε θέση με στοιχεία αποδεδειγμένα να δείξουμε ποιοι είναι.
Καταλαβαίνουμε και καταλαβαίνει ο λαός, κύριε Πρόεδρε, ποια είναι η στόχευση. Κοντόθωρη, μικροκομματική στόχευση που θυμίζει τους καλόγερους όταν το Βυζάντιο πολιορκείτο και ήταν στα μοναστήρια όλοι οι νέοι και εκεί συζητούσαν για το φύλο των αγγέλων αν είναι θήλεις ή άρρενες οι άγγελοι ή έλεγαν «κάλιο σαρίκι τούρκικο παρά τιάρα παπική». Και πολλοί σήμερα και εδώ μέσα ακόμα παπαγαλίζουν.
(Στο σημείο αυτό την Προεδρική Έδρα καταλαμβάνει ο Πρόεδρος της Βουλής κ. ΦΙΛΙΠΠΟΣ ΠΕΤΣΑΛΝΙΚΟΣ )
Κύριε Υπουργέ, να ξέρει η Κυβέρνηση ότι αυτές οι αντιλήψεις είναι που εκκολάπτουν το αυγό του φιδιού. Μιλάμε όλοι για λαϊκισμό. Ο λαϊκισμός αυτής της περιόδου είναι ο επερχόμενος, μικρός φασισμός που δεν έχει χρώμα. Αυτό ζούμε και καθόμαστε στον κόσμο, που ο καθένας ζει ένα πρόβλημα, ένα δράμα, οικογένειες, παιδιά, νέοι και δεν τους λέμε την αλήθεια ότι την επομένη αν δεν αγωνιστούμε όλοι με ομοψυχία, με πραγματικό πατριωτισμό, με πραγματική αγάπη στο λαό, θα είναι ακόμη χειρότερα τα πράγματα.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
 Η Ευρώπη, λοιπόν, κύριε Πρόεδρε –και θα κλείσω αφού ξεκίνησα με αφορμή αυτά που είπε ο κ. Τσούκαλης- όπως είπαμε κυριαρχείται από την αντίληψη της δημοσιονομικής σταθερότητας. Το είπε ο Πρόεδρος του ΠΑΣΟΚ ότι λείπει και το σκέλος της ανάπτυξης, λείπει επίσης και αυτό που είναι ο πυρήνας μιας Ευρωπαϊκής Ένωσης, δηλαδή η κοινωνική πολιτική, η αλληλεγγύη. 
Αλλά το ερώτημα είναι εμείς εδώ, η Ελλάδα όταν αυτή τη στιγμή είναι στην κόψη του μαχαιριού, θα κάνει αυτό που δεν έκανε ολόκληρη Γαλλία, αυτό που δεν κάνουν όλες αυτές οι χώρες ή θα αγωνιστεί; Διότι αρχίζει το φως και αρχίζει από τη Γαλλία. Εγώ πιστεύω ότι ο επόμενος Πρόεδρος της Γαλλίας θα είναι ο σοσιαλιστής Ολάντ. 
Σε όλες τις χώρες υπάρχει πλέον το κίνημα των λαών εναντίον του νεοφιλελευθερισμού. Εκεί είναι η δική μας γραμμή, εκεί είναι η δική μας στόχευση και εκεί οφείλουμε όσοι δεν προσβλέπουμε σε πρόσκαιρα οφέλη. Απευθύνομαι ιδιαίτερα προς το νέο κόμμα της Δημοκρατικής Αριστεράς. Καλό είναι να πλαγιοκοπούμε το ΠΑΣΟΚ. Το κάνει και το ΚΚΕ και ο ΣΥΡΙΖΑ. Αλλά εάν αύριο αυτή η Βουλή θα έχει καμμιά δεκαπενταριά κόμματα, ξέρουμε ποιοι θα ανεβοκατεβάζουν τότε τις κυβερνήσεις και ξέρουμε πού θα οδηγηθεί αυτή η χώρα.
Ευχαριστώ, κύριε Πρόεδρε.</Speech>
ΠΡΟΕΔΡΟΣ (<ChairmanSpeech><Parlmember>Φίλιππος Πετσάλνικος</Parlmember>): Το λόγο έχει ζητήσει ο Πρόεδρος της Κοινοβουλευτικής Ομάδας του ΛΑΟΣ κ. Καρατζαφέρης για μια σύντομη παρέμβαση.</ChairmanSpeech>
<Speech><Parlmember>ΓΕΩΡΓΙΟΣ ΚΑΡΑΤΖΑΦΕΡΗΣ</Parlmember> (Πρόεδρος του Λαϊκού Ορθοδόξου Συναγερμού): Δεν θα χρειαστώ τρία λεπτά, κύριε Πρόεδρε.</Speech>
ΠΡΟΕΔΡΟΣ (<ChairmanSpeech><Parlmember>Φίλιππος Πετσάλνικος</Parlmember>): Σας δίνω δύο λεπτά.
Ορίστε, έχετε το λόγο.</ChairmanSpeech>
<Speech><Parlmember>ΓΕΩΡΓΙΟΣ ΚΑΡΑΤΖΑΦΕΡΗΣ</Parlmember> (Πρόεδρος του Λαϊκού Ορθοδόξου Συναγερμού): Κύριε Υπουργέ, μου ζητήσατε να σας πω για τα ομόλογα. Βέβαια λίγος ο χρόνος, αλλά έκανα την έρευνα. 
Είναι το ISIN 0138002689 που λήγει το 2040.
Είναι το ISIN 0138001617 που λήγει το 2037. Είναι το ISIN 0133002155 που λήγει το 2022. Αυτά τα εξέδωσε ο κ. Αλογοσκούφης. Και είναι του κ. Χριστοδουλάκη το ISIN 0133004177 που λήγει το 2026 και το ISIN 0133003161που λήγει το 2024. 
Τα στοιχεία αυτά θα τα καταθέσω για τα Πρακτικά. Είναι από το blog ενός ανθρώπου που στήριζε το ΠΑΣΟΚ μετά μανίας, μέχρι παρεξηγήσεως, πριν εσείς μπείτε καν στη Βουλή. Είναι ο δημοσιογράφος Σπύρος Χατζάρας.
Εάν ο Χατζάρας έγινε και αυτός ακραίος, δεν μπορώ να το δεχτώ. Είναι συγκεκριμένα στοιχεία.
Νομίζω, λοιπόν, ότι πρέπει να απαντήσετε επ’ αυτών.
(Στο σημείο αυτό ο Πρόεδρος του ΛΑΟΣ κ. Γεώργιος Καρατζαφέρης καταθέτει για τα Πρακτικά τα προαναφερθέντα στοιχεία, τα οποία βρίσκονται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
Επίσης, η εφημερίδα «ΤΑ ΝΕΑ», η οποία δεν στηρίζει το ΛΑΟΣ, αλλά στηρίζει το ΠΑΣΟΚ, αναφέρεται στη συμφωνία που έκανε η Φινλανδία με την Ελλάδα και πώς έγινε αυτή. 
Παραπέμπω δε στα πρακτικά του φινλανδικού κοινοβουλίου και στην ομιλία που έκανε ο Τίμο, ο Αρχηγός της Αξιωματικής Αντιπολίτευσης, του οποίου επετράπη να δει τη συμφωνία που εσείς αρνείστε, μόνο για σαράντα λεπτά. 
Επομένως παραδεχθείτε ότι ήταν λάθος σας. Ομολογείστε ότι είχατε κάποιους λόγους να το κρατήσετε κρυφό. Η αλήθεια πρέπει να λάμψει στο Κοινοβούλιο. 
Εδώ έχουμε μία σημαντική καταγγελία πριν μια ώρα. Ο Πρόεδρος του ΤΕΙ Αθηνών κ. Νίνος λέει πως στις 9 Μαρτίου –κρατείστε την ημερομηνία- πήρε ο κ. Προβόπουλος τα αποθεματικά για να τα κάνει ομόλογα στις 12 Μαρτίου και να ψαλιδιστούν κατά 68%. 
Στις 9 Μαρτίου τα αποθεματικά του ΤΕΙ, στις 12 Μαρτίου ομόλογα και την άλλη μέρα ψαλιδίζονται κατά 68%, την ίδια ώρα που η «GOLDMAN SACHS» δεν χάνει ούτε 1 ευρώ. 
Αυτά θέλουν επαρκή εξήγηση, γιατί ο ελληνικός λαός και βλέπει και κρίνει και φοβάται. Ψαλίδισμα στα νοσοκομεία, ψαλίδισμα στα ασφαλιστικά ταμεία, ψαλίδισμα ακόμη και στα ΤΕΙ. 
Άκουσα πριν από λίγο τον πρώην Πρόεδρο της Βουλής να μιλά για το μεγάλο έπος του 1940. Ναι, να θυμίσω όμως ότι αγωνίστηκε όλος ο λαός για το «ΟΧΙ». Δεν αγωνίστηκε για το «ΝΑΙ» με δικαιολογίες. Και αυτό το έπος, το ηρωικό, λερώθηκε λίγο, είχε μία κουτσουλιά, από το «ΝΑΙ» του Τσολάκογλου στις 6 Απριλίου. Ε, αυτή η κουτσουλιά μάς συνοδεύει και τώρα. 
(Χειροκροτήματα από την πτέρυγα του ΛΑΟΣ)</Speech>
ΠΡΟΕΔΡΟΣ (<ChairmanSpeech><Parlmember>Φίλιππος Πετσάλνικος</Parlmember>): Το λόγο έχει ο Υπουργός Οικονομικών κ. Φίλιππος Σαχινίδης για δύο λεπτά.</ChairmanSpeech> 
<Speech><Parlmember>ΦΙΛΙΠΠΟΣ ΣΑΧΙΝΙΔΗΣ</Parlmember> (Υπουργός Οικονομικών): Κύριε Πρόεδρε, ο Πρόεδρος του ΛΑΟΣ κ. Καρατζαφέρης είχε μία μοναδική ευκαιρία στη διάρκεια της παρούσας Βουλής να συνδέσει το όνομά του ως επικεφαλής αυτής της Κοινοβουλευτικής Ομάδας με την τεράστια προσπάθεια που κατέβαλε ο ελληνικός λαός για να προχωρήσει σε απομείωση του ελληνικού χρέους. Δυστυχώς δεν άντεξε, λιγοψύχησε. Εγκατέλειψε αυτήν την προσπάθεια παρά το γεγονός ότι ο ίδιος μετά τις αποφάσεις του Ιουλίου και του Οκτωβρίου είπε ότι αυτές είναι αποφάσεις για τις οποίες κάποιος αξίζει να αγωνιστεί. Τώρα ψάχνει να βρει λόγους να δικαιολογήσει γιατί εγκατέλειψε αυτήν την προσπάθεια.
 Θα λάβει απάντηση επί των στοιχείων που κατέθεσε. Εμμένω στην απάντηση που είχα δώσει όταν τοποθετήθηκα αρχικά. 
Σας ευχαριστώ.</Speech> 
ΠΡΟΕΔΡΟΣ (<ChairmanSpeech><Parlmember>Φίλιππος Πετσάλνικος</Parlmember>): Ο Πρόεδρος του Λαϊκού Ορθόδοξου Συναγερμού κ. Γεώργιος Καρατζαφέρης έχει το λόγο για ένα λεπτό.</ChairmanSpeech> 
<Speech><Parlmember>ΓΕΩΡΓΙΟΣ ΚΑΡΑΤΖΑΦΕΡΗΣ</Parlmember> (Πρόεδρος του Λαϊκού Ορθόδοξου Συναγερμού): Κύριε Πρόεδρε, δεν μπορεί να τα λέει αυτά ο κύριος Υπουργός χωρίς να πάρει μία απάντηση. 
Εγώ προσήλθα σε αυτήν την προσπάθεια, για να σώσω την πατρίδα και είπα «όχι μείωση μισθών και συντάξεων, όχι απώλεια εθνικής κυριαρχίας, όχι ξεπούλημα του πλούτου». Απ’ όλα αυτά είδα εντελώς διαφορετικά πράγματα. 
Δεν μπορούσα να υπογράψω αυτά τα οποία υπέγραψαν οι προσκυνημένοι. Χρειάζεται δύναμη να πεις το «όχι». Και είπα το «όχι» εν γνώσει των συνεπειών που σήμερα υπόκεινται το κόμμα μου. Γιατί είναι πολλά τα λεφτά και το ξέρετε πολύ καλά. Αλλά εμείς θα αγωνιστούμε για να αποδείξουμε την αλήθεια, ότι οι προσκυνημένοι δεν μπορεί να είναι η συνέχεια του έθνους αύριο. 
(Χειροκροτήματα από την πτέρυγα του ΛΑΟΣ)</Speech>
<Speech><Parlmember>ΔΗΜΗΤΡΙΟΣ ΠΑΠΑΔΗΜΟΥΛΗΣ</Parlmember>: Κύριε Πρόεδρε, το λόγο.</Speech> 
ΠΡΟΕΔΡΟΣ (<ChairmanSpeech><Parlmember>Φίλιππος Πετσάλνικος</Parlmember>): Κύριε Παπαδημούλη, ζητάτε το λόγο;</ChairmanSpeech> 
<Speech><Parlmember>ΔΗΜΗΤΡΙΟΣ ΠΑΠΑΔΗΜΟΥΛΗΣ</Parlmember>: Σύμφωνα με τον Κανονισμό οι εισηγητές έχουν τη δυνατότητα της δευτερολογίας και ζητώ να ασκήσω αυτό το δικαίωμα. Δεν ξέρω οι άλλοι εισηγητές αν το θέλουν. Εγώ όμως το ζητώ.</Speech>
ΠΡΟΕΔΡΟΣ (<ChairmanSpeech><Parlmember>Φίλιππος Πετσάλνικος</Parlmember>): Οι άλλοι εισηγητές, εξ όσων γνωρίζω, δε θα κάνουν χρήση. Θέλετε κανονικά όλο το χρόνο της δευτερολογίας σας;</ChairmanSpeech>
<Speech><Parlmember>ΔΗΜΗΤΡΙΟΣ ΠΑΠΑΔΗΜΟΥΛΗΣ</Parlmember>: Δεν θα τον χρειαστώ όλον, κύριε Πρόεδρε. Τρία λεπτά είναι αρκετά.</Speech> 
ΠΡΟΕΔΡΟΣ (<ChairmanSpeech><Parlmember>Φίλιππος Πετσάλνικος</Parlmember>): Παρακαλώ, έχετε το λόγο.</ChairmanSpeech>
<Speech><Parlmember>ΔΗΜΗΤΡΙΟΣ ΠΑΠΑΔΗΜΟΥΛΗΣ</Parlmember>: Θέλω να πω ότι απ’ ό,τι φαίνεται από τους τόνους των ομιλιών και από την προσέλευση και Αρχηγών στη σημερινή συζήτηση ο κύβος ερρίφθη: πάμε για εκλογές στις 6 Μαΐου. Και παρ’ ότι οι Απόκριες έχουν τελειώσει εδώ και εβδομάδες, ορισμένοι συνεχίζουν τις μεταμφιέσεις. Ο κ. Βενιζέλος, ο αρχιτέκτονας του μνημονίου, το πρώτο βιολί σε μια πολιτική που παράγει ύφεση, φτώχεια, ανεργία και δένει για χρόνια τη χώρα μας στο σπιράλ του θανάτου, εμφανίστηκε να μιλάει για ανάπτυξη, για κοινωνική δικαιοσύνη και να καταριέται τους συνέταιρους στην Ευρώπη με τους οποίους ετοίμασε το μνημόνιο. 
Οι επιτελείς του κ. Σαμαρά, του χθεσινού αντιμνημονιακού και σημερινού βασικού εγγυητή του μνημονίου λένε «ναι» σ’ αυτό που σήμερα ψηφίζεται το οποίο δένει χειροπόδαρα τη χώρα για δεκαετίες. 
Και οι δυο ως συνέταιροι αυτής της Κυβέρνησης, ως μέλη μιας κοινοπραξίας που την ετοιμάζουν και για μετά τις εκλογές, προσπαθούν να κρύψουν τις συνέπειες του μνημονίου που έχει ψηφιστεί. Προσπαθούν να κρύψουν, κύριε Πρόεδρε, ότι τον Ιούνιο με βάση το μνημόνιο, που ψήφισε αυτή η Βουλή και τα μέτρα που προσθέτει σήμερα, θα πάρουν Νέα Δημοκρατία και ΠΑΣΟΚ, αν τους αφήσει ο λαός, πρόσθετα μέτρα ύψους 6 δισεκατομμυρίων ευρώ: 11,5 δισεκατομμύρια ευρώ τα προγραμματισμένα και τα υπόλοιπα για να καλύψουν τις «μαύρες» τρύπες. 
Και επειδή ο κόσμος τούς έχει πάρει χαμπάρι, επειδή ο κόσμος αρνείται να τους ψηφίσει και τους γυρίζει την πλάτη, προσπαθούν να στήσουν ψευτοκαυγάδες. Αυτοί που μαζί απολύουν, μαζί κόβουν μισθούς, συντάξεις επιδόματα ανεργίας, κοινωνικό κράτος, καυγαδίζουν για τις προσλήψεις: για το ποιος και πότε θα κάνει τις προσλήψεις. 
Επιπλέον, δείγμα της προχειρότητας και του κοινοβουλευτισμού αυταρχισμού αυτής της Κυβέρνησης είναι ότι μας ήρθε την τελευταία στιγμή χωρίς εισηγητική έκθεση, χωρίς έκθεση του Λογιστηρίου του Κράτους, μια τροπολογία που συμπυκνώνει το δόγμα «πρώτα οι δανειστές», με τη δημιουργία του ειδικού λογαριασμού στην Τράπεζα της Ελλάδας. Από τα λεφτά που μαζεύονται από δάνεια, ιδιωτικοποιήσεις, φόρους, θα πληρώνονται πρώτα οι δανειστές. 
Κλείνω, κύριε Πρόεδρε.
Η δική μας θέση είναι: «όχι στο μνημόνιο, όχι στους συνέταιρους του μνημονίου» που είναι και σήμερα το ΠΑΣΟΚ και η Νέα Δημοκρατία και θέλουν να παραμείνουν και αύριο. Ο μόνος τρόπος είναι να πει ο λαός μας στην κάλπη που δεν θ&apos; αργήσει, «όχι» σ’ αυτή την πολιτική. Να μην πάρουν ούτε εκατόν πενήντα μία ως άθροισμα τα δύο κόμματα παρά το μπόνους των πενήντα εδρών και να πάρουν και πολύ κάτω από το 51% του ελληνικού λαού για να μην μπορούν να πουν ότι ο λαός επέλεξε το μνημόνιο. 
Εμείς θα αγωνιστούμε και μέχρι τις εκλογές και στη συνέχεια για τη συσπείρωση της Αριστεράς και άλλων προοδευτικών αντιμνημονιακών δυνάμεων εναντίον αυτής της πολιτικής για μια νέα πλειοψηφία που θα αλλάξει πορεία στον τόπο και θα διεκδικήσει ριζικές αλλαγές και στην Ευρώπη. 
Σας ευχαριστώ.</Speech>
<Speech><Parlmember>ΙΩΑΝΝΗΣ ΑΜΟΙΡΙΔΗΣ</Parlmember>: Κύριε Πρόεδρε, παρακαλώ το λόγο.
(Θόρυβος στην Αίθουσα)</Speech>
ΠΡΟΕΔΡΟΣ (<ChairmanSpeech><Parlmember>Φίλιππος Πετσάλνικος</Parlmember>): Παρακαλώ ησυχία, κύριοι συνάδελφοι.
Κύριε Αμοιρίδη, ζητάτε το λόγο κι εσείς;</ChairmanSpeech>
<Speech><Parlmember>ΙΩΑΝΝΗΣ ΑΜΟΙΡΙΔΗΣ</Parlmember>: Για ένα λεπτό, κύριε Πρόεδρε.</Speech>
ΠΡΟΕΔΡΟΣ (<ChairmanSpeech><Parlmember>Φίλιππος Πετσάλνικος</Parlmember>): Έχετε το λόγο για ένα λεπτό, γιατί είπαμε ότι οι εισηγητές και οι ειδικοί αγορητές των άλλων κομμάτων δεν θα δευτερολογήσουν.
Ορίστε, έχετε το λόγο.</ChairmanSpeech> 
<Speech><Parlmember>ΙΩΑΝΝΗΣ ΑΜΟΙΡΙΔΗΣ</Parlmember>: Κύριε Πρόεδρε, θέλω να κάνω μία αναφορά για την πολυκομματική δημοκρατία. 
Όταν τις προηγούμενες ημέρες στελέχη μεγάλων κομμάτων δήλωναν ότι θα είναι μεγάλη ευθύνη των πολιτών αν ψηφίσουν μικρότερα κόμματα –μικρότερα σήμερα αριθμητικά- θέλω να πω ότι οι πολίτες θα ψηφίσουν με βάση τις ιδέες των κομμάτων και όχι με βάση τις ετικέτες.
Ευχαριστώ πολύ.</Speech>
ΠΡΟΕΔΡΟΣ (<ChairmanSpeech><Parlmember>Φίλιππος Πετσάλνικος</Parlmember>): Κυρίες και κύριοι συνάδελφοι, κηρύσσεται περαιωμένη η συζήτηση επί της αρχής, των άρθρων και του συνόλου του σχεδίου νόμου του Υπουργείου Οικονομικών «Κύρωση της Απόφασης του Ευρωπαϊκού Συμβουλίου που τροποποιεί το άρθρο 136 της ΣΛΕΕ, της Συνθήκης για τη θέσπιση του Ευρωπαϊκού Μηχανισμού Σταθερότητας και της Συνθήκης για τη σταθερότητα, το συντονισμό και τη διακυβέρνηση στην Οικονομική και Νομισματική Ένωση».
Για την ψήφιση του νομοσχεδίου επί της αρχής και επί του άρθρου τέταρτου, έχουν υποβληθεί αιτήσεις διεξαγωγής ονομαστικής ψηφοφορίας από Βουλευτές του ΛΑΟΣ των οποίων τα κείμενα έχουν ως εξής:
(Να μπουν οι σελ. 282α και 282β)</ChairmanSpeech>
ΠΡΟΕΔΡΟΣ (<ChairmanSpeech><Parlmember>Φίλιππος Πετσάλνικος</Parlmember>): Θα αναγνώσω και τον κατάλογο των υπογραφόντων τις αιτήσεις ονομαστικής ψηφοφορίας, για να διαπιστωθεί αν υπάρχει ο απαιτούμενος από τον Κανονισμό αριθμός για την υποβολή τους.
Ο κ. Καρατζαφέρης Γεώργιος. Παρών.
Ο κ. Αϊβαλιώτης Κωνσταντίνος. Παρών.
Ο κ. Ανατολάκης Γεώργιος. Παρών.
Ο κ. Αποστολάτος Βαΐτσης. Παρών.
Ο κ. Βελόπουλος Κυριάκος. Παρών.
Ο κ. Καλαποθαράκος Χρήστος. Παρών.
Ο κ. Κιλτίδης Κωνσταντίνος. Παρών.
Ο κ. Κολοκοτρώνης Άγγελος. Παρών.
Ο κ. Κοραντής Ιωάννης. Ο κ. Κοραντής είναι σε αποστολή της Βουλής στο εξωτερικό κι έχει στείλει γραπτώς κι αυτός τη δική του πρόταση, μαζί με την πρόταση των άλλων συναδέλφων του ΛΑΟΣ.
Ο κ. Μαρκάκης Παύλος. Παρών.
Ο κ. Ντουκάκης Μανούσος. Παρών.
Η κ. Παπανδρέου – Παπαδάκη Ουρανία. Παρούσα.
Ο κ. Πλεύρης Αθανάσιος. Παρών.
Ο κ. Πολατίδης Ηλίας. Παρών.
Ο κ. Ροντούλης Αστέριος. Παρών.
Ο κ. Αλέξανδρος Χρυσανθακόπουλος. Παρών.
Κύριοι συνάδελφοι, υπάρχει ο απαιτούμενος από τον Κανονισμό αριθμός υπογραφόντων τις αιτήσεις ονομαστικής ψηφοφορίας Βουλευτών.
Συνεπώς διακόπτουμε τη συνεδρίαση για δέκα (10΄) λεπτά, σύμφωνα με τον Κανονισμό.
(ΔΙΑΚΟΠΗ) 
 (ΜΕΤΑ ΤΗ ΔΙΑΚΟΠΗ)</ChairmanSpeech>
ΠΡΟΕΔΡΟΣ (<ChairmanSpeech><Parlmember>Φίλιππος Πετσάλνικος</Parlmember>): Κυρίες και κύριοι συνάδελφοι, επαναλαμβάνεται η διακοπείσα συνεδρίαση.
Θα διεξαχθεί ονομαστική ψηφοφορία επί της αρχής και επί του άρθρου τέταρτου του νομοσχεδίου.
Συμφωνείτε να συμπτύξουμε τις προβλεπόμενες από τον Κανονισμό ονομαστικές ψηφοφορίες σε μία;</ChairmanSpeech>
<Speech><Parlmember>ΟΛΟΙ ΟΙ ΒΟΥΛΕΥΤΕΣ</Parlmember>: Μάλιστα, μάλιστα.</Speech>
ΠΡΟΕΔΡΟΣ (<ChairmanSpeech><Parlmember>Φίλιππος Πετσάλνικος</Parlmember>): Το Σώμα συνεφώνησε ομοφώνως.
Οι αποδεχόμενοι την αρχή και το άρθρο τέταρτο το νομοσχεδίου λέγουν «ΝΑΙ».
Οι μη αποδεχόμενοι την αρχή και το άρθρο τέταρτο του νομοσχεδίου λέγουν «ΟΧΙ».
Οι αρνούμενοι ψήφο λέγουν «ΠΑΡΩΝ».
Καλούνται επί του καταλόγου οι Βουλευτές κ. Ιωάννης Βλατής από το ΠΑΣΟΚ και ο κ. Δημήτριος Τσουμάνης από τη Νέα Δημοκρατία.
Σας ενημερώνω ότι έχουν έρθει στο Προεδρείο τηλεομοιοτυπίες, fax, δηλαδή, συναδέλφων, σύμφωνα με το άρθρο 70Α΄ του Κανονισμού της Βουλής, με τις οποίες γνωστοποιούν την ψήφο τους επί της αρχής και επί του άρθρου τέταρτου του νομοσχεδίου. Οι ψήφοι αυτές θα ανακοινωθούν και θα συνυπολογιστούν στην καταμέτρηση η οποία θα ακολουθήσει. 
 Παρακαλώ να αρχίσει η ανάγνωση του καταλόγου.
(ΨΗΦΟΦΟΡΙΑ)
(Kατά τη διάρκεια, την Προεδρική Έδρα καταλαμβάνει η Β΄ Αντιπρόεδρος της Βουλής κ. ΡΟΔΟΥΛΑ ΖΗΣΗ)
(ΜΕΤΑ ΚΑΙ ΤΗ ΔΕΥΤΕΡΗ ΑΝΑΓΝΩΣΗ ΤΟΥ ΚΑΤΑΛΟΓΟΥ)</ChairmanSpeech>
ΠΡΟΕΔΡΕΥΟΥΣΑ (<ChairmanSpeech><Parlmember>Ροδούλα Ζήση</Parlmember>): Υπάρχει κάποιος συνάδελφος, ο οποίος δεν άκουσε το όνομά του; Κανείς.
Οι επιστολές, οι οποίες απεστάλησαν στο Προεδρείο από τους συναδέλφους, σύμφωνα με το άρθρο 70Α΄ του Κανονισμού της Βουλής, καταχωρίζονται στα Πρακτικά.
(Οι προαναφερθείσες επιστολές έχουν ως εξής:
(να μπουν οι σελίδες 287-292)</ChairmanSpeech>
ΠΡΟΕΔΡΕΥΟΥΣΑ (<ChairmanSpeech><Parlmember>Ροδούλα Ζήση</Parlmember>): Κυρίες και κύριοι συνάδελφοι, σας ενημερώνω ότι έχουν έλθει στο Προεδρείο επιστολές των συναδέλφων κ. Ηλία Μόσιαλου, κ. Ελένης Τσιαούση, κ. Αναστάσιου Σιδηρόπουλου, κ. Άγγελου Τόλκα, κ. Φραγκίσκου Παρασύρη, κ. Αναστάσιου Καριπίδη, κ. Ευριπίδη Στυλιανίδη, κ. Μαρίας Μίχου, κ. Κωνσταντίνου Κόλλια, κ. Κωνσταντίνου Τσιάρα, κ. Σάββα Αναστασιάδη, κ. Έλενας Ράπτη, κ. Μαρίας Σκραφνάκη, οι οποίοι μας γνωρίζουν ότι απουσιάζουν από την ψηφοφορία και ότι αν ήταν παρόντες θα ψήφιζαν «ΝΑΙ».
Επίσης, ο κ. Φώτης Κουβέλης και η κ. Έλενα Κουντουρά απουσιάζουν και με επιστολή μας γνωρίζουν ότι αν ήταν παρόντες θα ψήφιζαν «ΟΧΙ».
Οι επιστολές αυτές, οι οποίες εκφράζουν πρόθεση ψήφου, θα καταχωρισθούν στα Πρακτικά της σημερινής συνεδρίασης, αλλά δεν συνυπολογίζονται στην καταμέτρηση των ψήφων.
(Οι προαναφερθείσες επιστολές έχουν ως εξής:
(να μπουν οι σελίδες 284-308)</ChairmanSpeech>
ΠΡΟΕΔΡΕΥΟΥΣΑ (<ChairmanSpeech><Parlmember>Ροδούλα Ζήση</Parlmember>): Ο Βουλευτής Α΄ Αθήνας κ. Χρήστος Παπουτσής ζητεί άδεια ολιγοήμερης απουσίας στο εξωτερικό για το διάστημα 28 Μαρτίου 2012 έως 30 Μαρτίου 2012. Η Βουλή εγκρίνει;</ChairmanSpeech>
<Speech><Parlmember>ΟΛΟΙ ΟΙ ΒΟΥΛΕΥΤΕΣ</Parlmember>: Μάλιστα, μάλιστα.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Ροδούλα Ζήση</Parlmember>): Συνεπώς η Βουλή ενέκρινε τη ζητηθείσα άδεια.
Κηρύσσεται περαιωμένη η ψηφοφορία και παρακαλώ τους κυρίους ψηφολέκτες να προβούν στην καταμέτρηση των ψήφων και την εξαγωγή του αποτελέσματος.
(ΚΑΤΑΜΕΤΡΗΣΗ)
(ΜΕΤΑ ΤΗΝ ΚΑΤΑΜΕΤΡΗΣΗ)</ChairmanSpeech>
ΠΡΟΕΔΡΕΥΟΥΣΑ (<ChairmanSpeech><Parlmember>Ροδούλα Ζήση</Parlmember>): Κυρίες και κύριοι συνάδελφοι, έχω την τιμή να ανακοινώσω το αποτέλεσμα της διεξαχθείσης ονομαστικής ψηφοφορίας.
Ψήφισαν συνολικά 253 Βουλευτές.
Υπέρ της αρχής του νομοσχεδίου, δηλαδή «ΝΑΙ» ψήφισαν 194 Βουλευτές.
Κατά της αρχής του νομοσχεδίου, δηλαδή «ΟΧΙ» ψήφισαν 59 Βουλευτές.
Συνεπώς το νομοσχέδιο του Υπουργείου Οικονομικών «Κύρωση της Απόφασης του Ευρωπαϊκού Συμβουλίου που τροποποιεί το άρθρο 136 της ΣΛΕΕ, της Συνθήκης για τη θέσπιση του Ευρωπαϊκού Μηχανισμού Σταθερότητας και της Συνθήκης για τη σταθερότητα, το συντονισμό και τη διακυβέρνηση στην Οικονομική και Νομισματική Ένωση» έγινε δεκτό επί της αρχής κατά πλειοψηφία.
Για το άρθρο τέταρτο:
«ΝΑΙ» ψήφισαν 194 Βουλευτές. 
«ΟΧΙ» ψήφισαν 59 Βουλευτές, σύμφωνα με το παρακάτω πρωτόκολλο ονομαστικής ψηφοφορίας
(να φωτογραφηθεί το πρωτόκολλο σελ. 310α)</ChairmanSpeech>
ΠΡΟΕΔΡΕΥΟΥΣΑ (<ChairmanSpeech><Parlmember>Ροδούλα Ζήση</Parlmember>): Συνεπώς το άρθρο τέταρτο έγινε δεκτό, όπως τροποποιήθηκε από τον κύριο Υπουργό κατά πλειοψηφία. 
Κυρίες και κύριοι συνάδελφοι, εισερχόμαστε στην ψήφιση των υπολοίπων άρθρων του νομοσχεδίου.
Ερωτάται το Σώμα: Γίνεται δεκτό το άρθρο πρώτο, όπως τροποποιήθηκε από τον κύριο Υπουργό;</ChairmanSpeech>
<Speech><Parlmember>ΟΛΟΙ ΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Ροδούλα Ζήση</Parlmember>): Συνεπώς το άρθρο πρώτο έγινε δεκτό, όπως τροποποιήθηκε από τον κύριο Υπουργό ομοφώνως.
Ερωτάται το Σώμα: Γίνεται δεκτό το άρθρο δεύτερο, όπως τροποποιήθηκε από τον κύριο Υπουργό;</ChairmanSpeech>
<Speech><Parlmember>ΟΛΟΙ ΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Ροδούλα Ζήση</Parlmember>): Συνεπώς το άρθρο δεύτερο έγινε δεκτό, όπως τροποποιήθηκε από τον κύριο Υπουργό ομοφώνως.
Ερωτάται το Σώμα: Γίνεται δεκτό το άρθρο τρίτο, όπως τροποποιήθηκε από τον κύριο Υπουργό;</ChairmanSpeech>
<Speech><Parlmember>ΟΛΟΙ ΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Ροδούλα Ζήση</Parlmember>): Συνεπώς το άρθρο τρίτο έγινε δεκτό, όπως τροποποιήθηκε από τον κύριο Υπουργό, ομοφώνως.
Ερωτάται το Σώμα: Γίνεται δεκτό το ακροτελεύτιο άρθρο του νομοσχεδίου, όπως τροποποιήθηκε από τον κύριο Υπουργό;</ChairmanSpeech>
<Speech><Parlmember>ΟΛΟΙ ΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Ροδούλα Ζήση</Parlmember>): Συνεπώς το ακροτελεύτιο άρθρο έγινε δεκτό, όπως τροποποιήθηκε από τον κύριο Υπουργό ομοφώνως.
Συνεπώς το νομοσχέδιο του Υπουργείου Οικονομικών έγινε δεκτό επί της αρχής και επί των άρθρων κατά πλειοψηφία. 
Ερωτάται το Σώμα: Γίνεται δεκτό το νομοσχέδιο και στο σύνολο;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Ροδούλα Ζήση</Parlmember>): Το νομοσχέδιο έγινε δεκτό και στο σύνολο κατά πλειοψηφία.
Συνεπώς το νομοσχέδιο του Υπουργείου Οικονομικών: «Κύρωση της Απόφασης του Ευρωπαϊκού Συμβουλίου που τροποποιεί το άρθρο 136 της ΣΛΕΕ, της Συνθήκης για τη θέσπιση του Ευρωπαϊκού Μηχανισμού Σταθερότητας και της Συνθήκης για τη σταθερότητα, το συντονισμό και τη διακυβέρνηση στην Οικονομική και Νομισματική Ένωση» έγινε δεκτό κατά πλειοψηφία, σε μόνη συζήτηση, επί της αρχής, των άρθρων και του συνόλου και έχει ως εξής:
(Να μπει το κείμενο του νομοσχεδίου σελ. 312α)</ChairmanSpeech>
ΠΡΟΕΔΡΕΥΟΥΣΑ (<ChairmanSpeech><Parlmember>Ροδούλα Ζήση</Parlmember>): Κυρίες και κύριοι συνάδελφοι, παρακαλώ το Σώμα να εξουσιοδοτήσει το Προεδρείο για την υπ’ ευθύνη του επικύρωση των Πρακτικών ως προς την ψήφιση στο σύνολο του παραπάνω νομοσχεδίου.</ChairmanSpeech> 
<Speech><Parlmember>ΟΛΟΙ ΟΙ ΒΟΥΛΕΥΤΕΣ</Parlmember>: Μάλιστα, μάλιστα.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Ροδούλα Ζήση</Parlmember>): Το Σώμα παρέσχε τη ζητηθείσα εξουσιοδότηση. 
Κυρίες και κύριοι συνάδελφοι, δέχεστε στο σημείο αυτό να λύσουμε τη συνεδρίαση;</ChairmanSpeech>
<Speech><Parlmember>ΟΛΟΙ ΟΙ ΒΟΥΛΕΥΤΕΣ</Parlmember>: Μάλιστα, μάλιστα.
Με τη συναίνεση του Σώματος και ώρα 17.00΄ λύεται η συνεδρίαση για αύριο ημέρα Πέμπτη 29 Μαρτίου 2012 και ώρα 9.30΄, με αντικείμενο εργασιών του Σώματος νομοθετική εργασία, σύμφωνα με την ημερήσια διάταξη που έχει διανεμηθεί. 
Ο</Speech> ΠΡΟΕΔΡΟΣ                                                               ΟΙ ΓΡΑΜΜΑΤΕΙΣ
Τελευταία Αποθήκευση:3/4/2012 10:36:00 πμΑπό:Σκότη Δέσποινα
Εκτυπώθηκε:2/4/2012 10:56:00 πμ</body>
</html>