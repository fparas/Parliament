<html><head><meta name="cp:revision" content="2"><meta name="date" content="2013-02-22T11:12:00Z"><meta name="Company" content="OTS"><meta name="Keywords" content=""><meta name="meta:word-count" content="53620"><meta name="subject" content=""><meta name="dc:creator" content="Production"><meta name="extended-properties:Company" content="OTS"><meta name="meta:print-date" content="2013-02-22T07:09:00Z"><meta name="Word-Count" content="53620"><meta name="dcterms:created" content="2013-02-22T11:12:00Z"><meta name="dcterms:modified" content="2013-02-22T11:12:00Z"><meta name="Last-Modified" content="2013-02-22T11:12:00Z"><meta name="Last-Save-Date" content="2013-02-22T11:12:00Z"><meta name="meta:character-count" content="289549"><meta name="Template" content="Normal"><meta name="meta:save-date" content="2013-02-22T11:12:00Z"><meta name="dc:title" content="ΠΡΑΚΤΙΚΑ ΒΟΥΛΗΣ"><meta name="Application-Name" content="Microsoft Office Word"><meta name="modified" content="2013-02-22T11:12:00Z"><meta name="Edit-Time" content="600000000"><meta name="cp:subject" content=""><meta name="Content-Type" content="application/msword"><meta name="creator" content="Production"><meta name="meta:author" content="Production"><meta name="dc:subject" content=""><meta name="extended-properties:Application" content="Microsoft Office Word"><meta name="meta:creation-date" content="2013-02-22T11:12:00Z"><meta name="Last-Printed" content="2013-02-22T07:09:00Z"><meta name="meta:last-author" content="n.tasoula"><meta name="Comments" content=""><meta name="Creation-Date" content="2013-02-22T11:12:00Z"><meta name="xmpTPg:NPages" content="1"><meta name="resourceName" content="18-2-2013.doc"><meta name="Last-Author" content="n.tasoula"><meta name="w:comments" content=""><meta name="Character Count" content="289549"><meta name="Page-Count" content="1"><meta name="Revision-Number" content="2"><meta name="extended-properties:Template" content="Normal"><meta name="meta:keyword" content=""><meta name="Author" content="Production"><meta name="comment" content=""><meta name="meta:page-count" content="1"></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta>ΠΡΑΚΤΙΚΑ ΒΟΥΛΗΣ</head>
<body>Συνεδρίαση 18.2.2013                                                                   σελ.1
(Σημείωση: Ο παρακάτω πίνακας περιεχομένων δεν αποτελεί το τελικό κείμενο, διότι εκκρεμούν ορθογραφικές και συντακτικές διορθώσεις)
ΠΙΝΑΚΑΣ ΠΕΡΙΕΧΟΜΕΝΩΝ
 ΙΕ’ ΠΕΡΙΟΔΟΣ 
ΠΡΟΕΔΡΕΥΟΜΕΝΗΣ ΚΟΙΝΟΒΟΥΛΕΥΤΙΚΗΣ ΔΗΜΟΚΡΑΤΙΑΣ
ΣΥΝΟΔΟΣ Α΄
ΣΥΝΕΔΡΙΑΣΗ ΡΚΗ΄
Δευτέρα  18 Φεβρουαρίου 2013
ΘΕΜΑΤΑ
 
Α. ΕΙΔΙΚΑ ΘΕΜΑΤΑ 
1. Επικύρωση Πρακτικών, σελ. 
2. Ανακοινώνεται ότι τη συνεδρίαση παρακολουθούν μαθητές από το Σχολείο Δεύτερης Ευκαιρίας Παλλήνης, το 11ο Γυμνάσιο Ηρακλείου Κρήτης, το Σχολείο Δεύτερης Ευκαιρίας Καλλιθέας και το Δημοτικό Σχολείο Αγκαιριάς Πάρου, σελ. 
3. Ανακοινώνεται επιστολή του Πρωθυπουργού κ. Αντώνη Σαμαρά προς τον Πρόεδρο της Βουλής κ. Ευάγγελο Μεϊμαράκη με θέμα: &quot;Κυβερνητική μεταβολή&quot;, σελ. 
4. Επί προσωπικού θέματος, σελ. 
5. Επί διαδικαστικού θέματος, σελ. 
6. Αναφορά στα επεισόδια που σημειώθηκαν στο εργοτάξιο της εταιρείας &quot;Ελληνικός Χρυσός Α.Ε.&quot; στη Χαλκιδική, σελ. 
 
Β. ΚΟΙΝΟΒΟΥΛΕΥΤΙΚΟΣ ΕΛΕΓΧΟΣ 
1. Κατάθεση αναφορών, σελ. 
2. Απαντήσεις Υπουργών σε ερωτήσεις Βουλευτών, σελ. 
3. Ανακοίνωση του δελτίου επικαίρων ερωτήσεων της Τρίτης 19 Φεβρουαρίου 2013, σελ. 
 
Γ. ΝΟΜΟΘΕΤΙΚΗ ΕΡΓΑΣΙΑ 
1. Συζήτηση επί της αρχής και επί των άρθρων του σχεδίου νόμου του Υπουργείου Οικονομικών: &quot; Έγκριση της επικαιροποίησης του Μεσοπρόθεσμου Πλαισίου Δημοσιονομικής Στρατηγικής 2013-2016&quot;, σελ. 
2. Κατάθεση σχεδίων νόμων:
    α) Οι Υπουργοί Περιβάλλοντος, Ενέργειας και Κλιματικής Αλλαγής, Εξωτερικών, Οικονομικών, Ανάπτυξης, Ανταγωνιστικότητας, Υποδομών, Μεταφορών και Δικτύων και Υγείας κατέθεσαν σχέδιο νόμου με τίτλο «Κύρωση των τροποποιήσεων των άρθρων 25 και 26 της Σύμβασης του Οργανισμού Ηνωμένων Εθνών για την προστασία και τη χρήση των διασυνοριακών υδάτων και των διεθνών λιμνών», σελ. 
    β) Οι Υπουργοί Αγροτικής Ανάπτυξης και Τροφίμων, Εξωτερικών και Οικονομικών κατέθεσαν σχέδιο νόμου με τίτλο «Μνημόνιο Κατανόησης μεταξύ του Υπουργείου Αγροτικής Ανάπτυξης και Τροφίμων της Ελληνικής Δημοκρατίας και του Υπουργείου Γεωργίας και Αγροτικής Ανάπτυξης της Ρουμανίας στο Γεωργικό Τομέα», σελ. 

ΠΡΟΕΔΡΕΥΟΝΤΕΣ
ΚΟΛΛΙΑ-ΤΣΑΡΟΥΧΑ Μ. , σελ.
ΜΑΡΚΟΓΙΑΝΝΑΚΗΣ Χ. , σελ.
ΝΑΚΟΣ Α. , σελ.
ΟΜΙΛΗΤΕΣ

Α. Επί προσωπικού θέματος:
ΓΕΩΡΓΙΑΔΗΣ Σ. , σελ.
ΜΑΡΙΑΣ Ε. , σελ.

Β. Επί διαδικαστικού θέματος:
ΒΑΛΑΒΑΝΗ  Ό. , σελ.
ΒΟΡΙΔΗΣ Μ. , σελ.
ΔΙΑΚΑΚΗ Μ. , σελ.
ΚΑΡΑΘΑΝΑΣΟΠΟΥΛΟΣ Ν. , σελ.
ΚΟΛΛΙΑ-ΤΣΑΡΟΥΧΑ Μ. , σελ.
ΚΩΝΣΤΑΝΤΟΠΟΥΛΟΥ Ζ. , σελ.
ΛΑΦΑΖΑΝΗΣ Π. , σελ.
ΝΑΚΟΣ Α. , σελ.
ΦΩΤΙΟΥ Θ. , σελ.

Γ. Επί της αναφοράς στα επεισόδια που σημειώθηκαν στο εργοτάξιο της εταιρείας &quot;Ελληνικός Χρυσός Α.Ε.&quot; στη Χαλκιδική:
ΒΑΛΑΒΑΝΗ  Ό. , σελ.
ΒΟΡΙΔΗΣ Μ. , σελ.
ΓΕΩΡΓΙΑΔΗΣ Σ. , σελ.

Δ. Επί του σχεδίου νόμου του Υπουργείου Οικονομικών:
ΑΝΑΓΝΩΣΤΑΚΗΣ Δ. , σελ.
ΑΝΔΡΟΥΛΑΚΗΣ Δ. , σελ.
ΑΣΗΜΑΚΟΠΟΥΛΟΥ  Ά. , σελ.
ΒΑΛΑΒΑΝΗ  Ό. , σελ.
ΒΕΣΥΡΟΠΟΥΛΟΣ Α. , σελ.
ΒΛΑΧΟΓΙΑΝΝΗΣ Η. , σελ.
ΒΟΡΙΔΗΣ Μ. , σελ.
ΓΕΛΑΛΗΣ Δ. , σελ.
ΓΕΩΡΓΙΑΔΗΣ Σ. , σελ.
ΓΙΟΒΑΝΟΠΟΥΛΟΣ Κ. , σελ.
ΔΙΑΚΑΚΗ Μ. , σελ.
ΔΙΑΜΑΝΤΟΠΟΥΛΟΣ Ε. , σελ.
ΔΡΙΤΣΑΣ Θ. , σελ.
ΔΡΙΤΣΕΛΗ Π. , σελ.
ΚΑΡΑΘΑΝΑΣΟΠΟΥΛΟΣ Ν. , σελ.
ΚΥΡΙΑΖΙΔΗΣ Δ. , σελ.
ΚΩΝΣΤΑΝΤΟΠΟΥΛΟΥ Ζ. , σελ.
ΛΑΦΑΖΑΝΗΣ Π. , σελ.
ΜΑΡΙΑΣ Ε. , σελ.
ΜΠΕΖΑΣ Α. , σελ.
ΞΗΡΟΤΥΡΗ - ΑΙΚΑΤΕΡΙΝΑΡΗ Α. , σελ.
ΠΑΝΑΓΙΩΤΑΡΟΣ Η. , σελ.
ΠΑΠΠΑΣ Χ. , σελ.
ΠΑΤΡΙΑΝΑΚΟΥ Φ. , σελ.
ΣΑΜΟΪΛΗΣ Σ. , σελ.
ΣΑΧΙΝΙΔΗΣ Φ. , σελ.
ΣΤΑΪΚΟΥΡΑΣ Χ. , σελ.
ΤΣΟΥΚΑΛΗΣ Ν. , σελ.
ΦΩΤΙΟΥ Θ. , σελ.
ΧΡΥΣΟΒΕΛΩΝΗ Μ. , σελ.
ΧΡΥΣΟΧΟΪΔΗΣ Μ. , σελ.

 
ΠΡΑΚΤΙΚΑ ΒΟΥΛΗΣ
ΙΕ΄ ΠΕΡΙΟΔΟΣ 
ΠΡΟΕΔΡΕΥΟΜΕΝΗΣ ΚΟΙΝΟΒΟΥΛΕΥΤΙΚΗΣ ΔΗΜΟΚΡΑΤΙΑΣ
ΣΥΝΟΔΟΣ Α΄
ΣΥΝΕΔΡΙΑΣΗ  ΡΚΗ΄
Δευτέρα 18 Φεβρουαρίου 2013
Αθήνα, σήμερα στις 18 Φεβρουαρίου 2013, ημέρα Δευτέρα και ώρα 18.04΄ συνήλθε στην Αίθουσα των συνεδριάσεων του Βουλευτηρίου η Βουλή σε ολομέλεια για να συνεδριάσει υπό την προεδρία του Γ΄ Αντιπροέδρου αυτής κ. ΧΡΗΣΤΟΥ ΜΑΡΚΟΓΙΑΝΝΑΚΗ.
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Κυρίες και κύριοι συνάδελφοι, αρχίζει η συνεδρίαση.
Έχω την τιμή να ανακοινώσω στο Σώμα το δελτίο επικαίρων ερωτήσεων της Τρίτης 19 Φεβρουαρίου 2013.
Α.&#160;ΑΝΑΦΟΡΕΣ-ΕΡΩΤΗΣΕΙΣ&#160;Πρώτου&#160;Κύκλου (Άρθρο 130 παράγραφος 5&#160;&#160; του Κανονισμού της Βουλής)
&#160;1. Η με αριθμό 3937/357/13-11-2012&#160;ερώτηση και αίτηση κατάθεσης εγγράφων του Βουλευτή Ηρακλείου της Νέας Δημοκρατίας κ. Ελευθερίου Αυγενάκη προς τον Υπουργό Υγείας, σχετικά με τις ιδιωτικές εταιρείες τηλεφωνικών ραντεβού για τον ΕΟΠΥΥ.
&#160;2. Η με αριθμό 3478/26-10-2012 ερώτηση του&#160;Βουλευτή Επικρατείας του Συνασπισμού Ριζοσπαστικής Αριστεράς – Ενωτικού Κοινωνικού Μετώπου κ.&#160;Δημητρίου Τσουκαλά&#160;προς τον Υπουργό Παιδείας και Θρησκευμάτων, Πολιτισμού και Αθλητισμού, σχετικά με την απαξίωση του Οργανισμού Παιδικών και Εφηβικών Βιβλιοθηκών.
&#160;3. Η με αριθμό 4675/3-12-2012 ερώτηση του Βουλευτή Ηρακλείου του&#160;Πανελλήνιου Σοσιαλιστικού Κινήματος κ. Βασιλείου Κεγκέρογλου προς τον Υπουργό Εργασίας, Κοινωνικής Ασφάλισης και Πρόνοιας,&#160;σχετικά με το πρόγραμμα εργασίας ανέργων στον αγροτικό τομέα.
&#160;4. Η με αριθμό 5605/8-1-2013 ερώτηση του Βουλευτή B´ Αθήνας &#160;&#160;του Λαϊκού Συνδέσμου – Χρυσή Αυγή κ. Ηλία Παναγιώταρου&#160;προς τον Υπουργό Εσωτερικών, σχετικά με τη λειτουργία των Σταθμών&#160;Προσχολικής Αγωγής και των Κέντρων Δημιουργικής Απασχόλησης Παιδιών (ΚΔΑΠ) και παιδιών με αναπηρία (ΚΔΑΠ-ΜΕΑ).
&#160;5. Η με αριθμό 5249/18-12-2012 ερώτηση του Βουλευτή Αττικής της Δημοκρατικής&#160;Αριστεράς κ. Βασιλείου Οικονόμου προς τον Υπουργό Οικονομικών, σχετικά με τα οικονομικά αποτελέσματα της εξίσωσης των τιμών του πετρελαίου κίνησης και θέρμανσης.
&#160;6. Η με αριθμό 5549/7-1-2013 ερώτηση του&#160;Βουλευτή Β´ Αθήνας του Κομμουνιστικού Κόμματος Ελλάδας&#160;κ. Χρήστου Κατσώτη προς τον Υπουργό Διοικητικής Μεταρρύθμισης και Ηλεκτρονικής Διακυβέρνησης,&#160;&#160;&#160;σχετικά με αναγνώριση της προϋπηρεσίας στον ιδιωτικό τομέα για τους Πυροσβέστες Πενταετούς Υποχρέωσης, των Εποχικών Υπαλλήλων της Πυροσβεστικής , αλλά και όλων των υπαλλήλων στον ευρύτερο Δημόσιο Τομέα.
&#160;Β.&#160;ΑΝΑΦΟΡΕΣ-ΕΡΩΤΗΣΕΙΣ&#160;Δεύτερου&#160;Κύκλου (Άρθρο 130 παράγραφος 5&#160;&#160; του Κανονισμού της Βουλής) 
&#160;1. Η με αριθμό 5747/11-1-2013 ερώτηση της&#160;Ανεξάρτητης Βουλευτού Κερκύρας&#160;κ. Αγγελικής Γκερέκου προς τον Υπουργό Παιδείας, Θρησκευμάτων, Πολιτισμού και Αθλητισμού, &#160;σχετικά με την ενεργοποίηση του φορέα διαχείρισης της Παλαιάς Πόλης της Κέρκυρας.
Κυρίες και κύριοι συνάδελφοι, εισερχόμαστε στην ημερήσια διάταξη της 
ΝΟΜΟΘΕΤΙΚΗΣ ΕΡΓΑΣΙΑΣ
Μόνη συζήτηση επί της αρχής, των άρθρων και του συνόλου του σχεδίου νόμου του Υπουργείου Οικονομικών: «Έγκριση της επικαιροποίησης του Μεσοπρόθεσμου Πλαισίου Δημοσιονομικής Στρατηγικής 2013-2016». 
Η Διάσκεψη των Προέδρων αποφάσισε στη συνεδρίαση της 14ης  Φεβρουαρίου 2013 η συζήτηση του νομοσχεδίου να γίνει σε μια συνεδρίαση. 
Έχω την τιμή να σας αναγνώσω επιστολές που ήρθαν στο Προεδρείο. 
«Προς τον Πρόεδρο της Βουλής των Ελλήνων, κ. Μεϊμαράκη. 
Κύριε Πρόεδρε, σας γνωρίζω ότι στο νομοσχέδιο του Υπουργείου Οικονομικών: «Έγκριση της επικαιροποίησης του Μεσοπροθέσμου Πλαισίου Δημοσιονομικής Στρατηγικής 2013-2016», ειδικός αγορητής του ΠΑΣΟΚ θα είναι ο Βουλευτής κ. Σαχινίδης.»
Από τους Ανεξάρτητους Έλληνες: 
«Προς τον Πρόεδρο της Βουλής των Ελλήνων, κ. Ευάγγελο Μεϊμαράκη. 
Κύριε Πρόεδρε, σας γνωρίζουμε ότι στη συνεδρίαση της Ολομέλειας της 18ης Φεβρουαρίου 2013, κατά την οποία θα συζητηθεί το σχέδιο νόμου αρμοδιότητας Υπουργείου Οικονομικών: «Έγκριση της επικαιροποίησης του Μεσοπρόθεσμου Πλαισίου Δημοσιονομικής Στρατηγικής 2013-2016», ως ειδικός αγορητής των Ανεξαρτήτων Ελλήνων ορίζεται ο Βουλευτής κ. Επαμεινώνδας Μαριάς και Κοινοβουλευτικός Εκπρόσωπος ο κ. Κώστας Γιοβανόπουλος.»
Από το Λαϊκό Σύνδεσμο-Χρυσή Αυγή: 
«Προς τον κ. Ευάγγελο-Βασίλειο Μεϊμαράκη.
Κύριε Πρόεδρε της Βουλής των Ελλήνων, σας ενημερώνουμε πως για τη συνεδρίαση της Ολομέλειας της 18ης Φεβρουαρίου με θέμα ημερήσιας διάταξης: Μόνη συζήτηση επί της αρχής, των άρθρων και του συνόλου των σχεδίου νόμου του Υπουργείου Οικονομικών: «Έγκριση της επικαιροποίησης του Μεσοπρόθεσμου Πλαισίου Δημοσιονομικής Στρατηγικής 2013-2016», ορίζουμε ειδικό αγορητή τον Βουλευτή Β΄ Αθηνών Ηλία Παναγιώταρο».
Από τη Δημοκρατική Αριστερά:
«Προς τον κ. Ευάγγελο-Βασίλειο Μεϊμαράκη, Πρόεδρο της Βουλής των Ελλήνων. 
Κατά τη συζήτηση επί της αρχής, των άρθρων και του συνόλου του σχεδίου νόμου του Υπουργείου Οικονομικών: «Έγκριση της επικαιροποίησης του Μεσοπρόθεσμου Πλαισίου Δημοσιονομικής Στρατηγικής 2013-2016», ορίζουμε ειδική αγορήτρια τη Βουλευτή Α΄ Θεσσαλονίκης κ. Ασημίνα Ξηροτύρη».
Κύριοι συνάδελφοι, έχω την τιμή να ανακοινώσω στο Σώμα επιστολή του Πρωθυπουργού προς το Προεδρείο:
«Προς τον Πρόεδρο της Βουλής των Ελλήνων, κ. Ευάγγελο Μεϊμαράκη. Θέμα: «Κυβερνητική μεταβολή»
Έχουμε την τιμή να παρακαλέσουμε, όπως ανακοινώσετε στο Σώμα ότι με το π.δ.18/16-2-2013, που δημοσιεύτηκε στο ΦΕΚ 41/16-2-2013 (τ.Α΄), διορίστηκε ο Κυριάκος Βιρβιδάκης του Επαμεινώνδα στη θέση του Υφυπουργού Ανάπτυξης, Ανταγωνιστικότητας, Υποδομών, Μεταφορών και Δικτύων.».
Η ανωτέρω επιστολή θα καταχωρισθεί στα Πρακτικά της σημερινής συνεδρίασης. 
(Η προαναφερθείσα επιστολή έχει ως εξής:
                                       (Να φωτογραφηθεί η σελ.8)</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>):  Το λόγο έχει ο εισηγητής της Νέας Δημοκρατίας κ. Σπυρίδων-Άδωνις Γεωργιάδης για δεκαπέντε λεπτά. 
ΣΠΥΡΙΔΩΝ –</ChairmanSpeech> <Speech><Parlmember>ΑΔΩΝΙΣ ΓΕΩΡΓΙΑΔΗΣ</Parlmember>: Ευχαριστώ πάρα πολύ, κύριε Πρόεδρε.
Κυρίες και κύριοι συνάδελφοι, ξεκινώντας η σημερινή συνεδρίαση, η οποία αναφέρεται σε κάτι που είναι φαινομενικά τυπικό, με την έννοια ότι είμαστε υποχρεωμένοι από το ίδιο το πρόγραμμα να παρακολουθούμε σε τακτά χρονικά διαστήματα την πορεία της εφαρμογής του έτσι, ώστε να ξέρουμε κατά πόσο επιτυγχάνουμε ή όχι τους στόχους και να μπορούμε να ελέγξουμε τις τυχόν αποτυχίες του, νομίζω ότι δεν θα βρίσκαμε καλύτερη ημέρα από τη σημερινή για να κάνουμε αυτήν τη συζήτηση. 
Γιατί τι συζητάμε σήμερα; Συζητάμε το κατά πόσον από την ημέρα που ψηφίσαμε την τρίτη επικαιροποίηση του προγράμματος -στις 7 Νοεμβρίου πέρυσι- το μεσοδιάστημα που έχει μεσολαβήσει, κατά το οποίο έχουν γίνει κάποια σημαντικά γεγονότα, όπως είναι η τελευταία συμφωνία που πετύχαμε στο Εurogroup για τη μείωση των τόκων για την περίοδο χάριτος για τη νέα δανειακή σύμβαση, όλα αυτά τα νέα στοιχεία τα οποία έχουν προστεθεί στην εκτέλεση του προϋπολογισμού μας, είναι στοιχεία που έχουν επιδράσει θετικά –και πόσο θετικά- στην πορεία της εξελίξεως εσόδων – εξόδων του ελληνικού κράτους και τι αυτό σημαίνει για το μέλλον του ελληνικού λαού.
Ξέρετε όμως αυτή η συζήτηση δεν γίνεται εν κενώ. Αυτή η συζήτηση γίνεται σε μία χώρα όπου έχει καθημερινή επικαιρότητα και καθημερινή δραστηριότητα. 
Και σήμερα ειδικά, κυρίες και κύριοι συνάδελφοι, νομίζω ότι έχουμε πια μπροστά μας τη μεγάλη εικόνα, την οποία αν μπορούσαμε να κερδίσουμε, τα στοιχεία του παρόντος προγράμματος θα ήταν πολύ-πολύ καλύτερα. ΄Οσοι δε διαβάσουν έστω και μόνο την εισηγητική έκθεση, θα δουν ότι η πρώτη δέσμευση αυτού του προγράμματος είναι ότι, αν τα πρωτογενή πλεονάσματα τα οποία μπορούμε να εξασφαλίσουμε, είναι πολύ μεγαλύτερα του αναμενομένου, έχουμε το δικαίωμα να πάρουμε τα επιπλέον χρήματα από αυτά που έχουμε προϋπολογίσει –ένα τμήμα από αυτά τα επιπλέον χρήματα- και να τα δώσουμε, για να ενισχύσουμε τα αδύναμα στρώματα της κοινωνίας μας, τους χαμηλοσυνταξιούχους, εκείνους, οι οποίοι έχουν περισσότερο ανάγκη από τη δική μας βοήθεια, εφόσον όλα πηγαίνουν καλά και η χώρα παραμένει όρθια.
Κυρίες και κύριοι συνάδελφοι, για να πετύχει όμως αυτό το πρόγραμμα, για να πετύχουμε τη μείωση της ανεργίας, για να πάει ο τόπος μπροστά, χρειάζεται πρωτίστως το σύνολο της κοινωνίας μας να έχει προαποφασίσει ότι η Ελλάς θέλουμε να επιτύχει.
Και λέω «το σύνολο της κοινωνίας μας», γιατί όση προσπάθεια και να καταβάλει ο Πρωθυπουργός –ο εκάστοτε Πρωθυπουργός- όση προσπάθεια και να καταβάλουν τα μέλη της Κυβερνήσεως, όση προσπάθεια και να καταβάλουν οι Κοινοβουλευτικές Ομάδες που στηρίζουν μία κυβέρνηση ή η γραφειοκρατία του δημοσίου τομέα, εάν μία κοινωνία δεν θέλει να σωθεί, δεν θέλει να ορθοποδήσει, εάν δεν μπορούμε να συνεννοηθούμε στο ελάχιστο κοινό πολλαπλάσιο των αυτονοήτων πραγμάτων, η κοινωνία δεν μπορεί να σωθεί.
Και γιατί το λέω αυτό σήμερα; Κρατήστε, κύριε Υπουργέ, κυρίες και κύριοι συνάδελφοι, τρία γεγονότα των τελευταίων τριών ημερών: 
Γεγονός πρώτο: Ο Εμίρης του Κατάρ έχει δώσει προκαταβολή για να αγοράσει δύο νησάκια στην Ιθάκη, να χτίσει μαρίνες, να τα αξιοποιήσει τουριστικά, να πηγαίνει εκεί με τα γιοτ του, να δώσει δουλειά στη γύρω περιοχή. Τα νησάκια αυτά είναι ιδιωτών, κάποιων Ιθακήσιων. Έχει δώσει 500.000 ευρώ ως προκαταβολή. Ενώ είναι έτοιμος να αγοράσει τα νησάκια, κολλάει η διαδικασία μεταβιβάσεως στη γραφειοκρατία του ελληνικού δημοσίου και στην απειλή κάποιων οικολογικών οργανώσεων της περιοχής ότι θα προσφύγουν στο Συμβούλιο της Επικρατείας, για να μπλοκάρουν οποιαδήποτε επένδυση. Τι κάνει ο Εμίρης του Κατάρ; Μαζεύει το καπελάκι του και φεύγει. Και φεύγοντας δηλώνει: «Εσείς στην Ελλάδα δεν ψάχνετε για επενδυτές, αλλά για μαζοχιστές.».
Παράδειγμα δεύτερο, το οποίο πριν από λίγο το έδειξε ο «ΣΚΑΪ»: Γίνεται μία πολύ μεγάλη επένδυση στην Κρήτη, στο Νομό Λασιθίου. Σε μία περιοχή που έχει μείνει πάρα πολύ πίσω τουριστικά, έρχεται ένας γιγαντιαίος τουριστικός όμιλος και επενδύει σε αυτήν την εποχή της ανεργίας του 27%, σε αυτήν την εποχή που λέμε όλοι μας ότι θέλουμε να βρούμε δουλειά στους ανέργους και ότι στενοχωριόμαστε που το 60% των νέων είναι χωρίς δουλειά και επενδύει 286.000.000 ευρώ, για να χτίσει ξενοδοχειακές μονάδες και να βρει ο κόσμος δουλειά. 
Τι σημαίνει αυτό για την τοπική οικονομία; Σημαίνει νέες θέσεις εργασίας, σημαίνει κατανάλωση τοπικών προϊόντων, σημαίνει αύξηση των έργων στην Κρήτη. Προ ολίγου μία ομάδα οικολόγων της περιοχής ανακοίνωσε ότι προσφεύγει στο Συμβούλιο της Επικρατείας με στόχο να μπλοκάρει την επένδυση.
Άρα, θα σταματήσει η επένδυση δύο-τρία χρόνια, κύριε Υπουργέ, μέχρι να αποφανθεί το σοφό Συμβούλιο της Επικρατείας για το αν μπορεί να βρει ο κόσμος δουλειά και αν μπορεί να προχωρήσει η τοπική οικονομία. 
Παράδειγμα τρίτο και πιο γνωστό, γιατί πλέον έχει κάνει το γύρο του κόσμου: Το 2003 υπάρχει μια εταιρεία χρυσού στη Χαλκιδική. Αυτή η εταιρεία πτωχεύει. Στην πτώχευση της εταιρείας οι μεταλλωρύχοι καταλαμβάνουν τα ορυχεία, κλείνουν τους δρόμους και ζητάνε από την τότε κυβέρνηση να παρέμβει. Δεν μπαίνω στις λεπτομέρειες. Τελικώς, φτάνει αυτή η περιοχή στον «ΕΛΛΗΝΙΚΟ ΧΡΥΣΟ Α.Ε.», σε μία εταιρεία κατά βάση καναδικών συμφερόντων. Επένδυση για το ελληνικό δημόσιο 1,3 δισεκατομμύρια ευρώ, πέντε χιλιάδες θέσεις εργασίας, 400 εκατομμύρια ευρώ το χρόνο φόροι για το ελληνικό δημόσιο.
 Κάποιοι διαφωνούν. Θεμιτό να διαφωνούν, δημοκρατία έχουμε. Αντί να επιλέξουν τη θεσμική οδό της διαφωνίας, αποφασίζουν να πάρουν το νόμο στα χέρια τους και κάνουν τη γνωστή τρομοκρατική επίθεση που έγινε προχθές το βράδυ στις Σκουριές, με τους φύλακες που δέσανε, με τα μηχανήματα που κάψανε κ.λπ. διάφοροι κουκουλοφόροι, που προφανώς κάποιοι εκεί από το ΣΥΡΙΖΑ τους συμπαθούν κιόλας. Αποτέλεσμα: Η επιχείρηση σκοπεύει και σκέπτεται να αποχωρήσει από την Ελλάδα. Αποτέλεσμα: Αυτή η εικόνα κάνει το γύρο του κόσμου. 
Σας ρωτώ: Ποιος επενδυτής, κυρίες και κύριοι Βουλευτές, που θέλουμε τώρα να πείσουμε να έρθει να φέρει τα λεφτά του στην Ελλάδα, για να βρει ο κόσμος δουλειά, θα έρθει να φέρει τα χρήματά του στην Ελλάδα, όταν βλέπει τις εικόνες αυτές να κάνουν το γύρο του κόσμου; Μα όση προσπάθεια και να καταβάλλει ο Πρωθυπουργός, όση προσπάθεια και να καταβάλλει η Κυβέρνηση, κανένας δεν πρόκειται να φέρει τα χρήματά του στην Ελλάδα. Γιατί; Γιατί κάποιοι εξωθούν αυτήν την κοινωνία στα άκρα. Γιατί κάποιοι, ενώ δηλώνουν δεξιά και αριστερά ότι ενδιαφέρονται –δήθεν- για τους ανέργους, ότι ενδιαφέρονται –δήθεν- για τους απόρους, ότι ενδιαφέρονται –δήθεν- γι’ αυτούς που είναι κάτω από το όριο της φτώχειας, στην πραγματικότητα τι κάνουν; Κάνουν ό,τι μπορούν περισσότερο, για να μη βρει ο κόσμος δουλειά. Για να αυξηθεί μάλιστα η ανεργία, διώχνουν όχι μόνο τις πιθανές επενδύσεις, αλλά και αυτές που είναι ήδη εδώ, πιστεύοντας –και αυτό για εμένα είναι ένα δείγμα πολύ μεγάλης ανοησίας- ότι θα κερδίσουν, εάν παραλάβουν μία χώρα κατεστραμμένη και ότι την επομένη που θα έρθουν αυτοί στα πράγματα, θα μπορέσουν με ένα μαγικό ραβδί να γεννήσουν λεφτά. 
Αν ποτέ συμβεί αυτό όμως, θα διαπιστώσετε, κυρίες και κύριοι συνάδελφοι, ότι θα έχετε σπείρει ανέμους και θα θερίσετε θύελλες, γιατί έχετε υποσχεθεί στους πάντες τα πάντα. Και τότε, όταν θα καταλάβει ο ελληνικός λαός ότι με την κατάργηση ενός μόνο άρθρου του μνημονίου δεν γεννώνται λεφτά, τότε πιστεύω ότι θα είναι τα πράγματα πάρα πολύ αργά γι’ αυτόν τον τόπο. 
Αντίθετα, τι προσπαθεί να κάνει αυτή η Κυβέρνηση και τι κάνει με αυτό το πρόγραμμα; Όσο εσείς φωνάζετε, όσο εσείς μας κατηγορείτε, όσο εσείς γκρινιάζετε, όσο εσείς έστω και χωρίς να το θέλετε –να πειστώ εγώ ότι οι καταδίκες της βίας που κάνετε είναι αληθινές- δίνετε όμως κάλυψη ιδεολογική σε αυτούς που κάνουν όλα αυτά τα πράγματα, η δική μας Κυβέρνηση προσπαθεί να κρατήσει την Ελλάδα  όρθια και έχει αποτελέσματα. 
Κυρίες και κύριοι, αυτό το νομοσχέδιο που έχετε σήμερα μπροστά σας, που είναι επικαιροποίηση του μεσοπροθέσμου προγράμματος, αν το παρατηρήσετε, έχει ορισμένα πάρα πολύ σημαντικά στοιχεία. Πρώτα απ&apos; όλα, έχει μία πολύ μεγάλη και ραγδαία μείωση των προβλεπομένων ετησίων δαπανών του κράτους, σε σχέση με τα προβλεπόμενα στις 7 Νοεμβρίου, μόνο και μόνο ως αποτέλεσμα της μειώσεως των επιτοκίων και της επαναγοράς του ελληνικού χρέους που πέτυχε η Κυβέρνηση αυτή τον προηγούμενο μήνα. Ενώ δηλαδή προϋπολογίζαμε πολλά περισσότερα δισεκατομμύρια ευρώ το χρόνο, να πηγαίνουν σε τοκοχρεολύσια, γλυτώνουμε πολλά από αυτά τα δισεκατομμύρια και αυτό είναι ένα πολύ μεγάλο όφελος του ελληνικού λαού.
Όμως στην επιτροπή μας, κυρίες και κύριοι, δυστυχώς, ενώ έρχονται τα κόμματα για να τοποθετηθούν επί ενός συγκεκριμένου κειμένου και για να ανταλλάξουμε συγκεκριμένα επιχειρήματα, τελικά καταλήγουμε ο καθένας να λέει απλώς «την κασέτα του». Και θα μου επιτρέψετε να θέσω ορισμένες παραμέτρους σε αυτά που άκουσα από το συνάδελφο εισηγητή του ΣΥΡΙΖΑ, αλλά και από τους άλλους συναδέλφους, μήπως και φιλοτιμηθεί κάποιος να δώσει μία συγκεκριμένη απάντηση. 
Ερχόμαστε λοιπόν εμείς εδώ και λέμε ότι μειώσαμε τους τόκους. Σήμερα η Ελλάδα -για όσους δεν το ξέρουν, κύριε  Παναγιώταρε, γιατί μάλλον τα μπλέξατε στην ομιλία σας προχθές- δανείζεται με ένα από τα χαμηλότερα επιτόκια στον πλανήτη.
Έβλεπα προχθές την ανακοίνωση της ιταλικής κυβερνήσεως. Η ιταλική κυβέρνηση αύξησε τον ετήσιο δανεισμό της κατά 85 δισεκατομμύρια το 2012. Από τα 85 δισεκατομμύρια που δανείστηκε μία χώρα, η Ιταλία, τα 26 δισεκατομμύρια είναι χρήματα που δανείστηκε με μέσο όρο 6%, για να τα δανείσει στην Ελλάδα με 0,9%! 
Αυτοί, κυρίες και κύριοι των Ανεξαρτήτων Ελλήνων, είναι οι περίφημοι τοκογλύφοι. Δανείστηκαν 25 δισεκατομμύρια με 6%, μας τα δάνεισαν εμάς με 0,9% και έρχεται ο κ. Μαριάς και τους λέει τοκογλύφους. Γιατί;</Speech> 
<Speech><Parlmember>ΦΙΛΙΠΠΟΣ ΣΑΧΙΝΙΔΗΣ</Parlmember>: Οι Ρώσοι;</Speech>
<Speech><Parlmember>ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</Parlmember>: Οι Ρώσοι δεν έχουν δώσει ακόμα. Αγαπητέ κύριε Σαχινίδη, επίστεψαν οι Κύπριοι στους Ρώσους και δεν χρειάζεται να πούμε μέσα στη Βουλή τι πήραν ακριβώς. Δεν είναι σωστό.
Έρχομαι λοιπόν και λέω το εξής, για να είμαστε συνεννοημένοι: Με 6% δανείζεται η Ιταλία, με 0,9% δανείζει εμάς. Ανεβαίνει ο κ. Παναγιώταρος και ο κ. Μαριάς –τα ίδια είπαν περίπου- και είπαν για τοκογλύφους. Δεν βρίσκουμε και εμείς μερικούς τέτοιους τοκογλύφους για την προσωπική μας ζωή, μπας και σωθούμε, κύριε Παναγιώταρε;
Θα μπορέσει, επιτέλους, να μιλήσει κανένας επί των συγκεκριμένων αριθμών ή θα ερχόμαστε εδώ και θα λέει ο καθένας το μακρύ και το κοντό του; 
Είπε ο κ. Τσακαλώτος εκ μέρους του ΣΥΡΙΖΑ –το λέω για συναδέλφους που δεν ήταν στην επιτροπή- το εξής αμίμητο, κυρίες και κύριοι συνάδελφοι. Δεν μπορούσε να αναπτύξει επιχείρημα –δεν ξέρω αν το προσέξατε, κύριε Υπουργέ- για το ότι το επιτόκιο που δανειζόμαστε είναι υψηλό. Διότι προφανώς με 0,9% επιτόκιο και είκοσι χρόνια περίοδο χάριτος, εάν σε οποιονδήποτε από εμάς, στην προσωπική του ζωή, πηγαίνοντας σε μία τράπεζα, κάποιος έλεγε «πάρε χρήματα με 0,9% επιτόκιο, τα πρώτα δέκα χρόνια δεν πληρώνεις φράγκο, τα δεύτερα δέκα χρόνια θα πληρώσεις μόνο τους τόκους, δηλαδή το 0,9% και μετά από τη συμπλήρωση της εικοσαετίας θα αρχίσεις να αποπληρώνεις και το κεφάλαιο», θα νομίζαμε ότι μπήκαμε σε φιλανθρωπικό ίδρυμα και όχι σε τράπεζα και θα πανηγυρίζαμε. 
Επειδή λοιπόν ο κ. Τσακαλώτος δεν μπορούσε να απαντήσει επί των αριθμών –γιατί οι αριθμοί είναι πολύ ευνοϊκοί γι’ αυτήν την Κυβέρνηση, γι’ αυτήν την προσπάθεια- μας είπε το εξής αμίμητο –το παίρνω ακριβώς από τα Πρακτικά- επιχείρημα: «Δεν έχουν σημασία τα επιτόκια, εάν παραμένουν υψηλότερα από το ρυθμό της υφέσεως ή αντίστοιχα της αναπτύξεως». 
Μάλιστα. Δηλαδή, τι μας είπε ο κ. Τσακαλώτος; Ότι αφού εμείς έχουμε μία ύφεση –ας πούμε- 7%, έπρεπε να μας δανείσουν οι Ευρωπαίοι με μείον 8%. Με μείον 8% θα ήταν πολύ ευχαριστημένος ο κ. Τσακαλώτος και ο ΣΥΡΙΖΑ εάν μας είχαν δανείσει. 
Εάν μας δάνειζαν με μείον 6% -για να καταλάβετε τι μας είπε ο κ. Τσακαλώτος- δηλαδή αν έλεγαν ότι κάθε χρόνο θα μας αφαιρούσαν 6%, θα ερχόταν ο κ. Τσακαλώτος και θα έλεγε ότι δεν είναι επιτυχημένη η δανειακή σύμβαση γιατί –βάσει της φοβερής του θεωρίας- εάν το επιτόκιο είναι χαμηλότερο της υφέσεως, τότε είναι «ίσα βάρκα, ίσα νερά» και δεν έχει καμμία σημασία.
Αντιστρέφω λοιπόν το επιχείρημα –δεν βλέπω εδώ τον κ. Τσακαλώτο, φαντάζομαι ότι θα έρθει- και θέλω μία συγκεκριμένη απάντηση από την Κοινοβουλευτική Ομάδα του ΣΥΡΙΖΑ. Ωραία λοιπόν, αφού δεν έχουν σημασία τα επιτόκια, να μας τα αυξήσουν; Να ζητήσουμε να μας τα αυξήσουν, αφού δεν έχουν καμμία σημασία; Όταν, δηλαδή, ο ΣΥΡΙΖΑ λέει ότι πρόκειται να αναδιαπραγματευτεί τους όρους της δανειακής συμβάσεως, μήπως εννοεί ότι θέλει να ζητήσει από τους Ευρωπαίους να μας αυξήσουν τα επιτόκια, γιατί όσο και να τα μειώσουν, δεν έχει απολύτως καμμία σημασία; 
Εάν αυτός είναι ο στόχος σας, βγείτε τουλάχιστον να το πείτε με θάρρος στον ελληνικό λαό! Επίσης πρέπει να βγείτε με θάρρος στον ελληνικό λαό και να πείτε, αν θέλετε τελικά να έρθουν ξένες επενδύσεις στη χώρα.
Προσέξτε, όμως, αυτήν τη φορά, επειδή είμαστε όλοι μας σε εξαιρετικά οριακή στιγμή και η ανεργία πράγματι καλπάζει και, κατά τη γνώμη μας, η ανεργία δεν πρόκειται να πέσει εάν δεν έρθουν επενδύσεις για να βρει ο κόσμος δουλειά, θα πρέπει όλοι να μιλήσουμε με θάρρος. 
Λέω ένα παράδειγμα και απευθύνω το ερώτημα στην Κοινοβουλευτική Ομάδα των Ανεξαρτήτων Ελλήνων ως δείγμα πολιτικής ασυνέπειας. Στο πρόγραμμα των Ανεξαρτήτων Ελλήνων –δεν ξέρω πόσοι από εσάς, κυρίες και κύριοι συνάδελφοι, το γνωρίζετε- στη σελίδα 39, παράγραφος 2, ο κ. Καμμένος και η Κοινοβουλευτική Ομάδα πρότεινε ως μέσο αναπτύξεως της χώρας μας και μειώσεως της ανεργίας τη χρόνια εκμίσθωση βραχονησίδων. Και μάλιστα το πρόγραμμα μέσα λέει ότι πρέπει να γίνει χρόνια εκμίσθωση βραχονησίδων είτε αποκλειστικά σε ιδιώτες είτε μέσω ΣΔΙΤ σε ιδιώτες και δημόσιου τομέα και ότι μάλιστα πρέπει να γίνει ανάπτυξη μαρινών, λιμανιών, τουριστικών μονάδων. Όλα αυτά σε βραχονησίδες! Αυτό είναι στο πρόγραμμα των Ανεξαρτήτων Ελλήνων σελίδα 39, παράγραφος 2.
Έρχεται η Κυβέρνηση εδώ και φέρνει ως τροπολογία, αυτό που γράφει στο πρόγραμμα ακριβώς, δηλαδή κατά λέξη, το κόμμα των Ανεξαρτήτων Ελλήνων. Μη γελάτε, κύριε Μαριά. Το ξέρετε ότι λέω αλήθεια. Αν θέλετε, θα καταθέσω και στα Πρακτικά το πρόγραμμά σας.
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Θα σας απαντήσω μετά.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Παρακαλώ, κύριε συνάδελφε, μη διακόπτετε. Θα έρθει η σειρά σας και θα μιλήσετε.</ChairmanSpeech>
<Speech><Parlmember>ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</Parlmember>: Το κόμμα των Ανεξαρτήτων Ελλήνων έρχεται στη Βουλή και καταψηφίζει –προσέξτε- αυτό το οποίο είχε προτείνει στον ελληνικό λαό ως πρόγραμμα για να πέσει η ανεργία. 
Σας ερωτώ, τώρα: Είναι δυνατόν σ’ αυτήν τη χώρα να μπορέσουμε να ξεπεράσουμε στ’ αλήθεια την κρίση και να βρει ο κόσμος δουλειά, όταν οι Ανεξάρτητοι Έλληνες στη Βουλή –ως παράδειγμα το φέρνω- καταψηφίζουν το πρόγραμμα των Ανεξαρτήτων Ελλήνων; Όχι, με αυτόν τον τρόπο δεν μπορούμε να πάμε μπροστά, κυρίες και κύριοι συνάδελφοι. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή) 
Κύριε Πρόεδρε, κλείνω σε ένα λεπτό.
Τι περιλαμβάνει λοιπόν αυτή η επικαιροποίηση που έχετε μπροστά σας; Το πρόγραμμα αυτό είναι το πρόγραμμα που εξασφαλίζει τη δανειοδότηση της χώρας και άρα εξασφαλίζει την παρουσία της χώρας μας στο σκληρό πυρήνα της Ευρώπης, χάρη στην επιτυχία αυτού του προγράμματος και της Κυβερνήσεως, ως προς την εφαρμογή του.
Όχι ότι το πρόγραμμα δεν έχει αδυναμίες. Ασφαλώς, το πρόγραμμα έχει αδυναμίες. Ασφαλώς, η Κυβέρνηση διαπραγματεύεται διαρκώς ένα καλύτερο πρόγραμμα. Δεν περιμένουμε εσάς να μας το πείτε. Εμείς αλλάξαμε το πρόγραμμα επί τα βελτίω. Εδώ βλέπετε τους αριθμούς, πώς έχουν βελτιωθεί από το Νοέμβριο μέχρι σήμερα.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Παρακαλώ, κύριε συνάδελφε, συντομεύετε.</ChairmanSpeech>
<Speech><Parlmember>ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</Parlmember>: Κλείνω αμέσως, κύριε Πρόεδρε. 
Γιατί; Διότι όσο εσείς φωνάζετε και γκρινιάζετε, αυτή η Κυβέρνηση εργάζεται. Κι όσο εσείς περιμένετε να έχετε αποτέλεσμα στα τηλεοπτικά παράθυρα, αυτή η Κυβέρνηση φέρνει πραγματικά αποτελέσματα: Ανορθώνει την αξιοπιστία του ελληνικού λαού και βελτιώνει τους οικονομικούς δείκτες. 
Η Κυβέρνηση αυτή έχει μπροστά της μόνο ένα στοίχημα, το οποίο πράγματι είναι τεράστιο: Το πώς θα μπορέσουμε να μειώσουμε την ανεργία –γιατί αυτό παραμένει το μεγαλύτερο πρόβλημα της χώρας- και πώς θα μπορέσουμε να βρούμε στον κόσμο δουλειά. 
Για να βρούμε όμως στον κόσμο δουλειά, πρέπει επιτέλους κάποιοι να μαζέψουν τους κουκουλοφόρους τους, πρέπει επιτέλους να απαντήσουμε στους δήθεν οικολόγους και πρέπει επιτέλους να καταλάβουμε ότι δεν θα βρει ο κόσμος δουλειά, εάν διώχνουμε κάθε επενδυτή από αυτήν τη χώρα. 
Ευχαριστώ πολύ.
(Χειροκροτήματα από την πτέρυγα της Νέας Δημοκρατίας)</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού προηγουμένως ξεναγήθηκαν στην έκθεση της αίθουσας «ΕΛΕΥΘΕΡΙΟΣ ΒΕΝΙΖΕΛΟΣ» και ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, σαράντα τρεις μαθητές και μαθήτριες και έξι εκπαιδευτικοί από το Σχολείο Δεύτερης Ευκαιρίας Παλλήνης. 
 Η Βουλή σάς καλωσορίζει! Συγχαρητήρια που κάνετε αυτήν την προσπάθεια!
(Χειροκροτήματα από όλες τις πτέρυγες της Βουλής)
Κυρίες και κύριοι συνάδελφοι, το Κομμουνιστικό Κόμμα Ελλάδος ενημερώνει τον Πρόεδρο της Βουλής ότι κατά τη συζήτηση του νομοσχεδίου αρμοδιότητας του Υπουργείου Οικονομικών με θέμα: «Έγκριση της επικαιροποίησης του Μεσοπρόθεσμου Πλαισίου Δημοσιονομικής Στρατηγικής 2013-2016», ορίζει ως ειδικό αγορητή το Βουλευτή κ. Νικόλαο Καραθανασόπουλο. 
Επίσης, κύριοι συνάδελφοι, θα ήθελα να ανακοινώσω προς το Σώμα ότι
οι Υπουργοί Περιβάλλοντος, Ενέργειας και Κλιματικής Αλλαγής, Εξωτερικών, Οικονομικών, Ανάπτυξης, Ανταγωνιστικότητας, Υποδομών, Μεταφορών και Δικτύων και Υγείας κατέθεσαν σχέδιο νόμου με τίτλο: «Κύρωση των τροποποιήσεων των άρθρων 25 και 26 της Σύμβασης του Οργανισμού Ηνωμένων Εθνών για την προστασία και τη χρήση των διασυνοριακών υδάτων και των διεθνών λιμνών».
Επίσης οι Υπουργοί Αγροτικής Ανάπτυξης και Τροφίμων, Εξωτερικών και Οικονομικών κατέθεσαν σχέδιο νόμου με τίτλο: «Μνημόνιο Κατανόησης μεταξύ του Υπουργείου Αγροτικής Ανάπτυξης και Τροφίμων της Ελληνικής Δημοκρατίας και του Υπουργείου Γεωργίας και Αγροτικής Ανάπτυξης της Ρουμανίας στο Γεωργικό Τομέα».
Παραπέμπονται στις αρμόδιες Διαρκείς Επιτροπές. 
Το λόγο έχει η εισηγήτρια του ΣΥΡΙΖΑ κ. Νάντια Βαλαβάνη για δεκαπέντε λεπτά.</ChairmanSpeech>
<Speech><Parlmember>ΟΛΓΑ-ΝΑΝΤΙΑ ΒΑΛΑΒΑΝΗ</Parlmember>: Ευχαριστώ, κύριε Πρόεδρε.
 Κυρίες και κύριοι Βουλευτές, ο κ. Γεωργιάδης έκανε πράγματι μια αξιέπαινη προσπάθεια να μετατοπίσει την ατζέντα από το μεσοπρόθεσμο σε άλλα ζητήματα.
 Εγώ δεν θα τον ακολουθήσω. Θα πω μόνο για το θέμα που ανέφερε, της Κρήτης, για την επένδυση στο Τοπλού, ότι αυτή η μεγάλη εταιρεία, που θα δώσει ψωμί είναι γνωστοί απατεώνες –όταν λέμε «απατεώνες», μιλάμε για διεθνείς απατεώνες- τους οποίους το Συμβούλιο Επικρατείας με απόφασή του επί χρόνια, είχε αποκλείσει, προστατεύοντας την περιοχή.
Όσο για τα άλλα, για το χρυσό, που είναι ένα πάρα πολύ σοβαρό ζήτημα, θα πω μόνο ότι αυτοί που διαδηλώνουν εδώ και ένα χρόνο, κάθε βδομάδα μαζί με την πλειοψηφία του λαού της περιοχής -που κάτι ξέρει, εν πάση περιπτώσει, για να διαδηλώνει και σίγουρα δεν στρέφεται ενάντια στα συμφέροντά του- είναι οι ίδιοι ακριβώς που δεν υπήρχε καμμιά περίπτωση, όπως καταλαβαίνετε, με οποιονδήποτε τρόπο να μπορέσουν να υποθάλψουν στουπιά, φωτιές και τα σχετικά. 
Θα θυμίσω μόνο το εξής: Τον Μάρτιο του 1933, όταν κάηκε το Ράιχσταγκ,  ποιον έπιασε τότε η ναζιστική αστυνομία; Ένα νεαρό, σχετικά άγνωστο, Βούλγαρο κομμουνιστή, ονόματι Γκεόργκι Δημητρόφ, και τον παρέπεμψαν για τον «Εμπρησμό του Ράιχσταγκ». Την ιστορία την ξέρετε και σε σχέση με το πώς κατάφερε να γίνει κατήγορος του Γκέμπελς από κατηγορούμενος, να αθωωθεί, και τι απέδειξε η ιστορία μετά για τη συνέχεια.
Αγαπητοί κυρίες και κύριοι Βουλευτές, θα ήθελα να ξεκινήσω ανάποδα από ό,τι συνηθίζουμε, γιατί θεωρώ ότι είναι τόσο σοβαρά αυτά τα ζητήματα, που δεν θα ήθελα να μην προλάβω να αναφερθώ στο τέλος. Πριν λοιπόν αρχίσω να μιλώ για τους αριθμούς και για τα συμπεράσματα γύρω από τους αριθμούς, σε σχέση με την επικαιροποίηση του μεσοπρόθεσμου προγράμματος, θα ήθελα να μιλήσω για τους ίδιους τους ανθρώπους. 
Το ίδιο το μεσοπρόθεσμο -και όχι η επικαιροποίησή του- που δεν είναι τίποτε άλλο από τη χρονική προβολή του μνημονίου στην τετραετία 2013-2016, είναι αυτό που έχει δραματικές πραγματικά συνέπειες για τη ζωή της συντριπτικής εργαζόμενης πλειοψηφίας της ελληνικής κοινωνίας. Ωστόσο, αν περιδιαβείτε τους πίνακες της επικαιροποίησης, θα σας χτυπήσουν σίγουρα στο μάτι κάποια ζητήματα για κάποιες κατηγορίες ανθρώπων, που πράγματι γίνεται ακόμη πιο δραματική η ζωή τους εξαιτίας αυτής της «επικαιροποίησης». 
Θα αναφερθώ εντελώς συνοπτικά. Στην υγεία εισάγετε συνεισφορά ασφαλισμένου στο νοσοκομείο. Ο άρρωστος θα πληρώνει, πλέον, τη νοσηλεία του για εξοικονόμηση 115 εκατομμυρίων ευρώ. Εγώ θα σας πω ότι σήμερα πληρώνουν το ποσό μόνο των 5 ευρώ, για να έρθουν στα νοσοκομεία και το αποτέλεσμα είναι –απ’ ό,τι μου είπαν πριν μία εβδομάδα που ήμουν στο Νοσοκομείο της Νάουσας, σε μια περιοχή μεγάλης ανεργίας, εργατική και ταυτόχρονα αγροτική- ότι έχει πέσει κατακόρυφα η επισκεψιμότητα, γιατί ο κόσμος δεν έχει να δώσει τα 5 ευρώ για να μπορέσει να εξεταστεί.
Αυτήν τη στιγμή θα πρέπει να δοθεί κάποιου είδους λύση. Δεν μπορεί να περιμένει το τεράστιο πρόβλημα των ανασφαλίστων, που δεν μπορούν να έχουν βιβλιάριο υγείας. Αφορά πάνω από τους μισούς στον ΟΑΕΕ και πάνω από το ένα τρίτο στο ΙΚΑ, μακροχρόνια άνεργους, αλλά και εργαζομένους με ελάχιστα μεροκάματα, που δεν καλύπτονται ούτε αυτοί ούτε οι οικογένειές τους ούτε τα παιδιά τους. Τα κοινωνικά ιατρεία δεν μπορούν να υποκαταστήσουν το ρόλο του κοινωνικού κράτους. 
Στους ανασφάλιστους ηλικιωμένους και υπερήλικες, για εξοικονόμηση 62,3 εκατομμύρια ευρώ για το διάστημα 2013-2016, κόβεται η σύνταξη των 340 ευρώ το μήνα. Πρόκειται για χιλιάδες ανθρώπους ογδόντα και ενενήντα χρόνων, απ’ αυτούς που διαδήλωναν την προηγούμενη εβδομάδα, παλιννοστούντες από τις δημοκρατίες της πρώην Σοβιετικής Ένωσης και από τη Βόρειο Ήπειρο. Τα τέσσερα κριτήρια της καινούργιας νομοθετικής ρύθμισης, που πρέπει και τα τέσσερα να ισχύουν αθροιστικά, είναι τέτοια, ώστε να μην καλύπτεται η πλειοψηφία αυτών των ανθρώπων. Πρέπει να αντιμετωπιστεί άμεσα. 
Θα μου επιτρέψετε, να μη μιλήσω για τα θέματα της παιδείας, γιατί η συνάδελφος κ. Φωτίου θα σας δείξει πώς το σχέδιο «Αθηνά» κόπηκε και ράφτηκε ακριβώς πάνω στους πίνακες του μεσοπρόθεσμου. 
Θα μου επιτρέψετε όμως να μιλήσω για κάποια θέματα που αφορούν το ένστολο προσωπικό των Ενόπλων Δυνάμεων και των Σωμάτων Ασφαλείας. Εδώ έχει πέσει, πραγματικά, ένα φοβερό «τσεκούρι». Μιλήσαμε την προηγούμενη εβδομάδα για κρατικά και στρατιωτικά απόρρητα, στην τροπολογία που είχε σχέση με τη διευκόλυνση των ιδιωτικοποιήσεων και, παραδίδοντάς τα, μιλούσαμε τότε για το ηθικό και πόσο το ηθικό είναι πολύ σημαντικό για να έχεις αξιόμαχες Ένοπλες Δυνάμεις και αξιόπιστα Σώματα Ασφαλείας.
Δεν ξέρω πώς αυτοί οι άνθρωποι στέκονται ή πώς θα στέκονται απέναντι στα καθήκοντά τους όταν, πέρα από αυτά που έχουν κοπεί αναδρομικά από την 1η Ιουλίου 2012, προβλέπεται ότι θα κοπούν ακόμα 78 εκατομμύρια από το ενιαίο μισθολόγιο το 2013 και εισάγεται ένα νέο μισθολόγιο το 2014, για το οποίο δεν ξέρουν μάλλον ούτε οι ίδιοι, που κόβει άλλα 88 εκατομμύρια από τους τότε μισθούς τους. 
Υπάρχει και η μοναδική περίπτωση των συνταξιούχων του Στρατού και των Σωμάτων Ασφαλείας, των Αποστράτων, που τους «τσεκουρώνουν» διπλά. Κόβονται οι συντάξεις τους με βάση τις γενικές περικοπές όλου του πληθυσμού, αλλά κάθε φορά που υπάρχει μείωση της μισθοδοσίας των εν ενεργεία, κόβονται και από εκεί, επειδή είναι συνδεδεμένες μαζί τους. Αυτοί χάνουν ακόμα περισσότερο, από 200 εκατομμύρια το 2013 και το 2014.
Και θα ήθελα να πω και για τους αγρότες, από τους οποίους τα κατάφερε τόσο καλά το κράτος, ώστε να κόψει 152 εκατομμύρια από τις επιστροφές φόρου φέτος και από τη μείωση της επιδότησης του ειδικού φόρου κατανάλωσης ντίζελ, από το οποίο κερδίζει άλλα 130 εκατομμύρια, με αποτέλεσμα αυτήν τη στιγμή μεγάλα τμήματά τους χάρη και στην χαριστική εκχώρηση και εξαφάνιση μέσα στην Τράπεζα Πειραιώς, της Αγροτικής Τράπεζας, να μην είναι σε θέση να χρηματοδοτήσουν το νέο κύκλο καλλιεργειών.
Θα ήθελα λοιπόν κλείνοντας αυτήν την αναφορά να καταθέσω στα Πρακτικά δυο γράμματα από το σύνολο των Ομοσπονδιών των Σωμάτων Ασφαλείας προς την ελληνική Βουλή: Ένα γράμμα από το Σύνδεσμο Υποστήριξης και Συνεργασίας των Μελών των Ενόπλων Δυνάμεων, του ΣΥΣΜΕΔ και μια μελέτη υποδειγματική, οικονομική μελέτη σαράντα δυο σελίδων, με πλήρεις πίνακες, που προέρχεται από το Σύνδεσμο Υποστήριξης και Συνεργασίας Μελών Ενόπλων Δυνάμεων, με βάση την οποία αποδεικνύεται –και αυτό ισχύει και για τα Σώματα Ασφαλείας, γιατί ξέρετε ότι είναι κοινό το μισθολόγιο- ότι το 65% των στρατιωτικών οικογενειών και των οικογενειών των ανδρών και γυναικών που υπηρετούν στα Σώματα Ασφαλείας, βρίσκονται αυτήν τη στιγμή  σε διαδικασία φτωχοποίησης.  
Τα καταθέτω στα Πρακτικά.
(Στο σημείο αυτό η Βουλευτής κ. Όλγα -Νάντια Βαλαβάνη καταθέτει για τα Πρακτικά τα προαναφερθέντα έγγραφα, τα οποία βρίσκονται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
Ας έρθουμε, λοιπόν, τώρα στα γενικότερα συμπεράσματα, σε σχέση με την «επικαιροποίηση» του μεσοπρόθεσμου. 
Τη μέρα που συζητούσαμε το «επικαιροποιημένο» μεσοπρόθεσμο στην Επιτροπή Οικονομικών Υποθέσεων της Βουλής, ο γνωστός και κάθε άλλο παρά αριστερός οικονομικός αναλυτής Βόλφγκανγκ Μινχάου έγραφε στη «FINANCIAL TIMES DEUTSCHLAND» σε άρθρο με τίτλο «Η Ευρωζώνη παραμένει μη βιώσιμη»: «Το τραπεζικό σύστημα της Ευρωζώνης είναι υποκεφαλαιοποιημένο κατά 500 δισεκατομμύρια έως 1 τρισεκατομμύριο ευρώ. Το πρόβλημα δεν είναι μόνο οι ισπανικές τράπεζες αλλά και οι γερμανικές και οι γαλλικές, οι οποίες όμως είναι πιο επιδέξιες στο να κρύβουν τις απώλειές τους. Εάν η ανάκαμψη αποδειχθεί τόσο ρηχή όσο τη θεωρώ, αυτές οι απώλειες θα εμφανιστούν σύντομα».
 Η «ρηχή ανάκαμψη» αναφέρεται στις εκτιμήσεις για ξεπέρασμα της ύφεσης προς το τέλος του 2013, καθώς τα στοιχεία της ίδιας μέρας της ΕUROSTAT για το τελευταίο τρίμηνο ως προς το συνολικό ΑΕΠ της περιοχής, αποδεικνύουν ότι η Ευρωζώνη το 2012 μπήκε σε ύφεση, κλείνοντας με συρρίκνωση του ΑΕΠ της κατά μείον 0,9% σε σύγκριση με το προηγούμενο έτος. 
Με αρνητικό πρόσημο έκλεισε το τελευταίο τρίμηνο ολόκληρο το Διευθυντήριο της Ένωσης και κέντρο εκπόρευσης των νεοφιλελεύθερων πολιτικών συντονισμένης λιτότητας για το σύνολο των χωρών της Ευρώπης, η Γερμανία, η Γαλλία, η Ολλανδία, η Αυστρία και Φινλανδία, κυρίως λόγω μείωσης των εξαγωγών αλλά και των επενδύσεών τους, καθώς επιβεβαιώνεται η διαπίστωση που είχαμε κάνει στη συζήτηση για τον προϋπολογισμό του 2013, ότι με αυτήν την πολιτική, διαχέοντας σε όλες τις χώρες μια ενορχηστρωμένη λιτότητα, πριονίζουν το ίδιο το κλαδί που κάθονται πάνω του.
Χαρακτηριστικότερη περίπτωση είναι αυτή της Γερμανίας, όπου η αντικατάσταση των βασικών εμπορικών Ευρωπαίων εταίρων της, κυρίως με την Κίνα, αποδεικνύεται ανεπαρκής. 
Δεν θα αναφερθώ στις τεράστιες απώλειες των χωρών του Νότου, γιατί δεν έχω χρόνο. Θα σας πω μόνο ότι η Ευρωζώνη έκλεισε το Δεκέμβριο του 2012 με ιστορικά υψηλό ποσοστό ανεργίας, 11,7% ή δεκαοκτώ  εκατομμύρια επτακόσιες χιλιάδες ανέργους. Σήμερα ένα στα τρία παιδιά στην Ευρωπαϊκή Ένωση και εκατόν είκοσι εκατομμύρια του πληθυσμού, το ¼, ζουν σε αυτό που περιγράφεται «στο χείλος ή κάτω από το όριο φτώχειας». 
Όλα αυτά έχουν σημασία, όταν η σύγκρουση στο Εurogroup ανάμεσα στα λεγόμενα «γεράκια» και «περιστέρια» της λιτότητας, σύμφωνα με την τελευταία ορολογία, στα οποία ηγούνται αντίστοιχα η Γερμανία και η Γαλλία, κατέληξε, όπως οποιαδήποτε μάχη με θέμα την ποσολογία και την ένταση της λιτότητας, σύμφωνα με τη Στέφανι Μπλάνκενμπουργκ της «GUARDIAN», σε «ιδεολογική θριαμβολογία για ψίχουλα… για έναν προϋπολογισμό, που δεν είναι τίποτε άλλο παρά χαρτζιλίκι». 
Το ουσιαστικό διακύβευμα βέβαια είναι άλλο: Το Ευρωπαϊκό Δημοσιονομικό Σύμφωνο, σε ισχύ από 1-1-2013, που εμποδίζει τις χώρες της Ευρώπης να δανειστούν πέρα από ένα ιστορικά χαμηλό χρέος προς ΑΕΠ, που ποτέ δεν πιάστηκε μέχρι σήμερα, για οποιονδήποτε λόγο -λιμό, σεισμό, καταποντισμό, οικολογική καταστροφή, μαζική ανεργία, πόλεμο. Στο εξής, υποτίθεται ότι οι κυβερνήσεις κάνουν στο πλάι και, αν υπάρχουν τέτοια προβλήματα, τα αντιμετωπίζει με γνώμονα το χρέος ο ιδιωτικός τομέας. Ό,τι δηλαδή ακριβώς Κυβέρνηση και τρόικα μάς λένε ότι πρέπει να κάνουμε στην Ελλάδα, τη βυθισμένη στην ύφεση και χτυπημένη από τις μνημονιακές πολιτικές, χειρότερα και από χώρα σε πόλεμο, προκειμένου να υπάρξει και πάλι ανάπτυξη και απασχόληση. 
Δεν θα σας πω, γιατί δεν έχω χρόνο, αυτά που ήθελα να σας πω για το διεθνές κλίμα. 
Θα σας πω όμως ότι το «επικαιροποιημένο» μεσοπρόθεσμο, η ψήφιση του οποίου αποτελεί προαπαιτούμενο για την έγκριση και εκταμίευση των 2,8 δισεκατομμυρίων ευρώ της κλασματικής δόσης του Φεβρουαρίου, κατατέθηκε προς έγκριση, με την Κυβέρνηση να επιδίδεται σε «εμπόριο αισιοδοξίας», καθώς από τον Πρωθυπουργό μέχρι τον Υπουργό Οικονομικών δεν διστάζουν να κάνουν δηλώσεις παντελώς αστήρικτες από την άποψη των ίδιων των ποσοτικοποιημένων στόχων, που το πρόγραμμά τους συμπεριλαμβάνει, προκειμένου να καταφέρουν να αναγεννήσουν ψευδαισθήσεις ότι έχουμε «πιάσει πάτο», άρα τα πράγματα από εδώ και πέρα δεν μπορεί παρά να πάνε προς το καλύτερο.  
Έτσι ο Πρωθυπουργός επιμένει να επαναλαμβάνει σε κάθε ευκαιρία αυτό που πρωτοδιατύπωσε στην ομιλία του, κατά τη συζήτηση για τον προϋπολογισμό του 2013, ότι φέτος θα μπουν περισσότερα χρήματα στην οικονομία σε σύγκριση με όσα θα βγουν, πράγμα που σημαίνει ότι το ΑΕΠ θα πρέπει το 2013 να παρουσιάσει, για πρώτη φορά από το 2008, μεγέθυνση. 
Σύμφωνα όμως, με το μεσοπρόθεσμο, η ύφεση θα είναι -4,5%, το έλλειμμα του κρατικού προϋπολογισμού στο -5,2%, το έλλειμμα της γενικής κυβέρνησης στο -4,3%. Μόνο το πρωτογενές αποτέλεσμα της γενικής κυβέρνησης για το 2013 εμφανίζεται στο επικαιροποιημένο μεσοπρόθεσμο διορθωμένο σε πλεόνασμα 0,3%, καθώς στην εκδοχή του ν. 4093/2012 προβλεπόταν μηδενικό. 
Επίσης πουθενά δεν διευκρινίζεται ότι μνημονιακή υποχρέωση για το πλεόνασμα-στόχο για κάθε έτος της τετραετίας αποτελεί, εφόσον αυτό παρουσιαστεί, να καταλήξει ολόκληρο στον ειδικό λογαριασμό των δανειστών στην Τράπεζα της Ελλάδας για την αποπληρωμή του χρέους και μαζί και το 30% του υπερβάλλοντος πλεονάσματος, αν αυτό καταφέρει να υπάρξει. 
Με άλλα λόγια, πρόβλεψη Κυβέρνησης και τρόικας είναι το αντίθετο από αυτό που ευαγγελίζεται ο Πρωθυπουργός. Και το 2013 θα μπουν στην οικονομία αισθητά λιγότερα χρήματα από όσα θα βγουν. 
Πρέπει να ομολογήσω ότι με παρέσυρε τελικά λίγο ο κ. Γεωργιάδης και στα λεπτά, που έπρεπε να μιλήσω για το κρίσιμα σοβαρό θέμα του μεσοπρόθεσμου, αναγκάστηκα να αναφερθώ αλλού.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Υπάρχει και η δευτερολογία σας, κυρία συνάδελφε.</ChairmanSpeech> 
<Speech><Parlmember>ΟΛΓΑ-ΝΑΝΤΙΑ ΒΑΛΑΒΑΝΗ</Parlmember>: Θα σας πω μόνο –και κλείνω- ότι η πολιτική αυτή είναι μία πολιτική που και ξεδιπλωμένη μέσα στο χρόνο δεν έχει κανένα μέλλον. 
Ο Πολ Κρούγκμαν έγραψε πολύ χαρακτηριστικά στην «HUFFINGTON POST» ότι αυτό που γίνεται στην Ελλάδα, δεν αποτελεί απλώς ένα πείραμα, αλλά ένα «παρανοϊκό πείραμα». Και επειδή δεν νομίζω ότι οι Έλληνες έχουν καμμία διάθεση να παίξουν το ρόλο των «guinea pigs», είναι στο χέρι τους πραγματικά να θέσουν τέρμα στο πείραμα, στο πρωτόκολλο, και να μπορέσουν να ανακόψουν το δρόμο προς τα κάτω, κάνοντας την αποφασιστική στροφή για την ανάπτυξη και για να ξανασταθεί στα πόδια της η πλειοψηφία του εργαζόμενου λαού, που αυτήν τη στιγμή καταβαραθρώνεται. 
Σας ευχαριστώ πολύ.
(Χειροκροτήματα από την πτέρυγα του ΣΥΡΙΖΑ-ΕΚΜ)</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Κυρίες και κύριοι συνάδελφοι, έχω την τιμή να ανακοινώσω στο Σώμα ότι από τα άνω δυτικά θεωρεία παρακολουθούν τη συνεδρίασή μας, αφού ξεναγήθηκαν στην έκθεση της αίθουσας «ΕΛΕΥΘΕΡΙΟΣ ΒΕΝΙΖΕΛΟΣ» και ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, σαράντα ένας μαθητές και μαθήτριες και έξι εκπαιδευτικοί από το 11ο Γυμνάσιο Ηρακλείου Κρήτης. 
Η Βουλή τούς καλωσορίζει.
(Χειροκροτήματα από όλες τις πτέρυγες της Βουλής)
Το λόγο έχει ο ειδικός αγορητής του ΠΑΣΟΚ κ. Φίλιππος Σαχινίδης για δεκαπέντε λεπτά.</ChairmanSpeech>
<Speech><Parlmember>ΦΙΛΙΠΠΟΣ ΣΑΧΙΝΙΔΗΣ</Parlmember>: Ευχαριστώ, κύριε Πρόεδρε. 
Κυρίες και κύριοι συνάδελφοι, συζητάμε σήμερα το επικαιροποιημένο «Μεσοπρόθεσμο Πλαίσιο Δημοσιονομικής Στρατηγικής 2013-2016». Στο νέο μεσοπρόθεσμο πλαίσιο αποτυπώνεται το δημοσιονομικό όφελος που προκύπτει από τις πρόσφατες αποφάσεις των θεσμικών οργάνων της Ευρωπαϊκής Ένωσης να μειώσουν ακόμη περισσότερο τα επιτόκια, με τα οποία δανείστηκε η χώρα μας από το πρόγραμμα της επαναγοράς του χρέους, αλλά και την απόδοση στη χώρα μας των κερδών από τη διακράτηση ελληνικών ομολόγων από την Ευρωπαϊκή Κεντρική Τράπεζα, καθώς και από τις εθνικές κεντρικές τράπεζες.
Όπως τονίζεται στην εισηγητική έκθεση, στην επικαιροποίηση αυτή δεν ενσωματώνονται νεότερες εκτιμήσεις για τα μακροοικονομικά μεγέθη. Έτσι εκτιμήσεις για τα φορολογικά και τα ασφαλιστικά έσοδα που επηρεάζονται καθοριστικά από την πορεία της ανάπτυξης και της απασχόλησης, δεν έχουν αναθεωρηθεί ως προς αυτήν την παράμετρο.
Κάνω αυτήν την επισήμανση, γιατί κατά τη διάρκεια της προηγούμενης διετίας η βαθύτερη ύφεση, σε σχέση με τις εκτιμήσεις, ευθυνόταν τις περισσότερες φορές, για τις αποκλίσεις στα φορολογικά και ασφαλιστικά έσοδα. Γι’ αυτό εκτιμώ ότι είναι πολύ σημαντικό να λαμβάνονται υπ’ όψιν όλες οι νεότερες εκτιμήσεις για τα μακροοικονομικά μεγέθη και να ενεργοποιούνται άμεσα οι ελεγκτικοί μηχανισμοί, όταν παρατηρούνται υστερήσεις έναντι των στόχων.
Η περιορισμένη ρευστότητα στην αγορά σε συνδυασμό με τις υφεσιακές συνέπειες του εμπροσθοβαρούς προγράμματος, που είχε ως αποτέλεσμα τα μέτρα της διετίας 2013-2014 να υιοθετηθούν στο μεγαλύτερο μέρος τους από το 2013, όλα αυτά καθιστούν δυσκολότερη την επίτευξη των στόχων. Μεταξύ των παραγόντων που επιδρούν αρνητικά ως προς την επίτευξη των στόχων, είναι και η παρατηρούμενη, λόγω των δύσκολων συνθηκών, άμβλυνση της φορολογικής συνείδησης. 
Επισημαίνεται ότι στους πίνακες που έχουν κατατεθεί, δεν περιλαμβάνονται οι πιθανές δημοσιονομικές συνέπειες από την ανακεφαλαιοποίηση του τραπεζικού συστήματος. Πρακτικά αυτό σημαίνει ότι μπορεί να υπάρξει μία αύξηση του δημοσιονομικού ελλείμματος, όπως αυτό μετριέται από τη EUROSTAT στα έτη κατά τα οποία θα καταβληθούν τα ποσά για την ανακεφαλαιοποίηση στις τράπεζες.
Τις τελευταίες ημέρες γίνεται μία συζήτηση που για πολλούς μπορεί να φαίνεται ότι έχει ακαδημαϊκό χαρακτήρα. Εκτιμώ ότι είναι η πιο σημαντική συζήτηση που διεξάγεται δημόσια. Αναφέρομαι στη συζήτηση για τον υφεσιακό χαρακτήρα του προγράμματος, μία συζήτηση που αποδεικνύει πόσο καθοριστικό είναι να επιστρέψει η οικονομία μας σε θετικούς ρυθμούς ανάπτυξης, αλλά θέτει βέβαια και ζητήματα που σχετίζονται με το παραγωγικό πρότυπο της χώρας, ένα παραγωγικό πρότυπο που θα επιτρέψει την ευνοϊκότερη επανένταξη της ελληνικής οικονομίας στον παγκόσμιο καταμερισμό της εργασίας. Αυτή είναι η αναγκαία προϋπόθεση, για να αποκτήσει η οικονομία τη δυνατότητα να δημιουργεί νέες θέσεις εργασίας, ώστε να επιστρέψουν σε δουλειές όσοι σήμερα είναι άνεργοι ή να βελτιωθούν τα εισοδήματα των εργαζομένων.
Θεωρώ ότι η χώρα δεν έχει περιθώρια να αφήσει την ανεργία -που έχει φτάσει πλέον στο ένα εκατομμύριο τριακόσιες χιλιάδες άτομα- να αυξηθεί κι άλλο, ιδιαίτερα αν συνυπολογίσουμε ότι η ανεργία μεταξύ των νέων έχει πλέον προσεγγίσει το 60%. 
Τίθεται λοιπόν πολλές φορές και εκ του πονηρού από συναδέλφους του ΣΥΡΙΖΑ το ερώτημα, αν το Πρόγραμμα Δημοσιονομικής Προσαρμογής έχει υφεσιακό χαρακτήρα. Απαντώ ξεκάθαρα: Κάθε πρόγραμμα δημοσιονομικής προσαρμογής επιβραδύνει την ανάπτυξη ή βαθαίνει την ύφεση.  
Το ελληνικό όμως πρόγραμμα έχει μια πρόσθετη ιδιαιτερότητα. Άρχισε να εφαρμόζεται σε μια περίοδο κατά την οποία η ελληνική οικονομία ήταν ήδη σε ύφεση από το 2008. Από τη διεθνή εμπειρία προκύπτει ότι η πιθανότητα μια δημοσιονομική προσαρμογή που ξεκινά με ύφεση, να τη βαθύνει ή να την προεκτείνει, είναι διπλάσια από την πιθανότητα μια δημοσιονομική προσαρμογή που δρομολογείται σε ύφεση ανάκαμψης, να οδηγήσει σε ύφεση. Αυτό εξηγεί σε ένα μεγάλο βαθμό και το ζήτημα της αποτελεσματικότητας των μέτρων, που πολλές φορές τίθεται στη δημόσια συζήτηση.
Υποστηρίζεται, δηλαδή, από πολλούς Βουλευτές του ΣΥΡΙΖΑ -το έχω ακούσει όμως και από Βουλευτές της Νέας Δημοκρατίας- ότι το πρόγραμμα πέτυχε μικρό μέχρι σήμερα δημοσιονομικό όφελος σε σύγκριση με το μεγάλο οικονομικό και κοινωνικό κόστος.
Η άποψη αυτή παραγνωρίζει ότι το πρόγραμμα αυτό τέθηκε σε μια περίοδο που η οικονομία ήταν ήδη σε ύφεση από το 2008. Αν λοιπόν κάποιος θέλει να κάνει αξιολόγηση της αποτελεσματικότητας των μέτρων, θα πρέπει να κάνει συγκρίσεις με ανάλογες εμπειρίες. Δηλαδή θα πρέπει να αξιολογήσει ποια ήταν η αποτελεσματικότητα προγραμμάτων δημοσιονομικής προσαρμογής, που εφαρμόστηκαν σε χώρες, οι οποίες ήταν και αυτές σε ύφεση, όταν ξεκίνησε η εφαρμογή αυτού του προγράμματος.
Αξιολογώντας πάντως την προσαρμογή, ο Πέτερ Μπόφινγκερ -διαβάζω από το βιβλίο του «Επιστροφή στο μάρκο»- λέει τα εξής: «Καμμία χώρα δεν παρουσίασε τόσο μεγάλη επιτυχία στη δημοσιονομική εξυγίανση όσο η Ελλάδα». Και συνεχίζει: «Ενώ το πραγματικό δημόσιο έλλειμμα περιορίστηκε από το 2009 έως και το 2012 κατά 8,6 ποσοστιαίες μονάδες, το κυκλικά διορθωμένο έλλειμμα βελτιώθηκε πολύ περισσότερο κατά δεκατέσσερις ποσοστιαίες μονάδες».
Αυτό και μόνο δείχνει ότι στη διετία 2010-2011 εξουδετερώθηκε στο σύνολό του το διαρθρωτικό έλλειμμα το οποίο είχε αποτυπωθεί στα μεγέθη του 2009.
Κυρίες και κύριοι συνάδελφοι, πριν από τις εκλογές, όταν πλέον ήταν αποδεκτό ότι είχαμε διανύσει τα δύο τρίτα του δρόμου της δημοσιονομικής προσαρμογής, η κυβέρνηση του Λουκά Παπαδήμου έθεσε το ζήτημα της επιμήκυνσης του προγράμματος και πέτυχε να υιοθετηθεί η «ρήτρα ύφεσης». Στο δεύτερο πρόγραμμα υπήρχε πλέον η ρήτρα ύφεσης, η οποία, χάρη στις διαπραγματεύσεις τις οποίες έκανε τότε η κυβέρνηση, δίνει στην Ελλάδα το δικαίωμα να μετατεθεί χρονικά η επίτευξη του στόχου. Βέβαια αυτό το οποίο θα έπρεπε να διεκδικήσει η χώρα δεν είναι η επιμήκυνση ως προς την επίτευξη του δημοσιονομικού στόχου, αλλά η ισομερής κατανομή των μέτρων σε βάθος τετραετίας.
Αυτό δεν έγινε αποδεκτό από τους πιστωτές μετά τη συγκρότηση της κυβέρνησης εθνικής ανάγκης κατά τη διάρκεια των διαπραγματεύσεων. Αντίθετα, ζητήθηκε από την Ελλάδα να συνεχίσει την προκυκλική πολιτική, ακολουθώντας ένα ιδιαίτερα εμπροσθοβαρές πρόγραμμα, όπως προανέφερα, μεταθέτοντας το μεγαλύτερο μέρος των βαρών της διετίας 2013-2014 στο έτος 2013.
Τους κινδύνους της προκυκλικής πολιτικής επισημαίνει στο ίδιο βιβλίο ο Μπόφινγκερ, λέγοντας τα εξής: «Με αυτήν ακριβώς την πολιτική έφερε στις αρχές της δεκαετίας του ’30, ο τότε Καγκελάριος του Ράιχ Χάινριχ Μπρούνινγκ την οικονομική και κατόπιν, πολιτική κατάρρευση της Ευρώπης».
Εύλογα λοιπόν τίθεται το ερώτημα: Γιατί τέθηκε σε εφαρμογή αυτή η προκυκλική δημοσιονομική προσαρμογή; Γιατί δεν ακολουθήθηκε η παραδοσιακή κεϋνσιανή στρατηγική της αύξησης των δημοσίων δαπανών, που θα οδηγούσε ίσως σε ανάσχεση της προϋπάρχουσας ύφεσης; Είναι μια πρόταση που φαίνεται να υποστήριξε και ο Πρόεδρος του ΣΥΡΙΖΑ, ο κ. Τσίπρας, κατά την πρόσφατη ομιλία του τόσο στο Πανεπιστήμιο Κολούμπια στις Ηνωμένες Πολιτείες Αμερικής όσο και στο Brookings Instituton. Υπενθυμίζω ότι ο κ. Τσίπρας επικρότησε την πολιτική του Προέδρου Ομπάμα να αυξήσει τα ελλείμματα, για να αντιδράσει στην κρίση του 2008.
Κυρίες και κύριοι συνάδελφοι του ΣΥΡΙΖΑ, ο Πρόεδρος των Ηνωμένων Πολιτειών Αμερικής, ο κ. Ομπάμα, δεν είναι αριστερός. Ούτε γνωρίζει ότι επικροτεί τις απόψεις του ο κ. Τσίπρας. Ο κ. Τσίπρας δεν καταλαβαίνω, γιατί θεωρεί ότι αυτά είναι αριστερή πολιτική, όταν τα εφαρμόζει ο Πρόεδρος της Μέκκας του καπιταλισμού; Αυτό που κάνουν αυτήν τη στιγμή οι Ηνωμένες Πολιτείες Αμερικής, είναι απλώς να εφαρμόζουν τα μαθήματα που διδάχθηκαν από την κρίση του 1929. Αμέσως μετά την κρίση, ο Κέυνς με τη θεωρία του είπε ότι «σε συνθήκες ύφεσης η δημόσια δαπάνη αναπληρώνει τις απώλειες της ζήτησης». Αυτό κάνει η Αμερική με την πολιτική που ακολουθεί από το 2008 και μετά.
Η χώρα μας, έχοντας ένα τεράστιο έλλειμμα και ένα τεράστιο χρέος, βρέθηκε το 2010 στο επίκεντρο μιας κερδοσκοπικής επίθεσης και στερήθηκε της δυνατότητας άντλησης κεφαλαίων από τις αγορές, για να κάνει δημοσιονομικές παρεμβάσεις, οι οποίες, όμως, όταν έγιναν τόσο το 2008 όσο και το 2009, δεν πέτυχαν να αποδώσουν σε όρους ανάσχεσης της ύφεσης, καθώς και το 2008 και το 2009 είχαμε αύξηση του ελλείμματος και ταυτόχρονα, ύφεση στην ελληνική οικονομία.
Οι κυβερνήσεις στο παρελθόν –και εννοώ πριν από το ξέσπασμα της διεθνούς κρίσης το 2008- δεν φρόντισαν να συγκρατήσουν στην Ελλάδα τα ελλείμματα και το χρέος όσο η οικονομία είχε θετικούς ρυθμούς ανάπτυξης. Όταν λοιπόν, ξέσπασε η διεθνής κρίση, ήταν πολύ αργά και η οικονομία μπήκε σχεδόν αμέσως σε ύφεση. Από τη στιγμή που η χώρα προσέφυγε στο μηχανισμό, ήταν υποχρεωμένη να ακολουθήσει ένα πρόγραμμα προκυκλικής δημοσιονομικής προσαρμογής, κυρίως με βάση τα ποσά που ήταν διατεθειμένοι να προσφέρουν οι θεσμικοί δανειστές.
Το ερώτημα λοιπόν που τίθεται σήμερα, είναι, αν υπάρχουν εναλλακτικές λύσεις για να αντιμετωπίσουμε το πρόβλημα της Ελλάδας έτσι, ώστε να επιταχύνουμε τη διαδικασία εξόδου από την κρίση και από την ύφεση. Πιστεύω, κυρίες και κύριοι συνάδελφοι, ότι το πρόβλημα της Ελλάδας σχετίζεται κυρίως με το τεράστιο έλλειμμα ανταγωνιστικότητας, το οποίο άρχισε να διαμορφώνεται σταδιακά από την ημέρα που η χώρα μας εντάχθηκε στην Οικονομική και Νομισματική Ένωση. 
Αυτό το έλλειμμα, σε συνδυασμό με την ύφεση η οποία άρχισε να εκδηλώνεται από το 2008 και τη δημοσιονομική κατάρρευση του 2009, διαμόρφωσαν συνθήκες πολλαπλής κρίσης στη χώρα μας. Η αντιμετώπιση της κρίσης θα μπορούσε να γίνει με μικρότερο κόστος για τους πολίτες σε όρους ανεργίας και μείωσης των εισοδημάτων, εάν η λύση που προκρίθηκε από την πλευρά της Ευρώπης δεν απέρρεε από τη λογική της συναίνεσης του Βερολίνου, που ιδεοληπτικά έβλεπε τις κρίσεις της Ευρωζώνης ως μια κρίση χρέους, αν δηλαδή η Ευρωπαϊκή Κεντρική Τράπεζα αναλάμβανε έγκαιρα ευθύνες, που τελικά εκ των υστέρων δέχθηκε να αναλάβει, όπως το Πρόγραμμα Αγοράς Ομολόγων Χωρών της Ευρωζώνης στη δευτερογενή αγορά και αν έδειχνε από την πρώτη στιγμή αποφασιστικότητα για την ουσιαστική στήριξη του τραπεζικού συστήματος αυτών των χωρών.
Αυτό δεν έγινε και τα αποτελέσματα –τουλάχιστον σε ό,τι αφορά το βάθεμα της ύφεσης- τα γνωρίζουμε. Τώρα υπάρχει μια ευκαιρία σε ευρωπαϊκό επίπεδο να επανεξεταστούν πολλά ζητήματα του προγράμματος που σχετίζονται με την αναπτυξιακή στρατηγική. Για παράδειγμα, ενώ κατά τον ΟΟΣΑ η χώρα μας υπήρξε πρωτοπόρος κατά την τελευταία διετία στις διαρθρωτικές μεταρρυθμίσεις, αυτές τελικά δεν πέτυχαν να οδηγήσουν σε ανάσχεση της ύφεσης. 
Εύλογα λοιπόν κάποιος θα έπρεπε να θέσει το ερώτημα, γιατί εφόσον κάναμε τις διαρθρωτικές μεταρρυθμίσεις, δεν καταφέραμε να προχωρήσουμε σε ανάσχεση της ύφεσης. Διότι η εμπειρία δείχνει ότι οι διαρθρωτικές αλλαγές σε μια οικονομία, για να παράξουν τα επιθυμητά αποτελέσματα, θέλουν χρόνο, για να μπορέσουν να δουλέψουν. Επομένως δεν μπορεί όλη η στρατηγική της ανάπτυξης να επαφίεται αποκλειστικά και μόνο στην υλοποίηση διαρθρωτικών αλλαγών. Αυτές θα αποδώσουν, αλλά σε βάθος χρόνου. 
Επίσης για την άποψή μας ότι οι παρεμβάσεις, όπως η μείωση του κατώτατου μισθού ή η μείωση γενικότερα των μισθών στη χώρα δεν λύνουν το πρόβλημα της ανταγωνιστικότητας, θα επικαλεστώ δυο παραδείγματα: Ο κατώτατος μισθός στην Ισπανία ήταν μέχρι πρότινος χαμηλότερος σε σχέση με τον κατώτατο μισθό στην Ελλάδα. Όμως αυτό δεν έλυσε το πρόβλημα της ανεργίας στην Ισπανία ούτε και το πρόβλημα της ανεργίας των νέων. Όμως ας πάρουμε και γειτονικές χώρες, όπως είναι η Βουλγαρία. Εκεί οι μισθοί είναι πολύ χαμηλότεροι σε σχέση με την Ελλάδα. Μήπως η Βουλγαρία κατάφερε να προσελκύσει περισσότερες επενδύσεις έτσι, ώστε να λύσει και το πρόβλημα της ανάπτυξης και το πρόβλημα της απασχόλησης; Όχι βέβαια. 
Αυτό λοιπόν το οποίο πρέπει να καταγραφεί και πρέπει να επισημάνουμε, είναι ότι τελικά στην περίπτωση της Ελλάδας από την εμπειρία προέκυψε ότι ένα σημαντικό μέρος από το όφελος για την ανταγωνιστικότητα, που προέκυψε μέσα από τις μειώσεις των μισθών, τελικά εξουδετερώθηκε από την ανατίμηση της ισοτιμίας του ευρώ έναντι τρίτων νομισμάτων. Σ’ αυτήν, λοιπόν την κρίσιμη συγκυρία η Ευρώπη θα πρέπει να επανεξετάσει τη στρατηγική της ανάπτυξης, διότι τότε –και μόνο τότε- θα βοηθηθούν οι χώρες του ευρωπαϊκού Νότου, όπως είναι η Ελλάδα και η Πορτογαλία, για να βγουν από την κρίση. Και αυτό θα βοηθήσει και την ίδια την Ευρωζώνη να ξεπεράσει την κρίση, που τελικά δεν είναι μια κρίση χρέους, αλλά σε ένα σημαντικό βαθμό αποτέλεσμα των αδυναμιών που υπήρχαν στο θεσμικό πλαίσιο λειτουργίας της.
Σας ευχαριστώ, κύριε Πρόεδρε.
(Χειροκροτήματα)</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ευχαριστούμε πολύ.
Το λόγο έχει τώρα ο ειδικός αγορητής των Ανεξαρτήτων Ελλήνων κ. Επαμεινώνδας Μαριάς.
Κύριε συνάδελφε, έχετε το λόγο για δεκαπέντε λεπτά.
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Κύριε Πρόεδρε, κύριε Υπουργέ, κύριοι Βουλευτές, ξεκινώ –για να τελειώνω και γρήγορα- με δυο ζητήματα που τέθηκαν από τον κ. Γεωργιάδη. Πρώτον, αναφέρθηκε στο πρόγραμμα των Ανεξαρτήτων Ελλήνων και είπε ορισμένα πράγματα περί βραχονησίδων. Ξέχασε μια μικρή διαφορά. Αυτό το πρόγραμμα είναι πρόγραμμα κυβερνητικό και βασική προϋπόθεσή του έχει ότι θα πετάξει έξω την τρόικα, τους Γερμανούς και τους τοκογλύφους. 
Όταν λοιπόν απαλλαχθεί η χώρα μας από τους τοκογλύφους και από όλους αυτούς οι οποίοι έχουν κατακτήσει αυτήν τη στιγμή τη χώρα μας, θα εφαρμοστεί αυτό το πρόγραμμα ως κυβερνητικό. Δεν υπάρχει περίπτωση να συναινέσουμε σε ξεπούλημα βραχονησίδων και οποιασδήποτε περιουσίας και του ΤΑΙΠΕΔ και όλα αυτά να πηγαίνουν στις τσέπες των δανειστών. Αυτό είναι το ένα.
Δεύτερον, αναφέρθηκε κάτι για την Ιταλία. Διαβάζω ένα άρθρο από τα «ΕΠΙΚΑΙΡΑ» του Νότη Μαριά: «Ιταλία-Ελλάδα βίοι παράλληλοι». Το άρθρο ήταν στις 14 Ιουλίου του 2011 και αναφέρει τα εξής: «Η Ιταλία πέραν των τόκων που της αναλογούν –εκείνη τη στιγμή- είχε ήδη εισπράξει από τη χώρα μας προμήθειες τουλάχιστον 390 εκατομμύρια ευρώ».</ChairmanSpeech>
<Speech><Parlmember>ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</Parlmember>: Τα επέστρεψαν τώρα. Επεστράφησαν!
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Μιλάω για το 2011.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Κύριοι συνάδελφοι, μην κάνετε διάλογο.
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Με την άνοδο των επιτοκίων δανεισμού της Ιταλίας, είναι προφανές ότι η Ρώμη δεν θα έχει πια τη δυνατότητα να δανείζει την Ελλάδα. Εσείς το μάθατε το 2013, εμείς σας το λέγαμε από το 2011. Τότε και στην περίπτωση αυτή είτε θα συμπληρωθεί από άλλο ισχυρότερο δανειστή ή δεν θα δοθούν καθόλου τα δάνεια.
Κύριε  Γεωργιάδη, καλό θα ήταν να αγοράζετε και κανένα βιβλίο αντί μόνο να πουλάτε.</ChairmanSpeech>
<Speech><Parlmember>ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</Parlmember>: Κύριε Πρόεδρε, θα ήθελα μετά το λόγο επί προσωπικού.
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Αυτά τα θέματα ήταν ξεκάθαρα. Ήταν ξεκάθαρο ότι τα επιτόκια τότε ήταν τοκογλυφικά. Και ακριβώς επειδή υπάρχει τέτοια ρήτρα μέσα στη δανειακή σύμβαση, δηλαδή ότι αν ένα κράτος λόγω διαφοράς επιτοκίων, δεν το συμφέρει να προχωρήσει είτε δεν θα έδινε τα δάνεια, όπως έκανε η Σλοβακία είτε θα έβρισκαν άλλη λύση. Η άλλη λύση ήταν να δοθούν τα δάνεια από το EFSF. Αυτό το 0,6% που λέτε –το οποίο, για να μαθαίνετε, δεν είναι 0,6%, αλλά είναι Euribor συν 0,6%, πράγμα που σημαίνει περί του 1,5%- είναι τα δάνεια του EFSF και όχι τα δάνεια της Ιταλίας. Γι’ αυτό και από τα 110 δισεκατομμύρια του πακέτου, μόνο τα 75 δισεκατομμύρια δόθηκαν και τα υπόλοιπα τα πήρε «πάσα» το EFSF να τα δώσει, ακριβώς λόγω της μείωσης των επιτοκίων, προκειμένου να μην υπάρξει πρόβλημα στην Ιταλία. Αυτά για την αποκατάσταση της αλήθειας.
Και πάμε τώρα παρακάτω επί της ουσίας, γιατί ο κ. Γεωργιάδης τα θυμήθηκε αυτά…</Speech>
<Speech><Parlmember>ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</Parlmember>: Πάμε παρακάτω και θα πάρω μετά το λόγο επί προσωπικού. 
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: …αλλά ξέχασε να μας πει ότι σ’ αυτό το μεσοπρόθεσμο δεν υπάρχει καμμία κουβέντα για το αναγκαστικό κατοχικό δάνειο, για τα χρήματα που διεκδικεί η Ελλάδα και που εδώ, στον προϋπολογισμό του 2013, δεν υπάρχει λέξη. 
Ξέχασε να μας πει ότι ο κ. Στουρνάρας, ο οποίος απαντώντας χθες εδώ στη Βουλή στον κ. Τσίπρα, είπε ότι έχουμε πάρει περί τα 550 δισεκατομμύρια ευρώ λόγω του μνημονίου. Και λέω εγώ το εξής: Αφού πήραμε 550 δισεκατομμύρια ευρώ λόγω του μνημονίου, είναι δυνατόν να έχουμε ενάμισι δισεκατομμύριο ανέργους; Είναι δυνατό να έχει διαλυθεί η χώρα; Είναι δυνατόν να έχουμε χιλιάδες μαγαζιά που έκλεισαν;
Μας προκαλούν να πούμε μια πρόταση. Μα είδαμε τη δική σας πρόταση! Χρεώσατε τη χώρα με 550 δισεκατομμύρια ευρώ, όπως είπε ο κ. Στουρνάρας και καταστράφηκε η οικονομία. Απίθανη, φανταστική η πρότασή σας λοιπόν! 
Θα σας πω επίσης τι άλλο ξέχασε να μας πει. Είπε ότι μειώθηκαν τα κεφάλαια που δίνονται σε τόκους. Βεβαίως! Είναι από τις πρώτες θέσεις που έχω πει από αυτό εδώ το Βήμα. Όμως ξέχασε να πει πού πήγε αυτή η μείωση κατά 2,5 δισεκατομμύρια ευρώ. Ποιος την πήρε; Ποιος την εισέπραξε; Πήγε υπέρ του ελληνικού λαού; Είναι μέρισμα υπέρ του ελληνικού λαού; Επενδύθηκε για να υπάρξει μείωση των ανέργων; Έπεσαν τα χρήματα στη χώρα; Όχι! Ενώ μειώθηκαν λοιπόν αυτά τα ποσά, δεν επέστρεψαν στο χειμαζόμενο ελληνικό λαό είτε, για να ενισχυθεί το θέμα της ανεργίας και να υπάρξουν δουλειές είτε, για να γίνουν επενδύσεις κ.λπ.. Αυτά τα ξέχασε. 
Επίσης ξεχάσατε να μας ξεκαθαρίσετε εάν το ποσό που περισσεύει, είναι 4,1 δισεκατομμύρια, όπως είπε ο κ. Στουρνάρας -και όταν του είπαμε να δώσει πίσω αυτά τα χρήματα, μας είπε λαϊκιστές- ή 2,5 δισεκατομμύρια. Αυτά λοιπόν ξέχασε να μας τα πει.
Ας δούμε λοιπόν πώς έχει το θέμα.
Κυρίες και κύριοι συνάδελφοι, έρχεται για συζήτηση η επικαιροποίηση του μεσοπρόθεσμου πλαισίου στρατηγικής. Ερώτημα πρώτο: Μπορεί να επικαιροποιείται το πρόγραμμα όποτε θέλουμε, όπως είπε κάποιος εισηγητής; Υπάρχει, λέει, δέσμευση του μνημονίου. Μάλιστα. Εγώ έχω το ν.3871, ο οποίος προσδιορίζει πώς γίνεται η επικαιροποίηση του μεσοπρόθεσμου.
	Το ν. 3871/2010 επικαλείται μάλιστα και η Επιστημονική Επιτροπή. Για να δούμε λοιπόν τι λέει το άρθρο 9; Τι χρειάζεται, για να γίνει επικαιροποίηση του μνημονίου; Χρειάζεται πρώτα απ’ όλα να υπάρξει απόφαση του Υπουργικού Συμβουλίου. Υπάρχει απόφαση του Υπουργικού Συμβουλίου; Δεν υπάρχει. 
	Για διαβάστε την έκθεση. Λέει ότι ο Υπουργός Οικονομικών «εντός του Σεπτεμβρίου» το φέρνει για επικαιροποίηση. Έχουμε Σεπτέμβρη και δεν το έχουμε καταλάβει; 
	Άρα έρχεται η επικαιροποίηση ως δέσμευση του μνημονίου, το οποίο δεν έχει κυρωθεί, το οποίο δεν είναι νόμος και ανατρέπει το ν. 3871/2010, που προσδιορίζει πώς γίνεται η επικαιροποίηση του μεσοπροθέσμου. 	
	Επίσης λέει: «Το Μεσοπρόθεσμο Πλαίσιο Δημοσιονομικής Στρατηγικής  συντάσσεται με την καθοδήγηση και εποπτεία του Υπουργού Οικονομικών και υποβάλλεται στο Υπουργικό Συμβούλιο». Έχετε καμμία πράξη του Υπουργικού Συμβουλίου που ενέκρινε αυτό το μεσοπρόθεσμο; Για φέρτε την. Πού είναι; Πολύ καιρό έχει να συνεδριάσει το Υπουργικό Συμβούλιο. Συνεδρίασε προχθές, αλλά δεν ενέκρινε κανένα μεσοπρόθεσμο. Γιατί ήδη είχαμε πάει στην επιτροπή για το μεσοπρόθεσμο. Το συζητούσαμε και μετά κάνατε Υπουργικό Συμβούλιο. Φέρτε εδώ την πράξη του Υπουργικού Συμβουλίου. Παραβιάζετε το ν. 3871/2010.
	Πράγματι, συνάδελφοι, υπάρχει και ένα άλλο ζήτημα. Μέχρι το 2016 δεσμεύει το μεσοπρόθεσμο. Ερώτημα: Η παρούσα Βουλή έχει θητεία μέχρι 31-12-2016 και δεν το έχουμε καταλάβει; 
	Επόμενη παρατήρηση: Αφού αλλάζει το μεσοπρόθεσμο και μειώνει κατά 2,5 δισεκατομμύρια φέτος τα ποσά των τόκων στον προϋπολογισμό, οφείλετε να φέρετε τροποποίηση του προϋπολογισμού και να περάσετε αυτό το κονδύλι και να μας εξηγήσετε η διαφορά των 2,5 δισεκατομμυρίων που γλυτώνουμε από τόκους, πού πάνε και γιατί δεν πάνε σε συγκεκριμένες κατευθύνσεις. Αλλιώς δεν μπορείτε να εκτελείτε προϋπολογισμό που έχει λάβει υπ’ όψιν άλλα δεδομένα, τα οποία έχουν αλλάξει. 
	Να έρθουμε τώρα και επί της ουσίας, στο θέμα μας. Αυτό εδώ είναι το μεσοπρόθεσμο. Είναι ελάχιστες σελίδες. Σας το δείχνω, για να ξέρουμε για τι μιλάμε. Έχει τροποποιήσει το μεσοπρόθεσμο, το οποίο εγκρίναμε και το οποίο είναι αυτό εδώ, αν θυμόσαστε. Εδώ έχει ορισμένους αριθμούς. Για να τους θυμίσουμε λοιπόν, γιατί κάποιος ξέχασε να μας τους θυμίσει. 
	Περικοπές ειδικών μισθολογίων, εκτός ενστόλων:  83,4 εκατομμύρια για το 2013. Για τους ενστόλους: 78 εκατομμύρια. Το υπενθυμίζω στους ένστολους, γιατί αρκετοί απ’ αυτούς που είναι στις δυνάμεις καταστολής ξυλοφορτώνουν τώρα τελευταία τους διαδηλωτές. 
	Νέο μισθολόγιο για ενστόλους το 2014. Άλλα 82 εκατομμύρια απ’ έξω. 
	Κατάργηση δώρων στο δημόσιο τομέα: 730 εκατομμύρια. Ξέχασαν και αυτό να μας το πούνε. 
	Πρόγραμμα κινητικότητας - αποχωρήσεων: 49,4  εκατομμύρια. 
	Αύξηση ορίων συνταξιοδότησης κατά 2 χρόνια: 631 εκατομμύρια. 
	Κατάργηση δώρων στις κύριες και επικουρικές συντάξεις εκτός ΟΓΑ: 1.668 εκατομμύρια. Κάποιος ξέχασε να μας τα πει αυτά. 
	Κατάργηση των δώρων στις συντάξεις του ΟΓΑ: 673,2 εκατομμύρια. 
	Αύξηση εισφορών υγειονομικής περίθαλψης ασφαλισμένων ΟΓΑ: 86 εκατομμύρια. Πληρώστε, λοιπόν, και οι αγρότες.
	Για να δούμε τι άλλο ξέχασαν να μας πούνε. Εξορθολογισμός οικογενειακών επιδομάτων: Μείον 103 εκατομμύρια. 
	Έρχομαι στην υγειονομική περίθαλψη. Περικοπές στη φαρμακευτική δαπάνη των Οργανισμών Κοινωνικής Ασφάλισης: 390 εκατομμύρια. Πληρώνει ο καθένας από την τσέπη του. Τώρα δεν έχει ούτε φάρμακα να πάρει. Τεράστια επιτυχία!
	Τι άλλο ξεχάσαμε; Μείωση των επιστροφών φόρων στους αγρότες, που είναι στους δρόμους. 
Με την ευκαιρία αυτή χαιρετίζουμε και τις αγροτικές κινητοποιήσεις που γίνονται σήμερα στην Κρήτη, τους αγρότες που στο Γιόφυρο του Ηρακλείου μοίρασαν αγροτικά προϊόντα στο χειμαζόμενο ηρακλειώτικο λαό. Το ίδιο και στους αγρότες της Ιεράπετρας. Σε αυτούς λοιπόν τους αγρότες το δώρο της Κυβέρνησης είναι η μείωση των επιστροφών φόρων κατά 152 εκατομμύρια. 
	Άλλο. Μείωση της επιδότησης ειδικού φόρου κατανάλωσης ντίζελ στους αγρότες: 129, 5 εκατομμύρια. Και αυτό το ξεχάσαμε. 
Μείωση στα οικογενειακά επιδόματα 202 εκατομμύρια. Αύξηση του ειδικού φόρου κατανάλωσης καπνού -αυτό δεν νομίζω να ενοχλεί κάποιους συναδέλφους εδώ αντικαπνιστές- 186,7 εκατομμύρια. Εξίσωση του πλαφόν ασφαλιστέων αποδοχών 608 εκατομμύρια. Αύξηση από 500 στα 650 ευρώ του τέλους επιτηδεύματος για τους ελεύθερους επαγγελματίες, άλλα 59 εκατομμύρια. Αυτά τα ολίγα, τη στιγμή που έχει πάρει 550 δισεκατομμύρια η χώρα, έχει ενάμισι δισεκατομμύριο ανέργους, έχει τη μεγάλη επιτυχία, δεν πληρώνει φέτος δυόμισι δισεκατομμύρια σε τόκους και πέφτει το χαράτσι αυτό. Αυτό ψηφίζουμε λοιπόν.
 Και όλα αυτά τα νούμερα πίσω τους έχουν ανθρώπους. Έχουν τις πεντακόσιες πενήντα οικογένειες που ήταν στο ΙΚΑ και τους απέλυσαν και που δεν λαμβάνεται πρόνοια, ενώ τους κοροϊδεύουν τόσο καιρό, φέρνουμε την τροπολογία. Έχουν τις τριακόσιες πενήντα καθαρίστριες, κύριε Υπουργέ των Οικονομικών, που διώξατε από το Υπουργείο Οικονομικών. Έχουν αυτούς που δουλεύουν στα Κέντρα Ημερήσιας Φροντίδας Ηλικιωμένων, οι οποίοι και αυτοί είναι στον αέρα, έχει σχέση με τους σαράντα πέντε χιλιάδες ανθρώπους που δουλεύουν στην κοινωφελή εργασία και που είναι στον αέρα. Όλα αυτά  είναι εδώ και είναι και κείμενα, είναι επιστολές προς Υπουργούς για τα θέματα του ΚΗΦΗ, για τα ζητήματα της κοινωφελούς εργασίας και λοιπά. 
Υπάρχει εδώ και η λεπτομέρεια σε σχέση και με τους αναπληρωτές καθηγητές -γιατί όλα αυτά είναι κάποια νουμεράκια τα οποία περνάμε- «μείωση αναπληρωτών καθηγητών μέσω αύξησης ωρών, 41 εκατομμύρια». Ξέρετε τι σημαίνει αυτό; Από τους δώδεκα χιλιάδες πεντακόσιους αναπληρωτές οι δέκα χιλιάδες θα φύγουν. Αυτό το νουμεράκι που ξέχασαν σημαίνει για δέκα χιλιάδες οικογένειες, διάλυση. Αλλά ευτυχώς έχω δει η ΟΛΤΕ, το συνδικαλιστικό τους όργανο τουλάχιστον -έχουμε συμβάλει κι εμείς εδώ στη Βουλή που μιλάμε- το κατάλαβαν και διαβάζουν πίσω από τις γραμμές και αυτοί και έβγαλαν ανακοίνωση και σας καταγγέλλουν. 
Δηλαδή με αυτούς τους αριθμούς που έρχονται εδώ, μέσα σε τέσσερις-πέντε ώρες θα «το περάσουμε» και θα τελειώσουμε; Είναι η καταδίκη και η οικονομική καταστροφή χιλιάδων οικογενειών, δεκάδων χιλιάδων οικογενειών. Και αντιμετωπίζουν μερικοί τα θέματα αυτά, σαν να πρόκειται για μια απλή, καθημερινή ιστορία. 
Λέει λοιπόν ο κ. Στουρνάρας και το διαβάζω: «Για τα 550, δεν ξέρω αν τα αμφισβητείτε», απευθυνόμενος στον κ. Τσίπρα, «πρόταση συγκεκριμένη για το τι θα κάνουμε, εάν βγούμε από το μνημόνιο, ποιος θα μας δώσει αυτά τα 550 δισεκατομμύρια που έχουμε πάρει;», του λέει. Αυτά τα είπε από εδώ.
Απαντήστε λοιπόν, τι έγιναν αυτά τα 550 δισεκατομμύρια;  Πώς όταν έπεσε τόσο χρήμα στη χώρα, καταστράφηκε οικονομικά; «Με 10-20 δισεκατομμύρια να είχαν πέσει θα είχε απογειωθεί». Αυτά τα λέει ο Υπουργός Οικονομικών. Και νομίζετε ότι δεν θα λογοδοτήσετε γι’ αυτά, πού πήγαν, έτσι θα φύγουν αυτά; 
Και να σας πω και κάτι άλλο που το ξεχνάτε: Στον προϋπολογισμό του 2013, στη σελίδα 133, ξέρετε πόσα χρήματα έδωσε η χώρα σε τόκους και χρεολύσια από το 1992 έως το 2012, κύριοι συνάδελφοι; Έδωσε 520 δισεκατομμύρια ευρώ. Αυτή είναι η οικονομική πολιτική, αυτά λοιπόν είναι τα ποσά και είναι υπερχρεωμένη η Ελλάδα και είναι υπό διάλυση και είναι υπό εξάρτηση. Και έρχονται τώρα και μας λένε από εδώ, «άλλα λόγια να αγαπιόμαστε». 
Γιατί άκουσα και τον εισηγητή τον κ. Σαχινίδη, που είπε οδηγίες προς ναυτιλλομένους. Μα αυτά που είπε, έπρεπε να τα πει τότε, όταν ήταν Υφυπουργός Οικονομικών, που είχε την ευκαιρία να θέσει τα θέματα και τι έκανε ο Κέυνς και τι έγινε το ’29 και τι άλλες προτάσεις έπρεπε να υπάρξουν. Δεν τα είπε τότε, τα λέει τώρα.
(Στο σημείο αυτό κτυπάει προειδοποιητικά το κουδούνι λήξεως του χρόνου ομιλίας του κυρίου Βουλευτή)
Επομένως καταδεικνύεται, κύριε Πρόεδρε -και τελειώνω, επιφυλασσόμενος δευτερολογία για τα υπόλοιπα και αναλόγως της συζήτησης- ότι αυτή η επικαιροποίηση του μεσοπρόθεσμου είναι στο ίδιο πλαίσιο, όπως έγινε και το προηγούμενο μεσοπρόθεσμο, δηλαδή στη διαδικασία στήριξης του μνημονίου, φτωχοποίησης του λαού, κοινωνικοποίησης των ζημιών των τραπεζών και διάλυσης της οικονομίας. 
Είναι όχι μόνο προφανές, είναι καταφανέστατο και το δηλώνουμε ότι θα το καταψηφίσουμε.
(Χειροκροτήματα από την πτέρυγα των Ανεξαρτήτων Ελλήνων)</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ευχαριστούμε πολύ.</ChairmanSpeech>
<Speech><Parlmember>ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</Parlmember>: Κύριε Πρόεδρε, θα ήθελα το λόγο επί προσωπικού για ένα λεπτό.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ποιο είναι το προσωπικό;</ChairmanSpeech>
<Speech><Parlmember>ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</Parlmember>: Θα σας πω αμέσως τώρα, κύριε Πρόεδρε.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ορίστε, έχετε το λόγο για ένα λεπτό, για να μας εξηγήσετε ποιο είναι το προσωπικό.</ChairmanSpeech>
<Speech><Parlmember>ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</Parlmember>: Ο κ. Μαριάς –και θα ήθελα να μου απαντήσει- είπε το εξής: «Ας αγοράζω και κανένα βιβλίο εκτός από μόνο να τα πουλάω.». 
Θέλω λοιπόν να απαντήσω στον κ. Μαριά, λέγοντάς του τα εξής: 
Πρώτον, θα μου επιτρέψει να διαλέγω εγώ ποια βιβλία διαβάζω και αγοράζω και συγχωρέστε με, που δεν σκέφτηκα να διαβάσω «Νότη Μαριά». Ήταν μεγάλη μου παράλειψη –μετά μάλιστα απ’ αυτά που διαβάσατε εδώ, ακόμα μεγαλύτερη και θα σας πω γιατί. 
Είπατε ότι αυτό που γράφεται στο προεκλογικό σας πρόγραμμα –το διαβάζω απλώς για να το ακούσουν κι όσοι δεν το διάβασαν προηγουμένως- για την οριοθέτηση, χωροθέτηση και καθιέρωση όρων δόμησης σε ακατοίκητα νησιά, νησίδες, βραχονησίδες και παραχώρησή τους με δημόσιο πλειοδοτικό διαγωνισμό κ.λπ. -είναι το πρόγραμμα στη σελίδα 39 των Ανεξάρτητων Ελλήνων- θα το κάνετε, αφού καταργήσετε το μνημόνιο!
(Θόρυβος στην Αίθουσα - διαμαρτυρίες)</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Κύριε Γεωργιάδη…</ChairmanSpeech>
<Speech><Parlmember>ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</Parlmember>: Κλείνω, κύριε Πρόεδρε.
Όμως, στη σελίδα 12 του προγράμματός σας λέτε ότι θα καταργήσετε το μνημόνιο, όταν βρείτε εναλλακτικές πηγές χρηματοδότησης!</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ολοκληρώστε, κύριε Γεωργιάδη.</ChairmanSpeech>
<Speech><Parlmember>ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</Parlmember>: Άρα «φέξε μου και γλίστρησα», κύριε Μαριά. Άρα, μέχρι να βρείτε εναλλακτικές πηγές χρηματοδότησης, όλο το υπόλοιπο πρόγραμμά σας, κατά τον Νότη Μαριά, είναι «Παραμύθια της Χαλιμάς».</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ευχαριστούμε πολύ, κύριε Γεωργιάδη.</ChairmanSpeech>
<Speech><Parlmember>ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</Parlmember>: Κι εγώ ευχαριστώ.
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Κύριε Πρόεδρε, θα ήθελα το λόγο επί προσωπικού.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Εξηγήστε μας κι εσείς το προσωπικό.
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Δεν του απήντησα προηγουμένως, διότι ήθελα να του απαντήσω από του Βήματος, επειδή θεωρούσα ότι είναι πολιτική η συζήτηση.
Φτάνει πλέον σε ένα επίπεδο χαμηλότατο, πρώτον, με αυτό που είπε περί «Παραμυθιών της Χαλιμάς» και, δεύτερον, με δήθεν εξυπνακισμούς για το τι βιβλίο διάβασε.
Του λέω, λοιπόν, πολύ ξεκάθαρα ότι σ’ αυτήν εδώ την Αίθουσα εμείς θα διατηρήσουμε το επίπεδο και καλό θα είναι ο καθένας, πριν πει ορισμένα πράγματα, να μελετά, να διαβάζει, για να ξέρει τι λέει και πού βρίσκεται.</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ευχαριστούμε πολύ.
Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία της Βουλής, αφού προηγουμένως ξεναγήθηκαν στην έκθεση της αίθουσας «ΕΛΕΥΘΕΡΙΟΣ ΒΕΝΙΖΕΛΟΣ» και ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, τριάντα δύο μαθητές και μαθήτριες και ένας εκπαιδευτικός συνοδός τους από το Σχολείο Δεύτερης Ευκαιρίας Καλλιθέας.
Η Βουλή τούς καλωσορίζει. 
Συγχαρητήρια για τη δεύτερη προσπάθεια που κάνετε.
(Χειροκροτήματα από όλες τις πτέρυγες της Βουλής)
Το λόγο έχει ο ειδικός αγορητής του Λαϊκού Συνδέσμου–Χρυσή Αυγή κ. Ηλίας Παναγιώταρος για δεκαπέντε λεπτά.</ChairmanSpeech>
<Speech><Parlmember>ΗΛΙΑΣ ΠΑΝΑΓΙΩΤΑΡΟΣ</Parlmember>: Ευχαριστώ πολύ, κύριε Πρόεδρε. 
Τα «Παραμύθια της Χαλιμάς», παρεμπιπτόντως, είναι μπεστ σέλερ, αν και στην προκειμένη περίπτωση θα ταίριαζε «Ο Αλί Μπαμπά και οι σαράντα κλέφτες».
Σχετικά με την επικαιροποίηση του μεσοπρόθεσμου πλαισίου δημοσιονομικής στρατηγικής 2013-2016, σαφώς και καταψηφίζουμε το τρίτο μνημόνιο -διότι περί αυτού πρόκειται- τη διαδικασία δηλαδή του τρίτου μνημονίου.
Καταψηφίζουμε τις δεσμεύσεις που εσείς ψηφίσατε, οι οποίες είναι εντελώς παράλογες και βασίζονται μόνο σε δραματικές μειώσεις μισθών και συντάξεων, σε αυξήσεις σε όλα τα καταναλωτικά είδη, σε παράλογους και υπέρογκους φόρους, οι οποίοι πλήττουν κυρίως τα μικρομεσαία στρώματα.
Καταψηφίζουμε όλες αυτές τις εθνοκτόνες δεσμεύσεις, με τις οποίες έχετε εγκλωβίσει την πατρίδα μας, δεσμεύσεις που οδηγούν χιλιάδες συμπολίτες μας στην αυτοκτονία, στην ανεργία, εκατομμύρια άλλους στην απόγνωση, στον παραλογισμό.
Καταψηφίζουμε την παραχώρηση εθνικής κυριαρχίας που ψηφίσατε εσείς, όπου οι διαφορές μας θα επιλύονται με το Αγγλικό Δίκαιο στα δικαστήρια του Λουξεμβούργου.
Καταψηφίζουμε την εξαθλίωση του στρατεύματος και των παράλογων αποφάσεών σας στο πλαίσιο της οικονομίας που θέλετε να κάνετε, να μην υπάρχει η δυνατότητα δηλαδή εισαγωγής στις Σχολές της Αστυνομίας και στις Σχολές του Στρατού για τα επόμενα δύο χρόνια.
Καταψηφίζουμε το γεγονός ότι δεν διαπραγματευτήκατε ως οφείλατε για το συμφέρον της Ελλάδος και των Ελλήνων, αλλά αντιθέτως για το συμφέρον των δανειστών, εγχωρίων και εισαγόμενων, καθώς και των πάσης φύσεως τοκογλύφων και «Σάιλοκ» τοκογλύφων.
Δεν παλέψατε για πολύ απλά πράγματα, όπως για τη βιομηχανία του τουρισμού, να μειωθεί ο ΦΠΑ σε ένα ανταγωνιστικό επίπεδο σε σχέση με τις γειτονικές χώρες. Μπαίνει η σεζόν και εμείς έχουμε παραμείνει ακόμη στο 23% και βλέπουμε. 
Δεν κάνατε τίποτα για την ΑΟΖ. Αντιθέτως, ενώ το είχατε πει, κάνατε τώρα πίσω. Σας είπε ο Αμερικανός Υπουργός Εξωτερικών ότι δεν πρέπει να παίζετε με τη φωτιά. 
Δεν κάνατε κάτι με το κατοχικό δάνειο, το οποίο θα μπορούσε να είναι ένα πολύ ισχυρό διαπραγματευτικό χαρτί. 
Δεν κάνατε κάτι για τα ζητήματα της εθνικής κυριαρχίας, όπως είπαμε. Αρκεί να έρθουν λεφτά και απ’ όπου να είναι, όπως γίνεται με τις μαρίνες και αλλού. Οι Τούρκοι έχουν στην κυριολεξία εισβάλει στην πατρίδα μας, πολύ όμορφα και απλά. Αγοράζουν τα πάντα και δεν χρειάζεται να πέσει ούτε ένα βόλι.
Καταψηφίζουμε, διότι εσείς ξεπουλάτε εταιρείες -να δούμε ποιος θα τις πάρει- όπως είναι ο ΟΑΣΑ και το τραμ. Είναι καταχρεωμένες βέβαια και κανείς από τους διευθύνοντες συμβούλους τους δεν έδωσε λόγο για αυτό. Πήρατε τα χρέη τους, τα προσθέσατε στο δημόσιο και τώρα τις έχετε «ψιλοκαθαρές» και θέλετε να τις παραχωρήσετε έναντι πινακίου φακής, ενδεχομένως.
Το ίδιο κάνατε και με την Αγροτική Τράπεζα. Βλέπουμε τώρα ότι το ποσοστό της Αγροτικής Τράπεζας στην εταιρεία «ΑΤΤΙΚΗ ΟΔΟΣ», είναι το ίδιο ποσό με το οποίο την αγόρασε η Τράπεζα Πειραιώς.
Το ίδιο συμβαίνει και με τα  ναυπηγεία, όπου κάποια σαΐνια του ΠΑΣΟΚ τα δώσανε για ένα ευρώ. Αυτήν τη στιγμή τι έχουμε; Έχουμε προπληρώσει τέσσερα υποβρύχια και δεν έχουμε πάρει τίποτα. Υπάρχει πλήθος προβλημάτων, υπάρχουν χιλιάδες άνεργοι και μια κατάσταση μετέωρη. 
Καταψηφίζουμε, διότι έχετε υπογράψει ότι με κάθε απόκλιση θα παίρνονται νέα μέτρα. Από πού; Από αυτούς που έχετε ήδη στραγγίξει; 
Καταψηφίζουμε γιατί δεν είστε ειλικρινείς. Διότι τρία χρόνια τώρα λέτε ότι αν δεν κάνουμε όλα όσα θέλει η τρόικα, το Διεθνές Νομισματικό Ταμείο και οι «εισαγόμενοι» διοικητές αυτής της χώρας, θα χρεοκοπήσουμε. Το ίδιο λέγατε και για τις 16 Νοεμβρίου. Ήρθε, λοιπόν, η επόμενη μέρα, ήρθε η μεθεπόμενη μέρα, ήρθε η επόμενη μέρα, η 17, η 18, η 19 του μηνός και δεν είχαμε χρεοκοπήσει. Το ελληνικό κράτος είχε καταφέρει να τακτοποιήσει τις υποχρεώσεις του. 
Καταψηφίζουμε, γιατί σε αυτό το ογκωδέστατο μνημόνιο που μας είχατε φέρει και θέλετε τώρα να επικαιροποιήσουμε, βλέπουμε από τη μία μειώσεις παντού –σε ανθρώπους με ειδικές ανάγκες, σε πολύτεκνους, σε τρίτεκνους, σε όλες τις κατηγορίες των Ελλήνων- και από την άλλη να υπάρχουν κονδύλια για τους λαθρομετανάστες.
Κύριε Γεωργιάδη, τοκογλύφοι υπάρχουν παντού. Όλη η Ελλάδα αυτή τη στιγμή είναι ένα απέραντο ενεχυροδανειστήριο. Εκεί που υπήρχαν ογδόντα ένα επίσημα ενεχυροδανειστήρια στην πατρίδα μας, τώρα υπάρχουν χιλιάδες παντού και δρουν ανεξέλεγκτα.
Για να επανέλθουμε στο θέμα μας, για τα δάνεια των τραπεζών γνωρίζετε πολύ καλά. Δεν μας ενδιαφέρει καθόλου πόσο δανείζεται η Τράπεζα της Ελλάδος ή κάποια άλλη τράπεζα. Μας ενδιαφέρει με πόσο δανείζει τον Έλληνα πολίτη, που δεν του δανείζει όταν τον δανείζει. Τον έχει στραγγίξει και δεν του δίνει φράγκο για να μπορέσει να λειτουργήσει, είτε είναι ελεύθερος επαγγελματίας είτε είναι αγρότης είτε είναι κάποιος ιδιώτης που θέλει να κάνει μια μικρή επένδυση. 
Κανένα δάνειο δεν είναι φιλανθρωπικό. Γιατί, αν θέλετε να το πάμε κι αλλιώς και με 0% επιτόκιο να μας το έδιναν, τι μας δίνουν; Δίνουν χαρτιά και παίρνουν περιουσία. Παίρνουν αντικείμενα που έχουν αξία. Αυτή είναι διεθνής τοκογλυφική τακτική. 
Θα θέλαμε επίσης να ξέραμε πού πάνε όλα αυτά τα δισεκατομμύρια που μας έδωσαν. Γιατί στους Έλληνες πολίτες και στην αγορά δεν έχει «πέσει σάλιο», ούτε ευρώ και δεν πρόκειται να πέσει. Τα δώσατε πάλι στις τράπεζες και σε κάποιους μεγαλοεργολάβους για να τους εξυπηρετήσετε, γιατί είχατε προφανώς κάποιες υποσχέσεις έναντί τους. 
Μιλάτε για επενδύσεις, για να βρει ο κόσμος δουλειά. Ποιος κόσμος; Είναι επένδυση το γεγονός ότι το λιμάνι του Πειραιά το πήρε η εταιρεία «COSCO», που με συνθήκες γαλέρας κάποιοι δουλεύουν εκεί και -δυστυχώς που το λέμε αυτό- ενδεχομένως στο μέλλον να είναι χειρότερα τα πράγματα; Και αυτό για να μεταφέρει μια ξένη εταιρεία τα προϊόντα της με μία μη κρατική εταιρεία –κρατική εταιρεία είναι ο ΟΣΕ- στο εξωτερικό. Ποιο είναι το όφελος; 
Όσον αφορά τον τουρισμό, πήγατε στο Κατάρ –πολύ ωραία- για να φέρετε επενδύσεις, για να έρχονται με μία ξένη αεροπορική εταιρεία σε ένα ξενοδοχειακό συγκρότημα που δεν ανήκει σε Έλληνες, που θα είναι all inclusive και θα έχουν πληρωθεί στο εξωτερικό οι προκρατήσεις και που μέσα θα εργάζονται –όπως γίνεται πια- ως επί το πλείστον αλλοδαποί, παράνομοι ή επιδοτούμενοι από τον ΟΑΕΔ, απ’ αυτούς που πληρώνουμε εμείς, δηλαδή οι υπόλοιποι Έλληνες.
Πού είναι η δουλειά για τους Έλληνες;
Καταψηφίζουμε για τα αίσχη που έχουν γίνει με το ρεύμα, που είναι είδος πρώτης ανάγκης και δεκάδες χιλιάδες οικογένειες το στερούνται αυτήν τη στιγμή. Και ναι, υπάρχουν οι μπαταξήδες, αλλά οι περισσότεροι είναι φουκαράδες, που τους οδήγησε η πολιτική σας και των προηγούμενων δυο κυβερνήσεων σ’ αυτό το αδιέξοδο, να είναι ο άλλος άνεργος, να είναι η σύζυγός του άνεργη, να έχουν τέσσερα παιδιά, να έχουν συγχρόνως φόρους να τους έρχονται από παντού και χαράτσια και τέλη να πληρώσουν και να τους κόβουν και το ρεύμα. Το ίδιο και με το πετρέλαιο, που φτάσαμε να έχουμε τριτοκοσμικές καταστάσεις και πατέντες, για να ζεσταθεί ο κόσμος, όταν έχει κρύο. Και να έχουμε και τον παραλογισμό του διπλού ΦΠΑ, να βάζουμε φόρο πάνω στο φόρο του πετρελαίου!
Καταψηφίζουμε, γιατί την ίδια στιγμή που γίνονται όλα αυτά στην πατρίδα μας, ξαναπήραν κάποια ωραία δάνεια τα πολιτικά κόμματα πριν από τις εκλογές, μεγάλα ποσά, που θα προστεθούν στο ήδη τεράστιο ποσό, το οποίο ούτε η Νέα Δημοκρατία ούτε το ΠΑΣΟΚ μπορούν να αποπληρώσουν και ενδεχομένως τα άλλα κόμματα με πολύ μικρότερα ποσά. 
Καταψηφίζουμε, γιατί βλέπουμε ότι στη συντριπτική τους πλειοψηφία οι Έλληνες πολίτες αδυνατούν να πληρώσουν παλαιότερες εκκρεμότητες με φόρους που έχουν προς την εφορία και τώρα «καπάκι» τούς έρχονται καινούργιες. Πού θα τα βρουν τα λεφτά; Πώς θα βγουν τα νούμερα; Και τα νούμερα είναι όλα επί χάρτου, γιατί στην πραγματικότητα είναι εντελώς διαφορετικά τα πράγματα, αν βγείτε λίγο έξω, κύριε Γεωργιάδη, και περπατήσετε εκεί όπου πρέπει να περπατήσετε και όχι εκεί όπου νομίζετε εσείς.
Βλέπουμε ότι τα έσοδα από το ΦΠΑ είναι μείον 140 εκατομμύρια. Τα έσοδα του Ιανουαρίου του κράτους είναι μείον 11% σε σχέση με τον Ιανουάριο πέρυσι. Η λιανική είναι μείον 17,2%. Είναι μείον 12,7% τα έσοδα στις πωλήσεις τροφίμων. Η ανεργία έχει φτάσει το 30% και ενδεχομένως να το έχει ξεπεράσει. 
	Βλέπουμε -και γι’ αυτό καταψηφίζουμε- ότι σε αυτές τις κυβερνήσεις που ψήφιζαν τα μνημόνια υπήρχαν Βουλευτές, που ήταν και Υπουργοί, οι οποίοι ήταν αδιάβαστοι και άσχετοι. Δεν είχαν διαβάσει ούτε μνημόνια ούτε τίποτα και τώρα προσπαθούν σιγά-σιγά να βγάλουν την ουρίτσα τους απέξω. Καταψηφίζουμε, διότι όλα αυτά τα οποία έχετε κάνει τα τελευταία χρόνια -και ειδικότερα την τελευταία τριετία- έχουν οδηγήσει την εγκληματικότητα στα ύψη. 
	Κύριε Σταϊκούρα, στην επιτροπή σάς είχα πει ότι το 2013-2014 θα υπάρχουν νέα μέτρα, της τάξεως σχεδόν των 4 δισεκατομμυρίων. Λάθος έκανα. Είναι για τη διετία 2015-2016 και κυμαίνονται από 2 έως 4 δισεκατομμύρια, σύμφωνα με πηγές του Υπουργείου Οικονομικών και όχι δικές μας. 
	Καταψηφίζουμε για όλους αυτούς τους λόγους αλλά και για χιλιάδες άλλους, οι οποίοι έχουν κάνει την καθημερινότητα του Έλληνα κόλαση. Και ελπίζουμε ότι πολύ γρήγορα αυτός ο τόπος, αυτή η ένδοξη πατρίδα μας, θα μπορέσει να βρει το δρόμο της –που σίγουρα δεν θα είναι μέσω των μνημονίων και των τοκογλύφων, αλλά αλλιώς- ώστε να μπορέσει να τραβήξει μπροστά.
	Ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ευχαριστούμε, κύριε συνάδελφε.
	Το λόγο έχει η κ. Ασημίνα Ξηροτύρη-Αικατερινάρη, ειδική αγορήτρια της Δημοκρατικής Αριστεράς.</ChairmanSpeech> 
<Speech><Parlmember>ΑΣΗΜΙΝΑ ΞΗΡΟΤΥΡΗ-ΑΙΚΑΤΕΡΙΝΑΡΗ</Parlmember>: Ευχαριστώ, κύριε Πρόεδρε. 
Κύριε Υπουργέ, κύριοι συνάδελφοι, είναι γεγονός ότι ένας πρώτος κύκλος για τη σταθεροποίηση της χώρας έχει κλείσει με την εξασφάλιση της συνέχισης της χρηματοδότησης, τη μείωση του χρέους, των επιβαρύνσεων που υπάρχουν και την πολιτική δέσμευση των εταίρων μας για τη στήριξη της παραμονής της χώρας στο ευρώ. Μπορεί αυτά να φαίνονται αυτονόητα, αλλά ήταν ιδιαίτερα δύσκολα, γιατί το διεθνές ευρωπαϊκό περιβάλλον σε όλη αυτήν την περίοδο της δημοσιονομικής προσαρμογής και την τελευταία περίοδο τώρα της εξαντλητικής διαπραγμάτευσης ήταν ιδιαίτερα δυσμενές απέναντι στη χώρα μας, αλλά και το ίδιο είχε και έχει τεράστια προβλήματα. 
Από την άλλη πλευρά, το πιο δύσκολο είναι -και δεν  μπορούμε να το αγνοήσουμε- ότι η δημοσιονομική προσαρμογή που έγινε ήταν βίαιη, τόσο ως προς τα πολύ στενά χρονικά περιθώρια όσο και ως προς τα οικονομικά, όσο σε κανένα άλλο κράτος που είχε πρόγραμμα προσαρμογής, με πρωτοφανή, εμπροσθοβαρή, επώδυνα μέτρα που επέφερε στην ελληνική κοινωνία. 
Για το λόγο αυτό δεν πρέπει να εφησυχάζουμε. Πρέπει να εργαστούμε σκληρά για να ανακουφίσουμε την κοινωνία, που βρίσκεται στα όριά της. Η μέγιστη υποχρέωση όλων μας είναι να δώσουμε τώρα, από λίγο καλύτερες θέσεις, τη μάχη της δίκαιης κοινωνικής προσαρμογής και της ανάπτυξης. 
Στη Δημοκρατική Αριστερά με τη συμμετοχή μας στην Κυβέρνηση προσπαθήσαμε να μην υπάρξουν περαιτέρω επαχθή μέτρα και συμβάλαμε στο να βελτιωθούν οι όροι της συμφωνίας σε πολλά σημεία. Δεν είμαστε ακόμα ευχαριστημένοι. Είναι γεγονός αυτό. Αλλά είναι χαρακτηριστική η αλλαγή της ρύθμισης που προέβλεπε πως οι πόροι ενδεχόμενης υπερκάλυψης των δημοσιονομικών στόχων θα διοχετεύονται 100% στο λογαριασμό εξόφλησης του χρέους. Πετύχαμε το 70% αυτών των πόρων να κατευθύνεται στην κοινωνική πολιτική. Η αλλαγή αυτή δεν έχει συμβολικό χαρακτήρα. Αποτελεί μια ποιοτικής φύσης μεταβολή, καθώς για πρώτη φορά τέθηκε άμεσα το κοινωνικό ζήτημα και ιεραρχήθηκε ως εξίσου σημαντικό με το ζήτημα του χρέους. 
Από την άλλη πλευρά, σήμερα γίνεται μια πολύ μεγάλη συζήτηση, η οποία πρέπει να συνεχιστεί με ένταση, όσο και αν θέλει ο κ. Όλι Ρεν να τη μειώσει, για την ομολογία του Διεθνούς Νομισματικού Ταμείου αλλά και των άλλων στελεχών της Ευρωπαϊκής Ένωσης για το σοβαρό λάθος στον πολλαπλασιαστή του προγράμματος προσαρμογής. Έτσι επιβεβαιώνονται και πολλές αντιρρήσεις που ακούστηκαν απ’ όλους μας για τις πολιτικές που ακολουθήθηκαν στη χώρα οι οποίες, όπως είχαμε τονίσει, σε συνδυασμό με τα εσωτερικά αδιέξοδα της χώρας επέφεραν υψηλούς δείκτες ύφεσης και ανεργίας αλλά και μειώσεις σε μισθούς, συντάξεις και κοινωνικά επιδόματα. 
Δημιουργήθηκε έτσι αυτός ο φαύλος κύκλος της ύφεσης, γιατί μοναδικός στόχος ήταν η σταθεροποίηση. Η ανάπτυξη είχε μείνει εντελώς απέξω και η κοινωνική συνοχή ήταν διαρκώς διαταραγμένη. Για το λόγο αυτόν τονίσαμε σε όλη τη συζήτηση που κάναμε στον προϋπολογισμό, στο μεσοπρόθεσμο, ότι τώρα πλέον προηγείται το θέμα της ανάπτυξης, προκειμένου να βρεθεί αυτή η ουσιαστική διέξοδος από την κρίση, να μειωθεί το μεγάλο πρόβλημα της ανεργίας και να μπορέσουμε να επαναφέρουμε την ισορροπία στην κοινωνική συνοχή. 
Η αναγνώριση του λάθους από το Διεθνές Νομισματικό Ταμείο διευκολύνει τη χάραξη μιας πολιτικής που αφ’ ενός θα διεκδικεί μια αναθεώρηση των λανθασμένων επιλογών που τροφοδότησαν και τροφοδοτούν μια ανεξέλεγκτη ύφεση, χωρίς αφ’ ετέρου να οδηγείται σε μια επιπόλαιη και ανεύθυνη αποκήρυξη των δεσμεύσεων της χώρας στο πλαίσιο της δανειακής συμφωνίας. 
Μπορούμε, λοιπόν, με στρατηγική και τακτική να διαμορφώσουμε τους όρους μιας ρεαλιστικής τροποποίησης με τη διεκδίκηση περισσότερων αναπτυξιακών πόρων, περαιτέρω διαγραφής μέρους χρεών, μείωσης των υφεσιακών μέτρων, δικαιότερη κατανομή των βαρών, προγράμματα κοινωνικής στήριξης. Αυτές αποτελούν κρίσιμες παραμέτρους στις επόμενες διαπραγματεύσεις για την εκτέλεση του μεσοπρόθεσμου προγράμματος που συζητάμε σήμερα και την πορεία της οικονομίας. Γι’ αυτό λέμε ότι πρέπει να σταλεί το μήνυμα στους εταίρους μας, ούτως ώστε να διορθώσουν έμπρακτα το λάθος. 
Διόρθωση σημαίνει αλλαγές στο πρόγραμμα προσαρμογής της Ελλάδας, με μείωση των υφεσιακών μέτρων, περαιτέρω διαγραφή του χρέους, χρηματοδότηση με πρόσθετους αναπτυξιακούς πόρους και μέτρα κοινωνικής προστασίας. Αυτό θα πρέπει και η Κυβέρνηση μέσα από ένα συγκροτημένο προγραμματισμό να διεκδικήσει, όπως και τα υπόλοιπα κόμματα σε όλη αυτήν τη διαδικασία, στη συζήτηση που κάνουμε σήμερα, που θα κάνουμε και αργότερα πάρα πολλές φορές. 
Αυτήν τη στιγμή έχουμε αρκετά εργαλεία στα χέρια μας, ούτως ώστε η χώρα μας πολύ γρήγορα να απαγκιστρωθεί από τους επαχθείς όρους του μνημονίου.
Σε αυτό το κλίμα συζητάμε σήμερα το σχέδιο νόμου για την επικαιροποίηση του μεσοπρόθεσμου προγράμματος δημοσιονομικής στρατηγικής.
Τι λέει το σχέδιο νόμου; Κάνει την επικαιροποίηση, η οποία είναι προαπαιτούμενο και προβλέπεται από την παράγραφο 2.1 του μνημονίου να γίνει τον Ιανουάριο του 2013. 
Οι βασικές αλλαγές στο μεσοπρόθεσμο επέρχονται μετά τις αποφάσεις -μεταξύ των άλλων- του Εurogroup και είναι δύο: πρώτον, η μείωση των επιτοκίων και, δεύτερον, η επαναγορά ομολόγων ύψους 31,9 δισεκατομμυρίων.
Επιπλέον, με την επικαιροποίηση εισάγονται ανώτατα όρια δαπανών για υποτομείς της γενικής κυβέρνησης και επαναϋπολογίζονται οι αποδόσεις ήδη συμφωνηθέντων μέτρων. Τα όρια αυτά είναι δεσμευτικά για τα πρώτα δύο χρόνια –θα δούμε παρακάτω τι σημαίνει αυτό- ενώ ο στόχος για τον τρίτο χρόνο μπορεί να επικαιροποιείται.
Για το θέμα αυτό έχουμε να κάνουμε δύο βασικές παρατηρήσεις:
Όπως προβλέπεται, τα δεσμευτικά όρια για τις χρονιές 2013 – 2014 σε περίπτωση επίτευξης καλύτερου πρωτογενούς αποτελέσματος σε σχέση με το στόχο, εφόσον εκτιμάται ότι είναι διατηρήσιμο, μπορούν να αναπροσαρμοστούν, με έμφαση στην ενίσχυση των χαμηλών εισοδηματικών στρωμάτων και της οικονομικής ανάπτυξης.
Στόχος μας, λοιπόν, είναι να έχουμε υπεραπόδοση στους δημοσιονομικούς στόχους, ώστε να ενεργοποιηθεί η ρήτρα θετικής απόκλισης και το 70%, όπως έχει δεσμευτεί η Κυβέρνηση –και η τρόικα τελικά- να διοχετευθεί σε μέτρα προς όφελος των κοινωνικών ομάδων που υποφέρουν και της ανάπτυξης.
Όπως προαναφέραμε, η ρήτρα αυτή συμπεριελήφθη στο νέο μεσοπρόθεσμο μετά από πρόταση της Δημοκρατικής Αριστεράς. Η υλοποίησή της χρειάζεται την κοινή μας προσπάθεια.
Από την άλλη πλευρά, εύλογα δημιουργείται η ανησυχία και σε εμάς –και διατυπώθηκε στην επιτροπή και από άλλους συναδέλφους- τι γίνεται γι’ αυτά τα ανώτερα όρια δαπανών σε περίπτωση έκτακτων αναγκών, παραδείγματος χάριν, φυσικές καταστροφές, επιδημίες κ.λπ., στους τομείς της πολιτικής προστασίας και της υγείας αντίστοιχα. Πώς μπορούμε να ξεπεράσουμε το ανώτατο όριο; Προφανώς εμείς θεωρούμε ότι είναι εύλογο να παραβιάζεται το ανώτατο όριο, αφού σε αυτές τις περιπτώσεις δεν συνιστά παραβίαση των στόχων του προϋπολογισμού, αλλά έκτακτη ανάγκη.
Προτείνουμε, λοιπόν, κύριε Υπουργέ, να προβλεφθεί ειδικός κωδικός για τις περιπτώσεις έκτακτων αναγκών.
Στην επικαιροποίηση που γίνεται, λήφθηκαν υπ’ όψιν οι προσαρμογές ως προς τα ψηφισθέντα φορολογικά μέτρα, ο επαναϋπολογισμός δαπανών τόκων μετά την επαναγορά ομολόγων, ο επαναϋπολογισμός του ύψους του δημόσιου χρέους μετά την επαναγορά ομολόγων ύψους 31,9 δισεκατομμυρίων. 
Στον πρώτο πίνακα του σχεδίου νόμου οι δαπάνες για το 2013 εμφανίζονται μειωμένες κατά 2,5 δισεκατομμύρια, αποτέλεσμα της εκτιμώμενης μεταβολής μειωμένων δαπανών για τους τόκους.
Επίσης, σε ό,τι αφορά τα έσοδα εμφανίζεται αύξηση κατά 400 εκατομμύρια ευρώ. Θεωρούμε, όμως, ότι αυτό είναι αισιόδοξο, διότι ήδη υπάρχει υστέρηση για τον Ιανουάριο. Εμφανίζεται, δηλαδή, αμέσως – αμέσως το πρώτο πρόβλημα.
Για το 2014 προκύπτει μείωση των πρωτογενών δαπανών κατά 32.000.000 και μεταβολή των τόκων κατά 2,9 δισεκατομμύρια κ.ο.κ..
Οι παραπάνω μειώσεις έχουν ως αποτέλεσμα τη μείωση του ελλείμματος του κρατικού προϋπολογισμού, τη μείωση του ελλείμματος της γενικής κυβέρνησης, ενώ εμφανίζεται πρωτογενές πλεόνασμα από το 2013 0,3% του ΑΕΠ, σε σχέση με το μηδενικό που προέβλεπε το μεσοπρόθεσμο.
Το πρωτογενές αυτό πλεόνασμα, το 0,3%, θα έλεγα ότι πάλι είναι μια αρκετά αισιόδοξη πρόβλεψη, αν αναλογιστεί κανείς ότι ήδη έχουμε μία σημαντική απόκλιση.
Για το 2015 και το 2016 έχουν αναπροσαρμοστεί οι στόχοι του πρωτογενούς πλεονάσματος προς τα κάτω σε σχέση με το μεσοπρόθεσμο. Όσο για τις δαπάνες, η βασικότερη παράμετρος, όπως είπαμε, είναι η μείωση των δαπανών λόγω επαναγοράς ομολόγων, με άμεση συνέπεια τη μείωση του ελλείμματος. Επομένως η όποια μείωση προκύψει θα είναι αποκλειστικά και μόνο λόγω οικονομικοτεχνικών διαδικασιών και όχι λόγω εξορθολογισμού ή μεταρρυθμίσεως στο πεδίο των δαπανών. Εδώ πρέπει να σημειώσουμε ότι αυτό είναι και το πιο δύσκολο θέμα, να εξορθολογίσουμε δηλαδή και να μειώσουμε τις δαπάνες και τις σπατάλες, τη διαφθορά, τη διαπλοκή και όλα αυτά, έτσι ώστε να σταματήσουμε επιτέλους τη γνωστή συνταγή της μείωσης των μισθών και των συντάξεων, για να καλύψουμε τα ελλείμματα από τις αδυναμίες και τις παθογένειες που έχει η ελληνική διοίκηση.
Η πρότασή μας για τον έλεγχο του προϋπολογισμού απόδοσης πρέπει να ενσωματωθεί σε όλη αυτήν τη διαδικασία. Σε σχέση με την εξέλιξη του χρέους της γενικής κυβέρνησης, είναι φυσικό μετά από αυτές τις παραμέτρους το χρέος του 2013 να διαμορφώνεται στα 318 δισεκατομμύρια, 174,2% του ΑΕΠ, ενώ στο μεσοπρόθεσμο προβλεπόταν 346 δισεκατομμύρια κ.ο.κ. 
Τώρα, να πάμε σε ένα σοβαρό θέμα για τις επικαιροποιημένες δημοσιονομικές παρεμβάσεις του μεσοπρόθεσμου. Στον πίνακα του σχεδίου νόμου επικαιροποιείται η απόδοση των μέτρων που ελήφθησαν στο μεσοπρόθεσμο, η οποία καταγράφεται μικρότερη κατά 200 εκατομμύρια, περίπου, λόγω σημαντικών αλλαγών. Ποιες ήταν αυτές; Θετικές. Η αύξηση των οικογενειακών επιδομάτων για το 2013 κατά 103 εκατομμύρια, αντί της περικοπής των 86 εκατομμυρίων που προέβλεπε ο προϋπολογισμός. Από την άλλη πλευρά όμως, η πρόβλεψη της αύξησης των εσόδων που θα προκύψουν από τις αλλαγές στο φορολογικό σύστημα από 1,78 δισεκατομμύρια σε 2,15 δισεκατομμύρια, αλλαγές όμως που προκύπτουν έσοδα από μια για εμάς -και την είχαμε επισημάνει στο φορολογικό σύστημα- άδικη φορολόγηση στους ελεύθερους επαγγελματίες και στις ατομικές επιχειρήσεις. 
Τελικά, οι παρεμβάσεις στο σκέλος των δαπανών μειώνονται σε 7,4 δισεκατομμύρια, κατά 200 εκατομμύρια. Δηλαδή, υπάρχει μια σχετική διόρθωση αυτής της τάξεως, η οποία κυρίως αναφέρεται στα κοινωνικά επιδόματα. Αυτή ήταν μια σημαντική προσπάθεια και της Δημοκρατικής Αριστεράς. Το αποτέλεσμα είναι μικρό, αλλά είναι θετικό σε αυτήν την κατεύθυνση.
Ως ανώτατα όρια δαπανών των φορέων του κρατικού προϋπολογισμού τίθενται τα ανώτατα όρια δαπανών Υπουργείων, περιφερειακών υπηρεσιών και αποκεντρωμένων διοικήσεων. Κατά την αιτιολογική έκθεση, τα όρια αυτά είναι μειωμένα, λόγω της μειωμένης εκτίμησης πληρωμής τόκων. Όμως οι μειώσεις οι οποίες εμφανίζονται, κύριε Υπουργέ, παραδείγματος χάριν, στην παιδεία είναι για το 2016 της τάξεως του 15%. Στην υγεία συμβαίνει το ίδιο. Θα πρέπει, λοιπόν, να διευκρινιστεί αν οι μειώσεις προέρχονται στο μεγαλύτερο βαθμό από τη μείωση των τόκων, από τον εξορθολογισμό των δαπανών ή τελικά προέρχονται από περικοπές σε βασικές ανάγκες των υποτομέων αυτών. 
Από όλα τα παραπάνω εμείς θέλουμε να κρατήσουμε ότι τα όρια αυτά για τα έτη 2013 και 2014 είναι δυνατόν να αναπροσαρμοστούν προς όφελος των χαμηλών εισοδηματικών στρωμάτων και της οικονομικής ανάπτυξης κατά 70% του επιτευχθέντος καλύτερου πρωτογενούς πλεονάσματος. 
Θα πάω τώρα στα συμπεράσματα. 
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού)
Σε ένα λεπτό τελειώνω, κύριε Πρόεδρε.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Να είναι ένα λεπτό όμως, έτσι;</ChairmanSpeech>
<Speech><Parlmember>ΑΣΗΜΙΝΑ ΞΗΡΟΤΥΡΗ-ΑΙΚΑΤΕΡΙΝΑΡΗ</Parlmember>: Ναι. 
Είναι πολύ σημαντική και παράλληλα ανησυχητική η επισήμανση στο τέλος της αιτιολογικής έκθεσης ότι η Κυβέρνηση εθνικής ευθύνης, μετά τις θετικές ενδείξεις για τη δημοσιονομική επίδοση του 2012, πιστεύει ότι η εξέλιξη της εφαρμογής του προγράμματος πολιτικής κατά τη διετία 2013-2014 -με την έμφαση που θα δοθεί σε διαρθρωτικού χαρακτήρα παρεμβάσεις και ευρύτερες αναπτυξιακές πρωτοβουλίες- θα καλύψει τη μικρή δημοσιονομική διόρθωση που ενδέχεται να προκύψει στην περίοδο 2015-2016.
Σε καμμία περίπτωση αυτές οι παρεμβάσεις, κύριοι συνάδελφοι και κύριε Υπουργέ, δεν πρέπει να επιφέρουν νέα επώδυνα μέτρα, γιατί έτσι θα ακυρώσουμε και τη δυνατότητα αξιοποίησης της ρήτρας αντικατάστασης όσο και το να αξιοποιήσουμε την ομολογία του Διεθνούς Νομισματικού Ταμείου και των εταίρων μας για τα λάθη στον πολλαπλασιαστή του προγράμματος. Το τελευταίο αφορά τη διαδικασία μιας ρεαλιστικής τροποποίησης με τη διεκδίκηση περισσότερων αναπτυξιακών πόρων.
(Στο σημείο αυτό κτυπάει επανειλημμένα το κουδούνι λήξεως του χρόνου ομιλίας της κυρίας Βουλευτού) 
Τελειώνω, κύριε Πρόεδρε.
Για την αξιοποίηση όλων των παραπάνω και την αποφυγή σε κάθε περίπτωση νέων επώδυνων μέτρων, θα πρέπει να υπάρξει από τώρα, κύριε Υπουργέ, προγραμματισμός των παρεμβάσεων και των διεκδικήσεων και χρονοδιάγραμμα υλοποίησής τους.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ευχαριστούμε, κυρία συνάδελφε.</ChairmanSpeech>
<Speech><Parlmember>ΑΣΗΜΙΝΑ ΞΗΡΟΤΥΡΗ-ΑΙΚΑΤΕΡΙΝΑΡΗ</Parlmember>:  Σήμερα με την κοινωνία στα όριά της, την ανεργία, ιδιαίτερα των νέων, σε τρομακτικά ύψη έχουμε υποχρέωση και δυνατότητες μόνο θετικά μέτρα ανακούφισης και ανάπτυξης να προτείνουμε και όχι άλλα πρόσθετα μέτρα.
Το σκοτεινό έλλειμμα το οποίο υπάρχει θα πρέπει τελικά να το ανατρέψουμε μέσα από μία συστηματική, εργώδη προσπάθεια αυτής της Κυβέρνησης. Δεν δικαιολογείται άλλη καθυστέρηση.
(Χειροκροτήματα από την πτέρυγα της ΔΗΜΑΡ)</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ευχαριστούμε πολύ.
Το λόγο έχει ο ειδικός αγορητής του Κομμουνιστικού Κόμματος Ελλάδας κ. Νικόλαος Καραθανασόπουλος για δεκαπέντε λεπτά.</ChairmanSpeech>
<Speech><Parlmember>ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ</Parlmember>: Ευχαριστώ πολύ, κύριε Πρόεδρε.
Η συζήτηση για την επικαιροποίηση του μεσοπρόθεσμου 2013-2016 αποτελεί προαπαιτούμενο για την εφαρμογή του μνημονίου. Αποτελεί, όπως δήλωσε και ο ίδιος ο κύριος Υπουργός, το μοναδικό προαπαιτούμενο για την εκταμίευση της επόμενης δόσης του Μαρτίου, ύψους 2,8 δισεκατομμυρίων, περίπου 3 δισεκατομμυρίων ευρώ.
Το βασικό ερώτημα, κατά τη γνώμη μας, είναι το εξής: Αλλάζει κάτι ως προς το περιεχόμενο του αρχικού σχεδίου του μεσοπρόθεσμου προγράμματος μέσα από αυτήν την επικαιροποίηση; Εμείς λέμε πως δεν αλλάζει κάτι, αλλά αντίθετα επιβεβαιώνεται η βασική εκτίμηση που κάναμε ως ΚΚΕ, ότι το μεσοπρόθεσμο αποτελεί ένα επιπλέον εργαλείο στη φαρέτρα της βάρβαρης, αντιλαϊκής και βαθύτατα ταξικής πολιτικής της συγκυβέρνησης της Νέας Δημοκρατίας, του ΠΑΣΟΚ και της ΔΗΜΑΡ.
Να θυμίσω βασικά τι μέτρα περιλαμβάνει αυτό το μεσοπρόθεσμο, τι πρόκειται δηλαδή να επιφέρει η εφαρμογή του μεσοπρόθεσμου απέναντι στα λαϊκά στρώματα: νέες, ακόμα μεγαλύτερες μειώσεις στους μισθούς του δημόσιου τομέα, μέσα από την κατάρτιση του ενιαίου μισθολογίου, δηλαδή του φτωχολογίου, νέες μειώσεις στο σύνολο των συνταξιούχων όλων των ταμείων. Για παράδειγμα, το 2013 καταργούνται τα δώρα των Χριστουγέννων, του Πάσχα και του επιδόματος αδείας για το σύνολο των συνταξιούχων, ακόμα και αυτών του ΟΓΑ, με τα 330 ευρώ σύνταξη.
Επίσης, προβλέπει μειώσεις στα ειδικά μισθολόγια-φτωχολόγια για τους ένστολους, για τα Σώματα Ασφαλείας και τις Ένοπλες Δυνάμεις. Προβλέπει περαιτέρω μειώσεις σε προνοιακά αλλά και οικογενειακά επιδόματα. Προβλέπει τη φοροεπιδρομή στο σύνολο των λαϊκών νοικοκυριών -και ως αποτέλεσμα της ψήφισης του νέου φορολογικού νόμου- στοχοποιώντας ακόμη περισσότερο συγκεκριμένες κατηγορίες, όπως τους επαγγελματίες, τους αυτοαπασχολούμενους και τους βιοτέχνες, τη φτωχομεσαία αγροτιά, που για πάρα πολλές μέρες βρίσκεται στο δρόμο του αγώνα, μιας και η υλοποίηση του μεσοπρόθεσμου θα σημάνει για το 2013 μόνο μια φοροεπιδρομή ύψους 280 περίπου εκατομμυρίων ευρώ μέσα από τη μείωση της επιστροφής των φόρων στους αγρότες, του ΦΠΑ, μέσα από τη μείωση της επιδότησης για το πετρέλαιο κίνησης στους αγρότες, τη στιγμή που το εφοπλιστικό κεφάλαιο εξακολουθεί να παραλαμβάνει το πετρέλαιο τράνζιτ, χωρίς να πληρώνει δεκάρα τσακιστή.
Προβλέπονται στο μεσοπρόθεσμο νέες, ακόμη μεγαλύτερες, μειώσεις στις δημόσιες δαπάνες, διαμορφώνοντας ένα ευνοϊκό πεδίο για την ακόμη μεγαλύτερη εμπορευματοποίηση των δημόσιων αναγκών, για την κάλυψη δηλαδή των αναγκών της λαϊκής οικογένειας στην υγεία, στην παιδεία, στην πρόνοια. 
Σε αυτό το μεσοπρόθεσμο προβλέπεται -πέρα από τα 5 ευρώ που είναι το εισιτήριο για τα νοσοκομεία- η εφαρμογή των 25 ευρώ για κάθε εισαγωγή, η οποία θα αρχίσει να υλοποιείται από το 2014. Προβλέπεται σ’ αυτό το μεσοπρόθεσμο το 1 ευρώ κεφαλικό χαράτσι για κάθε συνταγή που θα εκτελούν και θα διαμορφώνουν οι γιατροί του ΕΟΠΥΥ. Αυτό, λοιπόν, το πλαίσιο διαμορφώνεται. 
Ταυτόχρονα, μέσα από το μεσοπρόθεσμο δημιουργούνται οι προϋποθέσεις να επιταχυνθούν οι διαδικασίες απελευθέρωσης των αγορών, να υλοποιηθούν οι ιδιωτικοποιήσεις, να ανοίξουν τα λεγόμενα κλειστά επαγγέλματα προς όφελος της δράσης των μεγάλων μονοπωλιακών, επιχειρηματικών ομίλων. 
Ταυτόχρονα, η τρίτη πλευρά του μεσοπρόθεσμου είναι οι ανατροπές στις εργασιακές σχέσεις και στο δημόσιο τομέα, ως προάγγελος της γενικότερης, συνολικότερης επίθεσης που προετοιμάζεται και για τον ιδιωτικό τομέα, με σκοπό να γίνει η εργατική δύναμη ακόμη πιο φθηνή, τόσο στο δημόσιο όσο και στον ιδιωτικό τομέα. 
Έτσι, λοιπόν, μέσα σ’ αυτό το μεσοπρόθεσμο πρόγραμμα προβλέπονται νέα μέτρα σε βάρος των δημοσίων υπαλλήλων, τα οποία στοχεύουν στο να χτυπήσουν τη σταθερή απασχόληση. Προωθούνται οι απολύσεις μέσα από τη λογική της διαθεσιμότητας και της κινητικότητας και η κατάργηση των συλλογικών συμβάσεων στον ευρύτερο δημόσιο τομέα. 
Άρα, λοιπόν, ποιο είναι το βασικό συμπέρασμα που βγαίνει μόνο και μόνο απ’ το περιεχόμενο του μεσοπρόθεσμου προγράμματος; Είναι ότι έχουμε να κάνουμε με μια ενιαία επίθεση απέναντι στο σύνολο της εργατικής τάξης -στο δημόσιο και στον ιδιωτικό τομέα- απέναντι στο σύνολο των αυτοαπασχολούμενων και των βιοτεχνών, απέναντι στο σύνολο της φτωχής και μεσαίας αγροτιάς.
 Άρα, δηλαδή, το πρόγραμμα ενσωματώνει, συμπεριλαμβάνει το σύνολο των στρατηγικών επιλογών της αστικής τάξης, σε μια περίοδο διαχείρισης της κατάστασης σε συνθήκες βαθιάς καπιταλιστικής κρίσης και ταυτόχρονα στοιχεία στο να δημιουργηθούν οι προϋποθέσεις για την ανάκαμψη της οικονομίας προς όφελος του κεφαλαίου. 
Το δεύτερο βασικό ζήτημα, το οποίο βγαίνει μέσα από αυτήν την επικαιροποίηση, ποιο είναι; Είναι ότι το πρόγραμμα αυτό γίνεται ακόμη πιο εμπροσθοβαρές. Ένα ακόμη μεγαλύτερο μέρος, δηλαδή, από τις δημοσιονομικές παρεμβάσεις αφορά το 2013, σε σχέση με αυτό που προέβλεπε το βασικό σχέδιο του μεσοπρόθεσμου. 
Για το 2013, δηλαδή, το βασικό σχέδιο προέβλεπε μέτρα, τόσο στο σκέλος των δαπανών όσο και στο σκέλος των εσόδων, ύψους 9,3 δισεκατομμυρίων ευρώ -που στην πραγματικότητα γίνονταν 11 δισεκατομμύρια, όπως λέει και ο προϋπολογισμός- ενώ το επικαιροποιημένο προβλέπει ένα σύνολο παρεμβάσεων 9,55 δισεκατομμυρίων ευρώ. Έχουμε δηλαδή επιπλέον 163 εκατομμύρια ευρώ νέα μέτρα για το 2013. Άρα, δηλαδή, το πρόγραμμα αποκτάει όλο και πιο αντιλαϊκό χαρακτήρα.  Βεβαίως, αυτά τα επιπλέον μέτρα συμπεριλαμβάνονται ιδιαίτερα στο σκέλος των εσόδων, ως αποτέλεσμα του νέου φορολογικού νόμου. 
Αυτό, το ότι δηλαδή γίνεται ακόμη πιο εμπροσθοβαρές κι ακόμη πιο επιθετικό σε βάρος των λαϊκών συμφερόντων, αποκαλύπτει ορισμένα ζητήματα και ξεγυμνώνει, κατά τη γνώμη μας, την επιχειρηματολογία της Κυβέρνησης. 
Διότι τι λέει στην εισηγητική έκθεση το Υπουργείο Οικονομικών; Λέει ότι αυτή η επικαιροποίηση έρχεται και ως αποτέλεσμα των σημαντικών –όπως τις θεωρεί- επιτυχιών της Κυβέρνησης. 
Και αναφέρει μέσα τις δύο βασικές επιτυχίες, κατά τη γνώμη της συγκυβέρνησης, του προηγούμενου διαστήματος. 
Ποιες είναι αυτές; Η επαναγορά του δημόσιου χρέους ύψους 31,9 δισεκατομμυρίων ευρώ και, δεύτερον, με βάση τις αποφάσεις του Συμβουλίου Κορυφής, η μείωση των επιτοκίων, το μορατόριουμ αποπληρωμής, το οποίο θα έχει ως συνέπεια μικρότερη δημόσια δαπάνη για την εξυπηρέτηση του δημόσιου χρέους. Αυτό για το 2013, όπως λέει η ίδια η Κυβέρνηση, μεταφράζεται σε 2,5 δισεκατομμύρια λιγότερα για τόκους, όσον αφορά την εξυπηρέτηση του δημόσιου χρέους. Δηλαδή, από 8,9 δισεκατομμύρια ευρώ που προβλέπονταν στο μεσοπρόθεσμο και στον προϋπολογισμό, στο επικαιροποιημένο μεσοπρόθεσμο προβλέπονται 6,4 δισεκατομμύρια ευρώ για αποπληρωμή των τόκων.
(Στο σημείο αυτό την Προεδρική Έδρα καταλαμβάνει η ΣΤ΄ Αντιπρόεδρος της Βουλής κ. ΜΑΡΙΑ ΚΟΛΛΙΑ-ΤΣΑΡΟΥΧΑ )
Άρα, δηλαδή, οι δύο αυτές επιτυχίες τι είχαν ως συνέπεια για το λαό; Νέα μέτρα για το λαό. Άρα, όταν η Κυβέρνηση πανηγυρίζει ότι πέτυχε να κουρέψει το χρέος και να μειώσει τις δαπάνες εξυπηρέτησης του δημόσιου χρέους, αυτό για το λαό ερμηνεύεται σε νέα βάρη, σε νέα βάσανα, σε νέα επίθεση. Αυτό άλλωστε επιβεβαιώνουν τα δικά σας στοιχεία, η δικιά σας πολιτική.
Από αυτήν την άποψη, λοιπόν, δεν είναι σκόπιμο να καταλήξουμε, κατά τη γνώμη μας, σε ορισμένα βασικά συμπεράσματα και κυρίως η εργατική τάξη και τα πλατιά λαϊκά στρώματα; Ποια είναι αυτά τα βασικά συμπεράσματα, κατά τη γνώμη μας; 
Πρώτον, ότι τα αντιλαϊκά μέτρα, τα οποία υλοποιεί και η σημερινή συγκυβέρνηση, δεν έχουν προσωρινό χαρακτήρα, έχουν μόνιμο χαρακτήρα. Θα σημαδέψουν τη ζωή της εργατικής τάξης και των λαϊκών οικογενειών για τις επόμενες δεκαετίες, εάν και εφόσον δεν παρέμβει αποφασιστικά το ίδιο το εργατικό λαϊκό κίνημα να ανατρέψει αυτά τα μέτρα. Γιατί ακριβώς, αφ’ ενός μεν αποσκοπούν η δημοσιονομική εξυγίανση να γίνει σε βάρος των λαϊκών στρωμάτων, αλλά και αφ’ ετέρου αποσκοπούν και στο να διαμορφώσουν μία ακόμη πιο φτηνή εργατική δύναμη, μέσα από τις μειώσεις στους μισθούς, μέσα από την αφαίρεση εργασιακών, ασφαλιστικών και συλλογικών δικαιωμάτων στο όνομα της θωράκισης της ανταγωνιστικότητας και της κερδοφορίας των επιχειρηματικών ομίλων.
Δεύτερο συμπέρασμα. Η δημοσιονομική εξυγίανση έχει περιεχόμενο και δεν είναι ουδέτερη. Το περιεχόμενό της είναι βαθύτατα ταξικό. Δημοσιονομική εξυγίανση σημαίνει μέτρα σε βάρος του λαϊκού εισοδήματος. Το πρωτογενές πλεόνασμα σημαίνει μέτρα σε βάρος της εργατικής τάξης, σε βάρος των αυτοαπασχολούμενων και σε βάρος της φτωχής αγροτιάς. Αυτό σημαίνει το πρωτογενές πλεόνασμα. Για να γίνει τι; Για να υπάρξουν νέα διαθέσιμα δημόσια κεφάλαια, να χρηματοδοτήσετε τις ανάγκες των επιχειρηματικών ομίλων στο όνομα της καπιταλιστικής ανάκαμψης της οικονομίας. Γι’ αυτό υλοποιείτε τα παραπάνω. 
Τρίτο συμπέρασμα. Αυτή η προσπάθεια, την οποία καταβάλλει η Κυβέρνηση για την ανάκαμψη της οικονομίας, προϋποθέτει δύο πολύ συγκεκριμένα ζητήματα, εκτός από τη δημοσιονομική εξυγίανση. Πρώτον, την αύξηση της εκμετάλλευσης της εργατικής τάξης, δηλαδή, ακόμη πιο φθηνούς εργαζόμενους για το μεγάλο κεφάλαιο, οι οποίοι θα εργάζονται κάτω από συνθήκες γαλέρας, για να θωρακιστεί η ανταγωνιστικότητα και η κερδοφορία. Και δεύτερον, νέο, ακόμη πιο ευνοϊκό περιβάλλον για τη δράση των επιχειρηματικών ομίλων, είτε αφορά τους νέους επενδυτικούς νόμους είτε τη διαχείριση των ευρωπαϊκών προγραμμάτων -το σημερινό και το αυριανό ΕΣΠΑ- είτε αφορά το φορολογικό σύστημα ή την επέκταση της δράσης τους σε νέους τομείς.
Τέταρτο συμπέρασμα. Αποκαλύπτεται ότι έχουν βαθύτατα αντιλαϊκό χαρακτήρα μια σειρά από προτάσεις τις οποίες κατά καιρούς όχι μόνο η Κυβέρνηση αλλά και τα κόμματα της Αντιπολίτευσης -τα οποία είναι απολογητές και διαχειριστές αυτού του συστήματος- έχουν ρίξει ως μέσα διεξόδου από την κρίση. Η ρήτρα αυτή επίτευξης στόχων πού οδηγεί; Οδηγεί σε μέτρα σε βάρος των λαϊκών νοικοκυριών. Έτσι, για να αποδεχτεί η Κομισιόν, η Ευρωπαϊκή Ένωση και το Διεθνές Νομισματικό Ταμείο αυτήν τη ρήτρα, υποχρεώνουν την Κυβέρνηση να πάρει και άλλα μέτρα.
Δεύτερο ζήτημα: η επιμήκυνση. Πόσες φορές έχουμε ακούσει από διάφορα κόμματα να λέγεται «να γίνει επιμήκυνση της εξυπηρέτησης του δημόσιου χρέους»; Έγινε επιμήκυνση. Πού οδήγησε αυτό; Σε νέα αντιλαϊκά μέτρα. 
Τρίτο ζήτημα: το μορατόριουμ αποπληρωμής του δημόσιου χρέους. Και τώρα υπάρχει μορατόριουμ αποπληρωμής των τόκων. Τι έχει ως αποτέλεσμα; Δεν έχει ως αποτέλεσμα επιβολή νέων μέτρων από μεριάς των δανειστών; 
Τέταρτο: το κούρεμα του χρέους. Έγινε κούρεμα πριν, το 2011, έγινε και τώρα κούρεμα, 31,9. Ποιο ήταν το αποτέλεσμα αυτού του κουρέματος; Μέτρα 150.000.000 ευρώ για το 2013, για να αποδεχθούν το κούρεμα.
Άρα όλα αυτά τα ζητήματα δεν ανατρέπουν τον αντιλαϊκό χαρακτήρα και, βεβαίως, κατά τη γνώμη μας, είναι βαθύτατα αποπροσανατολιστικά και επικίνδυνα. Εμείς θα το πούμε. Όσο για τη συζήτηση η οποία γίνεται για την υπόθεση του λάθους του Διεθνούς Νομισματικού Ταμείου, το ότι έγινε λάθος στον πολλαπλασιαστή, κάποιοι το έκαναν σημαία. Λάθος ο πολλαπλασιαστής. Δηλαδή το 1.500.000 άνεργοι είναι επειδή ήταν λάθος ο πολλαπλασιαστής; Να το καταλάβω! Δηλαδή η ανεργία που υπάρχει στην Ισπανία έγινε γιατί εκεί δεν υπάρχει λάθος πολλαπλασιαστής; Τα εκατομμύρια των φτωχών που υπάρχουν στις ΗΠΑ δεν είναι από λάθος πολλαπλασιαστή; 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Δηλαδή με αυτόν τον τρόπο τι κάνετε; Λέτε στους κεφαλαιοκράτες «δεν ευθύνεστε εσείς για την ανεργία, δεν ευθύνεστε εσείς που κλείνετε τις επιχειρήσεις και τις μεταφέρετε αλλού, αλλά ευθύνεται ο πολλαπλασιαστής».</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Κλείστε, σας παρακαλώ.</ChairmanSpeech>
<Speech><Parlmember>ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ</Parlmember>: Θα ολοκληρώσω, κυρία Πρόεδρε σε μισό λεπτό. Όλοι οι άλλοι πήραν περισσότερο χρόνο. Με συγχωρείτε.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Σας παρακαλώ να κλείσετε. Έχετε ξεπεράσει τα δεκαπέντε λεπτά.</ChairmanSpeech>
<Speech><Parlmember>ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ</Parlmember>: Βεβαίως θα κλείσω, αλλά δεν μπορώ να καταλάβω αυτήν την επιμονή σας, όταν οι άλλοι εισηγητές είχαν την ευχέρεια να ολοκληρώσουν τη σκέψη τους.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Πόσα επιπλέον  λεπτά θέλετε για να ολοκληρώσετε;</ChairmanSpeech>
<Speech><Parlmember>ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ</Parlmember>: Σε ενάμισι λεπτό έχω ολοκληρώσει τη σκέψη μου.
Απ’ αυτήν λοιπόν την άποψη αυτό επιβεβαιώνεται, ότι ο πολλαπλασιαστής δεν ήταν τίποτε άλλο παρά ένα εργαλείο. Το κάνατε σημαία, λοιπόν, ότι φταίει ο πολλαπλασιαστής. Δηλαδή, εάν άλλαζε ο πολλαπλασιαστής, τι θα γινόταν; Δεν θα είχαμε μειώσεις και κατάργηση των συλλογικών συμβάσεων; Δηλαδή ο πολλαπλασιαστής φταίει που καταργούνται οι συλλογικές συμβάσεις στον ιδιωτικό τομέα; Ο πολλαπλασιαστής φταίει που καταργείται το κατώτερο μεροκάματο; Και αν δεν είχαμε αυτόν τον πολλαπλασιαστή και είχαμε κάτι διαφορετικό, θα άλλαζε κάτι όσον αφορά την κατάσταση στις λαϊκές οικογένειες και την επίθεση που θα δέχονταν; 
 Αυτό τι σημαίνει; Τι λέτε; Λέτε ότι αθωώνει αυτούς οι οποίοι ευθύνονται για τα προβλήματα που ζει η εργατική τάξη και τα λαϊκά στρώματα, δηλαδή τους κεφαλαιοκράτες και λέτε ότι το φταίξιμο είναι σε κάποια κεφάλια του Διεθνούς Νομισματικού Ταμείου της Ευρωπαϊκής Ένωσης, που δεν υπολογίζουν σωστά τον πολλαπλασιαστή.
Τόσο απλό, λοιπόν, είναι το ζήτημα της καπιταλιστικής  κρίσης και τόσο εύκολα διαχειρίσιμο! Κάνετε πολύ μεγάλο λάθος! 
Από αυτήν, λοιπόν, την άποψη εμείς λέμε καθαρά αυτό το οποίο βγαίνει ως κατακλείδα, ότι δεν υπάρχει διέξοδος προς όφελος του λαού, ανεξαρτήτως του μείγματος της πολιτικής η οποία εφαρμόζεται, από τη στιγμή που δεν αμφισβητείται η κυριαρχία των μονοπωλιακών ομίλων σε επίπεδο οικονομίας και ο ευρωμονόδρομος ως στρατηγική επιλογή της αστικής τάξης για τη συμμετοχή της χώρας μας. 
Και απ’ αυτήν την άποψη περισσεύει –κατά τη γνώμη μας- η μεταφορά της λαϊκής αγανάκτησης από όλους αυτούς που δεν αμφισβητούν αυτά τα δύο βασικά στοιχεία και γι’ αυτόν ακριβώς το λόγο ο λαός δεν έχει να περιμένει τίποτα από την όποια αλλαγή στα μείγματα διαχείρισης μιας βαθύτατα αντιλαϊκής πολιτικής και ενός βαθύτατου, βάρβαρου καπιταλιστικού συστήματος και από την όποια κοινωνική διαχείριση.
Η διέξοδος βρίσκεται στο να αλλάξει και η εξουσία. Είναι πολύ συγκεκριμένη και πολύ απλή. Αυτή! Αν την αποφασίσει ο λαός, είναι άμεσα εφαρμόσιμη και υλοποιήσιμη. Γιατί η αλλαγή της εξουσίας προϋποθέτει τάξη στην εξουσία, προϋποθέτει ότι ο λαός θα πάρει τα εργαλεία παραγωγής στα χέρια του.
Ναι, κύριε Μαριά! Θα πάρει ο λαός τα εργαλεία παραγωγής στα χέρια του. Μη γελάτε και μη χλευάζετε αυτά που λέει το ΚΚΕ!
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Δεν γελάω!</Speech>
<Speech><Parlmember>ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ</Parlmember>: Αυτός θα πρέπει να πάρει τα εργαλεία και όχι οι μονοπωλιακοί όμιλοι, οι οποίοι τα έχουν με σκοπό να αυξήσουν το κέρδος και τα συμφέροντά τους.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια- Τσαρουχά</Parlmember>): Ολοκληρώστε, σας παρακαλώ, κύριε Καραθανασόπουλε.</ChairmanSpeech>
<Speech><Parlmember>ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ</Parlmember>: Τα μέσα παραγωγής, λοιπόν, στα χέρια της εργατικής τάξης, αποδέσμευση από την Ευρωπαϊκή Ένωση και μονομερής διαγραφή του χρέους.
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Κυρία Πρόεδρε, παρακαλώ το λόγο.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Σας ευχαριστώ πολύ, κύριε Καραθανασόπουλε! Δημιουργήσατε τώρα ένα θέμα και θα χρειαστεί να απαντήσει ο κ. Μαριάς.
Έχετε ένα λεπτό μόνο, κύριε Μαριά, για να εξηγήσετε το αυτονόητο.</ChairmanSpeech>
<Speech><Parlmember>ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ</Parlmember>: Αυτονόητο το λέτε εσείς, κυρία
Πρόεδρε;</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Αυτονόητο είναι, γιατί δεν μιλάνε όλοι όσοι μιλάνε εντός της αιθούσης εναντίον του ΚΚΕ, σε ιδιωτικές συζητήσεις. Αυτό σάς λέω αυτονόητο.
Κύριε Μαριά, σας παρακαλώ να μην ανοίξουμε θέμα.
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Όχι, δεν ανοίγω θέμα. 
Θέλω να διευκρινίσω κάτι, γιατί αναφέρθηκε σε αυτό ο συνάδελφος. Γνωρίζει ο κ. Καραθανασόπουλος, όπως και το ΚΚΕ, τη στάση μου και την κριτική μου και τις απόψεις μου.</ChairmanSpeech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Εντάξει, κύριε Μαριά. 
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Δεν έχει καμμία σχέση αυτό που λέει ότι χλευάζω κ.λπ.. Δεν έχει καμμία σχέση. Με το συνάδελφο κάτι άλλο είπαμε άσχετο, σε σχέση με αυτά που έλεγε ο συνάδελφος όσον αφορά τα ζητήματα αυτά.</ChairmanSpeech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ωραία. Ευχαριστούμε πολύ για την εξήγηση. 
Φαντάζομαι να έγινε δεκτή η εξήγηση, κύριε Καραθανασόπουλε. 
Ο κύριος Υπουργός ζήτησε το λόγο. 
Ορίστε, κύριε Υπουργέ, έχετε το λόγο για τέσσερα λεπτά.</ChairmanSpeech> 
<Speech><Parlmember>ΧΡΗΣΤΟΣ ΣΤΑΪΚΟΥΡΑΣ</Parlmember> (Αναπληρωτής Υπουργός Οικονομικών): Ευχαριστώ πολύ, κυρία Πρόεδρε. 
Θα ήθελα να κάνω κάποιες διευκρινίσεις στις τοποθετήσεις που έχουν γίνει μέχρι τώρα. 
Προς τον ειδικό αγορητή του ΚΚΕ θα ήθελα να πω ότι νέα μέτρα το 2013 δεν υπάρχουν εκτός αυτών που ήδη έχουν ψηφιστεί και βρίσκονται μέσα σε συγκεκριμένα νομοσχέδια. 
Έχετε απόλυτο δίκιο ως προς το εμπροσθοβαρές του προγράμματος. Από την άλλη πλευρά, όμως, επειδή μιλήσατε για τα έσοδα, θα διαπιστώσετε ότι οι συνολικές παρεμβάσεις στο σκέλος των εσόδων είναι λιγότερες από αυτές που ήταν τον Οκτώβριο και οι συνολικές παρεμβάσεις και στο σκέλος των εσόδων και των δαπανών είναι 13,5 δισεκατομμύρια από 14,2 δισεκατομμύρια που ήταν τον Οκτώβριο του 2012. 
Όσον αφορά στην ειδική αγορήτρια της ΔΗΜΑΡ, είπε ότι σε περιόδους φυσικών καταστροφών πρέπει να παραβιάζονται τα ανώτατα όρια. Μα, γι’ αυτό στον Πίνακα Ι υπάρχει το αποθεματικό. Ο λόγος ύπαρξης του αποθεματικού ύψους 1 δισεκατομμυρίου περίπου –λίγο πάνω από 1 δισεκατομμύριο- κάθε χρόνο μέχρι το 2016 είναι ακριβώς για αυτόν το λόγο, για φυσικές καταστροφές και μια σειρά από άλλους παράγοντες. 
Εκφράσατε αμφιβολία για το αν θα πιάσουμε πρωτογενές πλεόνασμα 0,3% του ΑΕΠ φέτος, διότι είπατε ότι ήδη υπάρχουν αποκλίσεις. Το αντίθετο συμβαίνει. Ήδη υπάρχουν θετικές αποκλίσεις. Φέτος τον Ιανουάριο είχαμε πρωτογενές πλεόνασμα περίπου 400 εκατομμύρια, όταν ο στόχος ήταν για πρωτογενές έλλειμμα 413 εκατομμύρια. Πράγματι, υπάρχει μία υστέρηση στο σκέλος των εσόδων. Απαιτείται προσοχή και εντατικοποίηση της προσπάθειας. 
Προς τον ειδικό αγορητή της Χρυσής Αυγής, που είπε ότι δεν έχει πάει ούτε 1 ευρώ στους Έλληνες πολίτες από τις δόσεις που πήραμε πρόσφατα, ενδεικτικά θα πω ότι μόνο τον Ιανουάριο δυόμισι χιλιάδες Έλληνες πολίτες πήραν ληξιπρόθεσμα εφάπαξ που τους χρωστούσαμε τα τελευταία τρία χρόνια. 
Προς τον ειδικό αγορητή των Ανεξάρτητων Ελλήνων –κάναμε τη συζήτηση αυτή και στην επιτροπή, αλλά επιμένει και λέει ότι μειώθηκαν οι τόκοι και αναρωτιέται, αφού μειώθηκαν οι τόκοι, πού πάνε τα χρήματα- επαναλαμβάνω –το λέει το ίδιο το μεσοπρόθεσμο- ότι ο δημοσιονομικός στόχος πλέον δεν είναι το έλλειμμα, είναι το πρωτογενές έλλειμμα. Οι τόκοι δεν είναι στο πρωτογενές έλλειμμα. Συνεπώς η απάντηση είναι αυτονόητη. Ουσιαστικά έχετε απαντήσει μόνος σας, γιατί είπατε ότι πρέπει να μελετάμε, να διαβάζουμε, να γνωρίζουμε πού βρισκόμαστε. 
Αναρωτηθήκατε αν με αυτό το πρόγραμμα, που είναι τετραετές ουσιαστικά, δεσμεύουμε και την επόμενη κυβέρνηση. Μα, τετραετή είναι όλα τα προγράμματα στην Ευρώπη, είτε είσαι σε πρόγραμμα είτε δεν είσαι. Αν δεν είσαι σε πρόγραμμα, υπάρχει το Πρόγραμμα Σταθερότητας και Ανάπτυξης που παρουσιάζουν οι ευρωπαϊκές χώρες τον Ιανουάριο. Αν είσαι σε πρόγραμμα, έχεις το μεσοπρόθεσμο, το οποίο επικαιροποιείται σε τακτά χρονικά διαστήματα σύμφωνα με το νομοθετικό πλαίσιο. Άρα ουσιαστικά απάντησε και σε αυτό το σημείο. 
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Κύριε Υπουργέ, η πράξη του Υπουργικού Συμβουλίου…</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Κύριε Μαριά, θα έχετε το λόγο μετά, στη δευτερολογία σας, για να τοποθετηθείτε. Σας παρακαλώ, μη διακόπτετε τον κύριο Υπουργό. Αφήστε να απαντήσει ο κύριος Υπουργός. Σας απαντάει.</ChairmanSpeech>
<Speech><Parlmember>ΧΡΗΣΤΟΣ ΣΤΑΪΚΟΥΡΑΣ</Parlmember> (Αναπληρωτής Υπουργός Οικονομικών): Η εισηγήτρια του ΣΥΡΙΖΑ είπε να δούμε κάποια σημεία, για να επιβεβαιώσουμε πόσο χειρότερη κάνει τη ζωή των Ελλήνων η επικαιροποίηση του μεσοπρόθεσμου σε σχέση με αυτά που γνωρίζαμε. Και τα τέσσερα παραδείγματα που ανέφερε τα ξέρουμε από τον Οκτώβριο. Δεν είναι τίποτα καινούργιο. 
Κάτι καινούργιο έχετε να μας πείτε; 
Δεν υπάρχει τίποτα καινούργιο. Τουναντίον, οι δημοσιονομικές παρεμβάσεις είναι μικρότερες σε συνολικό ύψος. 
Μίλησε για πλασματική δόση το Φεβρουάριο. Ειδικά αυτή η δόση, τα 2,8, είναι για ληξιπρόθεσμες οφειλές και για μισθούς και συντάξεις. Αυτή είναι η πλασματική δόση; 
Κάνω την τελευταία μου παρατήρηση. Εκφράσατε αμφιβολίες γιατί να υπάρχουν ανώτατες δεσμεύσεις στα Υπουργεία. Νομίζω ότι αυτό ορθώς γίνεται και καλώς γίνεται. Πρώτη φορά έχουν τεθεί ανώτατα όρια για δύο χρόνια και μάλιστα από τα ίδια τα Υπουργεία. Υπήρχε συμβολή των ίδιων των Υπουργείων από τον Οκτώβριο. Καταγράφεται μέσα στο μεσοπρόθεσμο. 
Δεύτερον, με αυτό μπορούμε να διασφαλίσουμε ότι μπορεί να επιτευχθεί ο στόχος του προϋπολογισμού και όχι μόνο αυτό, να έχουμε και ένα βιώσιμο επίπεδο λειτουργίας του κράτους, με ταυτόχρονη επίτευξη των στόχων. 
Σε καμμία περίπτωση η δέσμευση αυτή δεν είναι περιοριστική, αφού –και το τονίζω, αυτό είναι πάρα πολύ σημαντικό- αν υπάρξει κάποιο ποσοστό αστοχίας στις επιδόσεις –και ας αποδεχθώ για τη συντομία της συζήτησης αυτό το σκεπτικό- ή χειροτέρευση των μακροοικονομικών μεγεθών, πράγμα που θα σημαίνει αυτομάτως περιορισμό δαπανών, αυτές θα μείνουν στο σημερινό προβλεπόμενο επίπεδο και για το 2014. Άρα ουσιαστικά είναι μια θετική έκβαση το να βάζουμε ανώτατα όρια για το 2014.
Το αντίστροφο, αν υπάρξουν καλύτερες επιδόσεις ή μεγαλύτερη ανάπτυξη, ήδη προβλέπεται αυτή η ρήτρα, η ρήτρα τής προς τα πάνω προσαρμογής των δαπανών για την ανακούφιση των χαμηλών εισοδημάτων, με ένα ποσοστό της τάξεως του 70% της καλύτερης αυτής επίδοσης. 
Σας ευχαριστώ πολύ.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε, κύριε Υπουργέ. 
Κυρίες και κύριοι συνάδελφοι, εισερχόμαστε στον κατάλογο των ομιλητών. 
Το λόγο έχει η κ. Φεβρωνία Πατριανάκου για επτά λεπτά.</ChairmanSpeech> 
<Speech><Parlmember>ΦΕΒΡΩΝΙΑ ΠΑΤΡΙΑΝΑΚΟΥ</Parlmember>: Κυρία Πρόεδρε, η σημερινή συζήτηση γίνεται κάτω από δύο νέα δεδομένα. Το ένα είναι η σκιά της ύφεσης που απλώνεται σε ολόκληρη την Ευρώπη, αφού το τέταρτο τρίμηνο του 2012 και η Γερμανία και η Γαλλία παρουσίασαν στοιχεία ύφεσης. 
Το δεύτερο στοιχείο είναι ότι η συζήτηση γίνεται πλέον κάτω από το φως της απόφασης της 13ης Δεκεμβρίου του Εurogroup. Άμεσο αποτέλεσμά της στη σημερινή συζήτηση είναι η μείωση των τόκων κατά 2,5 δισεκατομμύρια σε σχέση με τον προϋπολογισμό που ψηφίσαμε πριν από τρεις μήνες. 
Αυτό σαν στοιχείο, από μόνο του, δείχνει ότι είναι η πρώτη φορά τα τελευταία έτη όπου τριμηνιαία επικαιροποιημένη έκθεση παρουσιάζει βελτιωμένα οικονομικά μεγέθη όσον αφορά τις δαπάνες σε σχέση με το παρελθόν.</Speech> 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Βάλτε και την ανακεφαλαιοποίηση. Την ξεχάσατε.</Speech> 
 <Speech><Parlmember>ΦΕΒΡΩΝΙΑ ΠΑΤΡΙΑΝΑΚΟΥ</Parlmember>: Επιπλέον δε γίνεται κατανοητό, κάτω από το φως της απόφασης, ότι οι δαπάνες είναι δεσμευτικές. Κατά συνέπεια ανακούφιση των οικονομικά ασθενέστερων και για την τόνωση της πραγματικής οικονομίας. 
Αντίθετα, η εκτέλεση του προϋπολογισμού τον Ιανουάριο έδειξε ότι έχουμε μια υπέρβαση του στόχου των εσόδων κατά 17.000.000 ευρώ. Αυτό συνέβη για δύο λόγους. Διότι οι επιστροφές των φόρων μειώθηκαν κατά 267.000.000 ευρώ σε σχέση με τις προβλέψεις. Αν λάβουμε υπ’ όψιν ότι είχαμε μια υστέρηση 250.000.000 ευρώ έναντι του στόχου και με δεδομένο ότι τα έσοδα από τους άμεσους φόρους αυξήθηκαν γύρω στα 330.000.000 ευρώ, τότε σημαίνει αβίαστα ότι είχαμε μια απώλεια της τάξεως των 500.000.000 ευρώ από έμμεσους φόρους. 
Αυτό από μόνο του χτυπάει το καμπανάκι του κινδύνου για όλους μας, διότι η έλλειψη ρευστότητας στην οικονομία είναι αυτή που, μαζί με τις ασφυκτικές συνθήκες που δημιούργησε η ύφεση, πλήττει τις μικρομεσαίες επιχειρήσεις, τον παραγωγικό ιστό και τη μεσαία τάξη. 
Έχουμε μια σωρευτική ύφεση 30%. Ρεκόρ! Έχουμε μείωση του ΑΕΠ κατά 50.000.000.000 ευρώ τα τελευταία χρόνια. Ρεκόρ! Επίσης, έχουμε ανεργία 30%. Ρεκόρ! Είμαστε πρώτοι. Ταυτόχρονα έχουμε άμεσους φόρους, που πλήττουν τη μικρομεσαία επιχείρηση και τους παραγωγικούς ιστούς, εξαιρετικά υψηλούς. Έμμεσους φόρους; Εξαιρετικά υψηλούς. Υψηλό παραγωγικό κόστος, δηλαδή ενέργεια και πρώτες ύλες; Εξαιρετικά υψηλό. Έχουμε σκληρές και αμετακίνητες γραφειοκρατικές δομές. 
Γι’ αυτό, λοιπόν, κάτω από αυτό το βάρος, πρέπει όλοι μας να τρέξουμε, με πρώτη την Κυβέρνηση, η οποία πρέπει να αρχίσει να ξεδιπλώνει το αναπτυξιακό της σχέδιο. Και εδώ έρχεται η ευθύνη της Αντιπολίτευσης. Η ευθύνη της Αντιπολίτευσης είναι μεγάλη. Και σε αυτές τις κρίσιμες συνθήκες δεν μας αρκούν ούτε οι αντιδράσεις ούτε τα ευχολόγια. Δεν πρέπει να συμπαρατάσσεστε με τις δυνάμεις του χθες και του «όχι». 
Αυτό που απαιτούμε και θέλουμε είναι να μην ξαναβρεθεί πάλι στη θέση η Αντιπολίτευση να απολογείται για τα λάθη που έφεραν τη χώρα εδώ όπου την έφεραν, όταν το 2009 ο τότε Πρωθυπουργός έδινε μόνος του τη μάχη και έβρισκε απέναντί του όλες τις πολιτικές δυνάμεις. 
Σήμερα, λοιπόν, τείνει να επαναληφθεί ακριβώς το ίδιο. Ζητούμε όλοι μαζί να σκεφτούμε πώς μπορούμε να συμβάλουμε στην ενδυνάμωση της αναπτυξιακής μας μηχανής. Ο κ. Ανδρουλάκης στην επιτροπή αναφέρθηκε στο παράδειγμα της Ιρλανδίας. Η Ιρλανδία έχει αντίστοιχη και παράλληλη πορεία με την Ελλάδα. Όταν η Ιρλανδία θεωρείται κράτος-πρότυπο και τείνει να βγει από το μηχανισμό στήριξης, έχει τα ίδια περίπου οικονομικά μεγέθη μ’ αυτά που είχε η Ελλάδα το 2009, όταν μπήκε. Όμως, έχει βασικές διαφορές. Η βασική της διαφορά είναι ότι είναι έκτη στη λίστα «FORBES», όταν η Ελλάδα είναι εξηκοστή όγδοη. Η Ελλάδα έχει διαρθρωτικές αδυναμίες. Η Ιρλανδία έχει ένα νομικό και φορολογικό σύστημα εξαιρετικά πρότυπο και σύγχρονο, έχει πρότυπη ανάπτυξη των εξαγωγών της –όταν η Ελλάδα πάσχει και πρέπει να συμβάλουμε- και ταυτόχρονα έχει υψηλής ποιότητας ανθρώπινο δυναμικό, το οποίο στην Ελλάδα, αν η μηχανή της δεν πάρει γρήγορα μπροστά, τείνει να εκλείψει και να διαχυθεί σε όλο τον κόσμο.
Εδώ, λοιπόν, ο μεταλλαγμένος «νέος» ΣΥΡΙΖΑ και «παλαιό» ΠΑ.ΣΟ.Κ. ακολουθεί μία εξαιρετικά καταστροφική πορεία για τη χώρα, γιατί δεν έχει να προτείνει απολύτως τίποτα. Κινείται χωρίς σχέδιο, χωρίς πρόγραμμα. Σήμερα ο κ. Δραγασάκης στην Επιτροπή Ευρωπαϊκών Υποθέσεων είπε ότι έχετε ολοκληρωμένο πρόγραμμα δέκα ημερών, δέκα μηνών, δέκα ετών. Μου αρκεί να δω το πρόγραμμά σας των δέκα ημερών. Δεν θέλουμε τίποτε άλλο. Παρουσιάστε τα στον ελληνικό λαό. Υπερασπίζεστε ένα χρεωκοπημένο εχθές. Συντάσσεστε με όλες τις συντεχνίες που αναιρούν οποιοδήποτε ψήγμα προόδου. Είστε αντίθετοι σε κάθε μεταρρυθμιστική δράση. Είστε αντίθετοι με κάθε πολιτική που προσπαθεί να δώσει ανάσα σ’ αυτόν το χώρο. 
Σας είχα μιλήσει στη συζήτηση για τον προϋπολογισμό για το άλυτο κατά Τσίπρα θεώρημα «πώς είναι δυνατόν να μειώνετε το συντελεστή του κλάσματος –δημόσιο χρέος προς ΑΕΠ- όταν κάνετε οτιδήποτε για να μειώσετε τον παρονομαστή και να αυξήσετε τον αριθμητή».
Κυρίες και κύριοι συνάδελφοι, είμαστε υπεύθυνοι και υπόλογοι όλοι απέναντι στη μεσαία τάξη. Ήρθε η ώρα να προτείνουμε πολιτικές που θα τη βγάλουν από τη μέγγενη, που θα μπορέσουν να την κρατήσουν ζωντανή, που θα μπορέσουν να δώσουν μια Ελλάδα διαφορετική απ’ αυτήν την οποία υπηρετούσαμε εχθές. Όλοι πέσαμε στα ψευτοδιλήμματα, στις συντεχνίες, στα λόμπι και στα συμφέροντα, τα οποία οδήγησαν στα αδιέξοδα που βρισκόμαστε σήμερα. 
Όμως, αυτήν την Ελλάδα του αύριο δεν μπορείτε να την οραματιστείτε, διότι δεν έχετε κανένα ιδεολογικό μοντέλο, πάνω στο οποίο να ακουμπήσετε και να μπορέσετε να δώσετε εξηγήσεις. Σ’ αυτή, λοιπόν, την Ελλάδα του αύριο, την Ελλάδα της μεσαίας τάξης και του κοινωνικού φιλελευθερισμού, καλούμαστε όλοι όσοι πιστέψαμε, πιστεύουμε και υπηρετούμε τις παραγωγικές δυνάμεις του τόπου να μπορέσουμε να ανταποκριθούμε και να δώσουμε λύση και πρόταση.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Kόλλια-Τσαρουχά</Parlmember>): Σας ευχαριστώ, κυρία Πατριανάκου.
Ο κ. Θεόδωρος Δρίτσας έχει το λόγο.</ChairmanSpeech>
<Speech><Parlmember>ΘΕΟΔΩΡΟΣ ΔΡΙΤΣΑΣ</Parlmember>: Ευχαριστώ, κυρία Πρόεδρε.
Για να δούμε ποιος έχει πρόγραμμα και ποιος έχει προτάσεις.
Κύριε Υπουργέ, δεν μπορώ να καταλάβω αν η φράση «περικοπές ειδικών μισθολογίων», η φράση «νέο μισθολόγιο για ένστολους» και η φράση «μείωση συντάξεων ενστόλων λόγω νέου μισθολογίου» είναι το ίδιο. Δηλαδή, δεν μπορώ να καταλάβω αν οι λέξεις «περικοπές», «νέο»  και  «μείωση» είναι το ίδιο ή διαφορετικό. Εγώ καταλαβαίνω ότι είναι το ίδιο. Εσείς πώς μας λέτε ότι είναι διαφορετικό; Μιλώ γι’ αυτά που ανέφερε η εισηγήτριά μας, η συνάδελφος και συντρόφισσα κ. Νάντια Βαλαβάνη, ως παράδειγμα για τις περικοπές των ενστόλων και των ειδικών μισθολογίων των ενστόλων και των συνταξιούχων απόμαχων των Ενόπλων Δυνάμεων και των Σωμάτων Ασφαλείας.
Δεν θα επαναλάβω τους αριθμούς. Θα καταθέσω ότι την ίδια άποψη, εκτός από το Σύνδεσμο Υποστήριξης και Συνεργασίας Μελών Ενόπλων Δυνάμεων -που δίνουν αυτά τα στοιχεία και που είναι συμβατά με την επικαιροποίηση του μεσοπρόθεσμου- τη δίνουν σε συνδυασμό και η Πανελλήνια Ομοσπονδία Αστυνομικών Υπαλλήλων και η Πανελλήνια Ομοσπονδία Αξιωματικών Ελληνικής Αστυνομίας και η Πανελλήνια Ομοσπονδία Ενώσεων Υπαλλήλων Πυροσβεστικού Σώματος και του Λιμενικού Σώματος και Αξιωματικοί και απλά στελέχη του Λιμενικού και του Πυροσβεστικού Σώματος.
Καταθέτω στα Πρακτικά τη σημερινή τους ανακοίνωση, που αναλυτικά δίνει όλα αυτά τα στοιχεία.
(Στο σημείο αυτό ο Βουλευτής κ. Θεόδωρος Δρίτσας καταθέτει για τα Πρακτικά το προαναφερθέν έγγραφο, το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
Όμως, δεν έχει σημασία μόνο το γεγονός των περικοπών και χρησιμοποιώ ακριβώς αυτήν τη μελέτη που κατέθεσε η κ. Βαλαβάνη στα Πρακτικά, γιατί έχει πολύ ενδιαφέροντα στοιχεία και αξίζει τον κόπο να τα δει κανείς. Θα εξηγήσω για ποιο λόγο αξίζει τον κόπο να τα δει κανείς.
«Οι μειώσεις», λέει η έκθεση αυτή -και εν συνεχεία, προχωρά στα από δω και πέρα- «στα στελέχη των Ενόπλων Δυνάμεων από το 2010 μέχρι σήμερα, ανάλογα με την οικογενειακή τους κατάσταση, έχουν ως εξής: Για τους άγαμους 41,1%, για τον έγγαμο χωρίς παιδιά 41,3%, για τον έγγαμο με ένα παιδί 42,8% μείωση αποδοχών, για τον έγγαμο με δύο παιδιά 50,9%, για τον έγγαμο με τρία παιδιά 49,3%, για τον έγγαμο με τέσσερα παιδιά 49,2%».
Εν συνεχεία, έχει κάτι συγκλονιστικά στοιχεία. Δεν θα κουράσω το Σώμα με αριθμούς, αλλά αξίζει τον κόπο να μελετήσει κανείς πώς σιγά-σιγά όλες οι κατηγορίες της ιεραρχίας των ενστόλων εισέρχονται -και έχουν ήδη εισέλθει- στο χώρο κάτω από το όριο της φτώχειας. Μιλάμε για μία ιεράρχηση που αφήνει απέξω στην πραγματικότητα μόνο τους άγαμους. Όλοι οι άλλοι, που έχουν και παιδιά, είναι ήδη με αυτές τις αποδοχές κάτω από το όριο της φτώχειας.
Αυτά όλα δεν τα λέμε, γιατί είναι μεμονωμένη περίπτωση. Είναι πολύ χαρακτηριστικό ότι, όταν μιλάμε για τα στελέχη των Σωμάτων Ασφαλείας και των Ενόπλων Δυνάμεων, μιλάμε για εκείνους τους εργαζόμενους που αποτελούν και λειτουργούν σε αυτό που εσείς λέτε «σκληρό πυρήνα του κράτους».
Φανταστείτε, λοιπόν, τι σημαίνει αυτή η κατάσταση -την οποία εκθέτουν με ένα συγκλονιστικό και επαρκέστατο τρόπο σε εξήντα σελίδες- για τους πανεπιστημιακούς, τι σημαίνει για τους εκπαιδευτικούς, τι σημαίνει για τους γιατρούς, τι σημαίνει για ένα σωρό άλλους κλάδους εργαζομένων, που δεν έχουν ούτε καν αυτήν τη στοιχειώδη άμυνα από την ευαίσθητη θέση που εκείνοι έχουν στις Ένοπλες Δυνάμεις. Είναι, λοιπόν, πολύ χαρακτηριστικό αυτό και δεν μπορεί κανείς να το αγνοήσει, χρησιμοποιώντας διάφορα εφευρήματα της δημιουργικής λογιστικής.
Όμως, δεν το λέμε μόνο γι’ αυτό, αλλά το λέμε και για ένα πολύ σημαντικό, επίσης, λόγο που προκύπτει από την επικαιροποίηση. Με αυτήν την επικαιροποίηση του μεσοπρόθεσμου προγράμματος για το 2013-2016, οι δήθεν περικοπές στους μισθούς και στις συντάξεις λέτε ότι οφείλονται στη δημοσιονομική περιπέτεια της χώρας. Δυστυχώς, όμως, έχουμε ταυτόχρονα αύξηση των εξοπλιστικών προγραμμάτων, μέσα από μία αλλαγή των περικοπών που είχαν προαναγγελθεί και που σήμερα εμφανίζονται στην επικαιροποίηση δραστικά μειωμένες. Δεν έχω το χρόνο να μπω σε αναλυτική παρουσίαση όλων αυτών. Πάντως, ήδη με την επικαιροποίηση αποφασίζεται αύξηση των νέων στρατιωτικών εξοπλισμών κατά 168 εκατομμύρια ευρώ.
Τι θέλω να πω με αυτό; Αυτό δεν αναφέρεται σε αυτό που ζητά η ηγεσία των Ενόπλων Δυνάμεων και που το ζήτησε και από εμάς, όταν αντιπροσωπεία του ΣΥΡΙΖΑ με τον Πρόεδρο της Κοινοβουλευτικής Ομάδας κ. Αλέξη Τσίπρα επισκεφθήκαμε το Υπουργείο Εθνικής Άμυνας. Μας ζήτησαν συντήρηση, καύσιμα, ανταλλακτικά.
Αυτά δεν είναι κονδύλια που αναφέρονται σ’ αυτά, αλλά είναι νέα εξοπλιστικά προγράμματα. Όμως, μας είπαν ότι δεν έχουμε ανάγκη από νέα εξοπλιστικά προγράμματα, αλλά ότι έχουμε ανάγκη απ’ αυτά.
Και επειδή τελειώνει ο χρόνος, έρχομαι να απαντήσω σ’ αυτό που λέγεται για το αν ο ΣΥΡΙΖΑ έχει προτάσεις ή όχι. Από τις 15 Νοεμβρίου, κυρίες και κύριοι συνάδελφοι, στην Ειδική Διαρκή Επιτροπή Εξοπλιστικών Προγραμμάτων και Συμβάσεων -στην οποία προεδρεύει ο κ. Μιχελάκης- έχουμε καταθέσει υπόμνημα δέκα συγκεκριμένων σημείων, τα οποία, αν εξεταστούν, εμείς ισχυριζόμαστε ότι μπορούν να βάλουν σε τροχιά μια άλλη διαδικασία εξοικονόμησης πόρων και αύξησης της αξιόμαχης λειτουργικότητας των Ενόπλων Δυνάμεων σ’ αυτόν τον ευαίσθητο τομέα. Μάλιστα, ζητήσαμε συζήτηση. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Δεν έχουμε κοινοποιήσει αυτό το κείμενο, ακριβώς γιατί θεωρούμε ότι πρόκειται για ευαίσθητα ζητήματα. Όμως, μιλάμε για την επιτέλους έγκριση από το ΚΥΣΕΑ της εθνικής αμυντικής βιομηχανικής στρατηγικής –και τίποτα δεν ακούμε γι’ αυτό- για την κατάρτιση του μακροπρόθεσμου και του τριετούς κυλιόμενου προγράμματος προμηθειών των Ενόπλων Δυνάμεων και την έγκρισή του από το ΚΥΣΕΑ –όλα αυτά προβλέπονται από τη νομοθεσία και κανείς δεν ασχολείται με αυτά- για την ενεργοποίηση του άρθρου 87 του ν. 3883/2010, που αφορά τον καθορισμό των αντισταθμιστικών ωφελημάτων νέου τύπου και τον επανέλεγχό τους και δεν έχει εκδοθεί ούτε καν η υπουργική απόφαση που προβλέπεται στο νόμο  Βενιζέλου γι’ αυτό.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Κύριε Δρίτσα, ολοκληρώστε, σας παρακαλώ.</ChairmanSpeech>
<Speech><Parlmember>ΘΕΟΔΩΡΟΣ ΔΡΙΤΣΑΣ</Parlmember>: Σας λέω, επίσης, για δέκα σημεία καίριας σημασίας, όσον αφορά αυτόν τον ευαίσθητο και κρίσιμο τομέα, ο οποίος είναι και ανεξέλεγκτος σε πολλές πλευρές του. Δεν έχουμε δει πουθενά κυβερνητική ευαισθησία και κυβερνητική πρωτοβουλία από κανένα από τα κόμματα της τρικομματικής Κυβέρνησης, ώστε να θέσει τέτοιου είδους ζητήματα, τα οποία, ειρήσθω εν παρόδω, δεν είναι και τόσο αθώα. Δεν είναι ζητήματα οργάνωσης ή ολιγωρίας, αλλά ζητήματα σύγκρουσης με συμφέροντα, τα οποία, θέλετε δεν θέλετε, εμπεριέχονται και στην περίφημη λίστα Λαγκάρντ αλλά και σε πολλές άλλες λίστες. 
Θα μιλήσουμε, λοιπόν, γι’ αυτά ή θα κόβετε διαρκώς μισθούς, αποδοχές, συντάξεις από ένστολους, από καθηγητές, από γιατρούς, από συνταξιούχους και από κάθε άλλο εργαζόμενο;</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε, κύριε Δρίτσα.</ChairmanSpeech>
<Speech><Parlmember>ΘΕΟΔΩΡΟΣ ΔΡΙΤΣΑΣ</Parlmember>: Αυτή είναι η σοβαρή συζήτηση που πρέπει να γίνει και εκεί θα πρέπει να δούμε ποιος έχει προτάσεις και ποιος ανοίγει διαφορετικούς δρόμους απ’ αυτήν τη συντήρηση της υποταγής ενός λαού στη φτώχεια και στη μιζέρια.
Σας ευχαριστώ.
(Χειροκροτήματα από την πτέρυγα του ΣΥΡΙΖΑ-ΕΚΜ)</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε, κύριε Δρίτσα. 
Σας παρακαλώ, κύριοι συνάδελφοι, να είστε συνεπείς στο χρόνο, γιατί έχουμε μακρά νύχτα μπροστά μας. 
Το λόγο έχει η κ. Χρυσοβελώνη.</ChairmanSpeech>
<Speech><Parlmember>ΜΑΡΙΝΑ ΧΡΥΣΟΒΕΛΩΝΗ</Parlmember>: Ευχαριστώ, κυρία Πρόεδρε. 
Κύριε Υπουργέ, κυρίες και κύριοι συνάδελφοι, συζητούμε πάλι σήμερα ό,τι υποτίθεται πως είχε συμφωνήσει ο κ. Σαμαράς με την τρόικα τον περασμένο Νοέμβριο. 
Θυμίζω, λοιπόν, ότι η συγκυβέρνηση είχε ψηφίσει το μεσοπρόθεσμο, το οποίο αναθεωρεί σήμερα και θα συνεχίσει να το αναθεωρεί όσο παραδέχεται -και όπως διαβάζω και στο ίδιο το νομοσχέδιο- πως δημοσιονομική διόρθωση ενδέχεται να προκύψει την περίοδο 2015-2016. Πρόκειται για τα περίφημα μέτρα «λάστιχο», ύψους 2,7 έως 4 δισεκατομμυρίων ευρώ για τη διετία 2015-2016, που μπήκαν πάλι από το παράθυρο.
Έτσι, λοιπόν, σκόπευε να κάνει ο κύριος Πρωθυπουργός τη λεγόμενη «επαναδιαπραγμάτευση», την οποία και υποσχόταν προεκλογικά. Έτσι εννοεί την αναθεώρηση του μνημονίου ο κ. Σαμαράς, παραπλανώντας και εξαπατώντας τον ελληνικό λαό, χωρίς να κρατά, δηλαδή, ούτε μια προεκλογική του υπόσχεση. 
Όμως, θα πρέπει επίσης να σκεφθούμε πρακτικά τι αξία έχει ένας μακροχρόνιος προγραμματισμός που αναθεωρείται κάθε τρεις μήνες. Προφανώς ελάχιστη, γιατί και αυτός ακόμα πάσχει από ακραία αναξιοπιστία. Αυτό σάς το λέει μέχρι και η Επιστημονική Υπηρεσία της Βουλής, με το δικό της ιδιόρρυθμο και έμμεσο τρόπο. 
Ας δούμε, λοιπόν, τι λέει η Έκθεση της Επιστημονικής Υπηρεσίας της Βουλής. 
Σας επισημαίνει ότι βάσει του ελληνικού νόμου -και όχι του μνημονίου με τους δανειστές που εσείς επικαλείστε- οι όποιες αλλαγές σε ένα μεσοπρόθεσμο γίνονται μία φορά το χρόνο, το μήνα Σεπτέμβριο. Με άλλα λόγια σάς λέει ότι όποια τροποποίηση κάνετε εδώ είναι τελείως στον αέρα. 
Είναι,  λοιπόν, πανθομολογούμενο πως το μεσοπρόθεσμο είναι απολύτως αναξιόπιστο. Θα δώσω ένα απλό παράδειγμα, που νομίζω ότι αποδίδει όλη τη φιλοσοφία πολιτικής εξαπάτησης που εφαρμόζει η συγκυβέρνηση. 
Αναφέρομαι στο κονδύλι που υποτίθεται ότι θα εξοικονομηθεί από τις διαθεσιμότητες. Ήταν 167 εκατομμύρια ευρώ και τώρα το πάτε στα 107 εκατομμύρια ευρώ. Αναφέρομαι στη σελίδα 7, στοιχείο 6 του νομοσχεδίου. 
Με σχετική ερώτηση που απηύθυνα η ίδια στον Υπουργό κ. Μανιτάκη, τον ρώτησα πώς αναλύεται αυτό το κονδύλι, δηλαδή πόσα άτομα θα αφορούν αυτές οι μειώσεις μισθών συνολικά και ποιο κομμάτι των μειώσεων αυτών αντιστοιχεί σε απολύσεις. 
Η απάντηση που πήρα πριν από μόλις πέντε μέρες ήταν εκπληκτική. Μου απάντησε, δηλαδή, ο κύριος Υπουργός πως αυτό το κονδύλι δεν αφορά τη διαθεσιμότητα και την κινητικότητα. Από εκεί και πέρα για ποια αξιοπιστία μπορούμε να μιλάμε στα σοβαρά; 
Κύριε Υπουργέ, επιμένετε να δίδετε επιπλέον 25 δισεκατομμύρια στις τράπεζες. Ταυτόχρονα, όμως, η Κυβέρνηση Σαμαρά μειώνει μόνο για το 2013 τις συντάξεις των πιο ευάλωτων συμπολιτών μας κατά 5 δισεκατομμύρια ευρώ. Μιλάμε, δηλαδή, για νέες μειώσεις πάνω στις μειώσεις που ήδη προηγήθηκαν σε βάρος της κοινωνίας, την ώρα που έχουμε και νέες κεφαλαιακές ενισχύσεις πάνω σε προηγούμενες ενισχύσεις δισεκατομμυρίων που δώσατε στις τράπεζες. 
Την ίδια δε στιγμή εκποιείτε την περιουσία του ελληνικού λαού με επιταχυνόμενους ρυθμούς. Για να καλύψετε το «ξεπούλημα», καταφεύγετε σε πολιτικά ψέματα και στην εξαπάτηση του ελληνικού λαού, αλλά και στην εξαθλίωση των Ελλήνων υπέρ των τραπεζιτών και όσων από τα «κοράκια» που έχουν πέσει πάνω στη δημόσια περιουσία είναι φίλοι σας. 
Παρ’ όλα αυτά οι μονίμως ψευδόμενοι, εκείνοι που άλλα είπαν  προεκλογικά και έκαναν τα ακριβώς αντίθετα μετά τον Ιούνιο, έχουν το θράσος να κατηγορούν εμάς, τους Ανεξάρτητους Έλληνες, για προγραμματικές ανακολουθίες. Αναφέρομαι τελείως ενδεικτικά στον πιστό τηρητή των θέσεων του Πρωθυπουργού και παλαιότερο κατακριτή του, τον κ. Γεωργιάδη, ο οποίος έχει περάσει απ’ όλες σχεδόν τις πλέον αντιθετικές πολιτικές θέσεις και ιδεολογίες και τώρα ενεργεί ως εκτελεστικό όργανο του επικεφαλής της κυβερνητικής προπαγάνδας και διαστρέβλωσης της αλήθειας, του κ. Μουρούτη. 
Δεν μπορούν να μείνουν ασχολίαστα τα λεγόμενά του, τα οποία επανέλαβε και σήμερα, με τα οποία αποπειράθηκε να διαστρεβλώσει τις προγραμματικές θέσεις των  Ανεξάρτητων Ελλήνων για τη δημόσια ακίνητη περιουσία, ψευδόμενος προκλητικά. Αναφέρομαι ειδικά στην αποτυχημένη διαστρέβλωση των προεκλογικών δεσμεύσεων των Ανεξάρτητων Ελλήνων περί μίσθωσης δημοσίων βραχονησίδων σε ιδιώτες. 
Πήρε, λοιπόν, ο κ. Γεωργιάδης τελείως επιλεκτικά ένα απόσπασμα από το κείμενο, που είχε όντως αναρτηθεί στο διαδίκτυο κατά τη φάση της δημόσιας διαβούλευσης για το κυβερνητικό μας πρόγραμμα. Το κείμενο, όμως, αυτό, μαζί με πλήθος εκατοντάδων χιλιάδων σχολίων που έκαναν οι πολίτες κατά τη διάρκεια αυτής της δημόσιας διαβούλευσης, έτυχε της αναγκαίας επεξεργασίας από το κίνημά μας. Και από εκεί προέκυψε το επίσημο κυβερνητικό πρόγραμμά μας, για το οποίο δεσμευθήκαμε προεκλογικά και το κείμενο του οποίου είναι διαθέσιμο σε όλους από την ιστοσελίδα μας. Σε αυτό δε δεν περιέχεται καμμία σχετική αναφορά με αυτήν που αναληθώς επικαλέστηκε ο κ. Γεωργιάδης, αποσιωπώντας το προφανές, που ασφαλώς γνωρίζει, ότι δηλαδή η εφαρμογή του προγράμματός μας έχει ως προαπαιτούμενο την εκ μέρους μας ανάληψη της διακυβέρνησης της χώρας, που θα είναι, όμως, απελευθερωμένη και δεν θα τελεί υπό την κηδεμονία της τρόικας και των μνημονίων, ώστε τα έσοδα που θα προκύπτουν από οποιαδήποτε εκμετάλλευση δημόσιας περιουσίας να χρησιμοποιούνται όχι για την εξυπηρέτηση τοκογλυφικών δανείων και επιτοκίων, αλλά για τη βελτίωση των βασικών κοινωνικών δομών του κράτους -όπως είναι η υγεία, η παιδεία- και του βιοτικού επιπέδου των Ελλήνων, που εσείς, οι συγκυβερνώντες, στους λίγους μήνες θητείας σας έχετε πλήρως και ολοκληρωτικά διαλύσει και ισοπεδώσει. 
Κυρίες και κύριοι συνάδελφοι, ήρθε πια η ώρα να δώσουμε ένα οριστικό τέλος στα ψέματα και στην εξαπάτηση του ελληνικού λαού, να απορρίψουμε τα φθηνά λόγια και τους φόβους δήθεν κατάρρευσης που προσπαθεί η συγκυβέρνηση να περάσει στην κοινωνία μας. Εκείνο που περιμένει από εσάς ο Έλληνας πολίτης δεν είναι μια τροποποίηση των μνημονίων, αλλά μια νέα πολιτική νοοτροπία, που θα είναι, επιτέλους, ειλικρινής και αξιόπιστη. 
Ευχαριστώ. 
(Χειροκροτήματα από την πτέρυγα των  Ανεξάρτητων Ελλήνων)</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Σας ευχαριστώ και εγώ, κυρία Χρυσοβελώνη.
Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού ξεναγήθηκαν στην έκθεση της αίθουσας «ΕΛΕΥΘΕΡΙΟΣ ΒΕΝΙΖΕΛΟΣ» και ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής των Ελλήνων, δώδεκα μαθητές και μαθήτριες και τρεις εκπαιδευτικοί τους από το Δημοτικό Σχολείο Αγκαιριάς Πάρου. 
Καλώς μας ήρθατε, παιδιά! Να είστε καλά!	
(Χειροκροτήματα από όλες τις πτέρυγες της Βουλής)
Το λόγο έχει τώρα ο κ. Δημήτριος Αναγνωστάκης.</ChairmanSpeech>
<Speech><Parlmember>ΔΗΜΗΤΡΙΟΣ ΑΝΑΓΝΩΣΤΑΚΗΣ</Parlmember>: Σας ευχαριστώ πολύ, κυρία Πρόεδρε. 
Κύριε Υπουργέ, κυρίες και κύριοι συνάδελφοι, είναι λογικό και απόλυτα ερμηνεύσιμο το να γίνει μια αντιπαράθεση εφ’ όλης της ύλης με βάση το συγκεκριμένο νομοσχέδιο για την επικαιροποίηση του μεσοπρόθεσμου. Και με βάση τα ερεθίσματα που δόθηκαν θα μου επιτρέψετε, κύριε Υπουργέ, να μην εστιάσω μόνο στο συγκεκριμένο νομοσχέδιο, αλλά να κάνω μια γενικότερη τοποθέτηση. 
Με αφορμή τα όσα ακούστηκαν και όσα –υπενθυμίζω- είχα καταθέσει εδώ και περίπου δύο μήνες από τούτο εδώ το Βήμα, δηλαδή το ότι υπάρχει μια συνολικότερη οικονομική, κοινωνική κρίση, στις χώρες του ευρωπαϊκού Νότου,  θα πρέπει άμεσα, στο βαθμό του δυνατού και του επιτρεπτού, να πιέσουμε και εμείς να αλλάξει επιτέλους η συνολική στρατηγική της Ευρωπαϊκής Ένωσης στον τομέα της ανάπτυξης. Η Ισπανία, η Ιρλανδία, η Ελλάδα, η Κύπρος, η Ιταλία, η Γαλλία επιβάλλουν την αλλαγή αυτής της στρατηγικής. Αυτό είναι το πρώτο που θέλω να σημειώσω και ξέρω ότι δίνετε μάχη και εσείς, αλλά και τα υπόλοιπα μέλη της Κυβέρνησης στα ευρωπαϊκά αλλά και στα διεθνή φόρα, για να ανατραπεί αυτή η στρατηγική και αυτή η πολιτική. 
Το δεύτερο που θέλω να σημειώσω –και είναι γεγονός και σας έχει αναγνωριστεί ως επιτυχία- είναι τα αποτελέσματα του Εurogroup της 13ης   Δεκεμβρίου, με τη μείωση του επιτοκίου δανεισμού, με την επαναφορά ομολόγων ύψους 31,9 δισεκατομμυρίων ευρώ, με την απόδοση από τη διακρατική των κερδών των ελληνικών ομολόγων, από την Ευρωπαϊκή Κεντρική Τράπεζα. Υπήρξε ένα πακέτο –θα έλεγα- θετικών μέτρων για την ελληνική οικονομία και την ελληνική κοινωνία.
Όμως, προσέξτε. Κινδυνεύει όλο αυτό το επίτευγμα να τιναχθεί στον αέρα. Η κοινωνία είναι «στα κάγκελα». Ξέρω ότι ο όρος που χρησιμοποιώ μπορεί να μην είναι δόκιμος, αλλά αυτή είναι η αλήθεια. Το 27% της ανεργίας –το καταγεγραμμένο ποσοστό, είναι 30% και παραπάνω ανεπίσημα- αντιλαμβάνεστε ότι είναι η θρυαλλίδα που μπορεί κάποια στιγμή να τινάξει τα κοινωνικά θεμέλια στον αέρα.
Άρα, με αφορμή και τις δηλώσεις που κάνατε, κύριε Υπουργέ, ότι ήδη στον πρώτο μήνα του προϋπολογισμού του 2013 που τρέχει, υπάρχει μια απόκλιση της τάξης του 7%, δηλαδή μια απόκλιση της τάξης των 305 εκατομμυρίων ευρώ, αντιλαμβάνεστε πόσο μεγιστοποιείται ο κίνδυνος και πόσο αυξάνεται η ευθύνη που έχετε και εσείς, αλλά και συνολικά η Κυβέρνηση, μηδενός εξαιρουμένου από αυτούς που συμμετέχουν και την στηρίζουν. 
Κύριε Υπουργέ, είναι γνωστό σε εσάς -και θέλω να πιστεύω και στους συναδέλφους, αλλά θα αξιοποιήσω την ευκαιρία που μου δίνεται να το κάνω γνωστό όσο μπορώ και στην ελληνική κοινωνία- ότι η Δημοκρατική Αριστερά δεν ψήφισε ούτε το πρώτο, ούτε το δεύτερο, ούτε το μεσοπρόθεσμο, όχι επειδή δεν αντιλαμβάνεται την αναγκαιότητα των μεταρρυθμίσεων που έχει ανάγκη η ελληνική κοινωνία και η ελληνική οικονομία, αλλά επειδή πίστευε ότι είναι μια λάθος στρατηγική επιλογή. 
Σήμερα, όμως, αναλαμβάνοντας το υψηλό πολιτικό ρίσκο παράλληλα με την υψηλή πολιτική ευθύνη, στηρίζουμε αυτή την Κυβέρνηση, διότι πρέπει να πετύχουμε δύο στόχους, κύριε Υπουργέ. Ο πρώτος στόχος φαίνεται ότι μάλλον επιτεύχθηκε και μιλώ για την παραμονή στη ευρωζώνη και στο ευρώ. Ο δεύτερος στόχος είναι η πρόκληση από εδώ και εμπρός να σταθεί επιτέλους η κοινωνία όρθια. Εάν δεν πάρουμε πρωτοβουλίες και μέτρα και δεν αναληφθούν άμεσα –χθες, αν ήταν δυνατόν- δράσεις για να αντιμετωπίσουμε την ύφεση, τη λιτότητα, την ανεργία, δυστυχώς, κύριε Υπουργέ, το εγχείρημα δεν θα έχει αίσιο τέλος. Και σε ό,τι αφορά τα κόμματα, ποσώς με ενδιαφέρει. Αυτό που με ενδιαφέρει είναι ότι θα το έχουμε ως αποτυχία και θα το πληρώσει η ελληνική κοινωνία.
Εμείς, λοιπόν, ως Δημοκρατική Αριστερά κατορθώσαμε μέσα από τις δυνατότητες, τις μικρές, τις περιορισμένες που έχουμε ως κυβερνητικός εταίρος, να ανατρέψουμε και να είναι πλέον στοιχείο του μεσοπρόθεσμου και της επικαιροποίησης ότι το 70% από την πιθανή υπερκάλυψη των δημοσιονομικών στόχων θα κατευθυνθούν προς τον τομέα της κοινωνικής πολιτικής.
Τη Δευτέρα, κύριε Υπουργέ, κυρίες και κύριοι συνάδελφοι, η Δημοκρατική Αριστερά αναλαμβάνει μία πρωτοβουλία. Με επίκαιρη επερώτηση θίγει τέτοιου είδους ζητήματα όπως είναι η ανεργία, όπως είναι η απασχόληση, όπως είναι η ανάπτυξη.
Βέβαια -το είπε η κ. Ξηροτύρη- νομίζω ότι δεν κομίζω γλαύκας εις Αθήνας, αλλά σαφώς είναι δύσκολο να εξορθολογήσουμε και να μειώσουμε τις δαπάνες, αλλά αξίζει τον κόπο, αρκεί να εγκαταλείψουμε εκείνη τη δοκιμασμένη και αποτυχημένη πλέον συνταγή της περικοπής, των μειώσεων σε μισθούς και συντάξεις. Δεν έχουμε περιθώρια για περαιτέρω μειώσεις σε μισθούς και συντάξεις! Δεν αντέχει η ελληνική κοινωνία και νομίζω ότι κι εσείς το αναγνωρίζετε.
Επιτρέψτε μου δύο λεπτά να σταθώ στα όσα είπε πολύ εύστοχα η εκλεκτή συνάδελφος κ. Πατριανάκου. Να κάνουμε μία κουβέντα –και δημόσια αναγνωρίζω την προσπάθειά σας στο τελευταίο Eurogroup- έτσι ώστε να αξιοποιηθεί στο μέτρο του δυνατού και πάλι η αναγνώριση από την πλευρά του Διεθνούς Νομισματικού Ταμείου του λάθους όχι μόνο στον πολλαπλασιαστή, αλλά συνολικότερα στη στρατηγική που επέλεξαν για τη χώρα μας, για την Ελλάδα.
Κοιτάξτε, κύριε Υπουργέ, έχω την εκτίμηση ότι αυτά τα λάθη δεν θα πρέπει απλά να τα εντοπίζουμε αλλά και να τα αξιολογούμε και να τα αξιοποιούμε στην καλύτερη των περιπτώσεων, έχοντας ως σύμμαχο την αναγνώριση αυτού του λάθους. Τι λέω, δηλαδή; Λέω ότι το λάθος δεν είναι λογιστικό, δεν είναι οικονομικό. Έχει να κάνει με ανθρώπους, έχει να κάνει με οικονομία, έχει να κάνει με ύφεση, έχει να κάνει με ανεργία. Άρα, λοιπόν, έχουμε την πολιτική, έχουμε την ηθική νομιμοποίηση να απαιτήσουμε να αλλάξουν κάποια πράγματα.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
 Εμείς ως Δημοκρατική Αριστερά μιλούμε για τροποποιήσεις, οι οποίες αφορούν σε μέτρα που επέφεραν αντίθετα απ’ τα προσδοκώμενα οικονομικά αποτελέσματα ή είχαν υπέρμετρο κόστος, σε σχέση με το δημοσιονομικό όφελος που επέφεραν.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Παρακαλώ, ολοκληρώστε.</ChairmanSpeech>
<Speech><Parlmember>ΔΗΜΗΤΡΙΟΣ ΑΝΑΓΝΩΣΤΑΚΗΣ</Parlmember>: Κλείνω αμέσως, κυρία Πρόεδρε, με την ανοχή σας μισό λεπτό.
Ποια είναι αυτά τα μέτρα; Τέτοια μέτρα πρέπει να είναι η μείωση του ΦΠΑ στην εστίαση. Το 13% είναι καλό ποσοστό φορολόγησης, το 23% είναι αποτρεπτικό για ανάπτυξη, ιδιαίτερα στον τουριστικό τομέα. Θα πρέπει να υπάρχει η διευκόλυνση για περισσότερες δόσεις στην εξόφληση οφειλών προς το δημόσιο, η ταχύτερη αποπληρωμή των οφειλών του δημοσίου προς τους προμηθευτές του. 
Θα πρέπει να υπάρχουν συμπληρώσεις οι οποίες πρέπει να αφορούν σε μέτρα που είναι απαραίτητα για την αντιρρόπηση, για την εξισορρόπηση -αν θέλετε- των αρνητικών επιπτώσεων από την περικοπή δημοσίων δαπανών. Ποια είναι αυτά τα μέτρα; Κατά τη γνώμη μας, πρέπει να είναι η ενίσχυση της χρηματοδότησης της πραγματικής οικονομίας, η σημαντική αύξηση των αναπτυξιακών παρεμβάσεων με τη συμμετοχή της Ευρωπαϊκής Τράπεζας Επενδύσεων σε στοχευμένα, όμως, έργα και τομείς που δημιουργούν θέσεις εργασίας κα έχουν υψηλό εισοδηματικό πολλαπλασιαστή και απόδοση.
Τέλος –και κλείνω όντως, κυρία Πρόεδρε- σας κάλεσε η κ. Ξηροτύρη, κύριε Υπουργέ -και είμαι σίγουρος ότι κρούει ανοιχτάς θύρας- να εργαστούμε με προγραμματισμό, με πολιτική σύνεση, για να μπορέσουμε να είμαστε αποτελεσματικοί, εάν θέλουμε να μην έχουμε το Μάρτη ή αργότερα την απειλή λήψης νέων μέτρων.
Σας ευχαριστώ που με ακούσατε. 
Ευχαριστώ, κυρία Πρόεδρε.
(Χειροκροτήματα από την πτέρυγα της Δημοκρατικής Αριστεράς)</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε πάρα πολύ, κύριε Αναγνωστάκη.
Ο κ. Δημήτριος Ανδρουλάκης έχει το λόγο.
ΔΗΜΗΤΡΙΟΣ (ΜΙΜΗΣ) ΑΝΔΡΟΥΛΑΚΗΣ: Κυρία Πρόεδρε, δυο-τρεις συνάδελφοι αναφέρθηκαν στο Μεσοπόλεμο, αν δεν κάνω λάθος η κ. Βαλαβάνη, ο κ. Σαχινίδης, ο κ. Μαριάς. Πράγματι, ζούμε ένα νέο Μεσοπόλεμο και θυμήθηκα ότι ο μακαρίτης Βρετανός οικονομολόγος που μνημονεύουμε όλοι, ο φιλελεύθερος αστός, τον οποίο αγαπάει η Αριστερά περισσότερο απ’ όλους τους άλλους, κλείστηκε τότε σε ένα ασανσέρ μεταξύ πέμπτου και έκτου ορόφου.
Έτσι, άδραξε τη θεωρία -την οποία βέβαια είχαν σκεφτεί και άλλοι πριν από αυτόν- ότι όταν κλειστείς σε ένα ασανσέρ, δεν πάει να βρίζεις την εταιρεία που το έχει φτιάξει, δεν πάει να πατάς τα κουμπιά, κάποιος τρίτος πρέπει να σε βγάλει από αυτό. Πρέπει να σε βγάλει κάποιος άλλος. Ποιος είναι αυτός ο άλλος; 
Όταν, δηλαδή, οι αγορές δεν μπορούν να τοποθετήσουν το χρήμα στην πραγματική οικονομία και στην απασχόληση, κάποιος άλλος πρέπει να το κάνει. Για να το κάνει αυτός ο «άλλος», χρειάζονται δύο προϋποθέσεις.
Η πρώτη προϋπόθεση είναι να υπάρχει υπερ-αποταμίευση, να υπάρχει διαθέσιμο χρήμα. Η δεύτερη προϋπόθεση είναι να υπάρχει αργό παραγωγικό δυναμικό, υποαπασχόληση ανθρώπων και μηχανών. 
Εμείς έχουμε το δεύτερο. Το πρώτο δεν το έχουμε ως έθνος κράτος. Αν είχαμε τη μηχανή που «κόβει» τα λεφτά θα το κάναμε. Αν ήμασταν Αμερικάνοι –και έχουμε έντονες αμερικανικές φαντασιώσεις στην πολιτική ζωή της Ελλάδας- και είχαμε παγκόσμιο αποθετικό νόμισμα, θα έτρεχαν όλοι να μας δώσουν λεφτά. 
Τίποτα από αυτά δεν έχουμε. Ποιος είναι λοιπόν ο «άλλος» που μπορεί να απαντήσει σε αυτό το ερώτημα, αυτήν τη στιγμή; Ποιος είναι ο «άλλος» που μπορεί να αναζωογονήσει την οικονομία; 
Αυτό είναι ένα καίριο ερώτημα, καθώς η Ελλάδα και η Ισπανία πλησιάζουν στο καταστροφικό όριο του 30% στην ανεργία και του 60% στην ανεργία των νέων, καθώς η ύφεση αγγίζει τώρα και τον πυρήνα της ευρωζώνης. Έχουμε μείωση του ρυθμού μεγέθυνσης της γερμανικής οικονομίας. Το ερώτημα είναι: Ποιος είναι ο «άλλος» και ποια είναι εκείνη η κίνηση που μπορεί να αντισταθμίσει τις πολιτικές της λιτότητας, έστω σε ένα σημαντικό βαθμό;
Ποια είναι η κίνηση με την οποία μπορείς να αυξήσεις την παραγωγικότητα, την ανταγωνιστικότητα και ταυτόχρονα να έχεις το ευρώ υπό έλεγχο, να συγκρατήσεις την υπερβολική του άνοδο, χωρίς να γλιστρήσεις σε ένα τυφλό νομισματικό πόλεμο ανταγωνιστικών υποτιμήσεων, που πράγματι μπορεί να αποτελέσει κίνδυνο;
Ποια είναι η κίνηση που μπορεί να δώσει διέξοδο σε λιμνάζοντα κεφάλαια, τα οποία τα βρίσκει κανείς παντού εκτός από την πραγματική οικονομία και την απασχόληση;
Κυρίες και κύριοι συνάδελφοι, υπάρχει αυτή η κίνηση, αλλά πρέπει να ξεφύγουμε από τα εργαλεία της συμβατικής πολιτικής που καταδικάζει την ευρωζώνη σε αποδιάρθρωση υφεσιακή και αποτελεί πραγματική απειλή για το ευρώ ως νόμισμα.
Η Ευρωπαϊκή Κεντρική Τράπεζα πρέπει να δημιουργήσει νέο «χρήμα» αποκλειστικά δεσμευμένο στην αγορά «αναπτυξιακών ομολόγων», για να χρηματοδοτηθούν επενδύσεις σε υποδομές και δίκτυα, στην ανακεφαλαιοποίηση του τρύπιου τραπεζικού συστήματος της Ευρώπης. Είδατε ότι όχι οι μεγάλες κερδοσκοπικές τράπεζες –hedge funds κ.λπ.- αλλά οι «χαμηλοβλεπούσες» τράπεζες, περιφερειακές, μισο-κρατικές –Cajas στην Ισπανία, οι Landesbanken στη Γερμανία τώρα οι δικές μας οι «αριστερές», οι ιταλικές fondazione όπως της Σιένα κ.λπ.- είναι τρύπιες. Ή να χρηματοδοτήσεις την αναδιάρθρωση των οικονομιών, δηλαδή την εξειδίκευση, αναδιάρθρωση, εξωστρέφεια –όπως είναι η περίπτωση της Ελλάδας- μέσα από ένα αναπτυξιακό fund ή ανάλογα με τις προτεραιότητες, τις ανάγκες, τις ιδεολογικές τοποθετήσεις των κυβερνήσεων, να χρηματοδοτήσεις τη μείωση των φόρων της εργασίας ή τις εισφορές για να προκαλέσεις ένα κύμα της νέας ανάπτυξης.
Πολλοί θα μας πουν «ναι, αλλά αυτό οδηγεί στον πληθωρισμό». Όχι, κύριοι συνάδελφοι. Η προσφορά νέου χρήματος στην ευρωζώνη δεν θα οδηγήσει σε πληθωρισμό, εάν υπερκαλυφθεί από τη δυναμική της παραγωγής προϊόντων και υπηρεσιών. Δηλαδή, η Ευρωπαϊκή Κεντρική Τράπεζα πρέπει να λειτουργήσει ως μία στρόφιγγα που ανοιγοκλείνει για να προσφέρει ρευστότητα στην οικονομία. δηλαδή με αυτή την πρόταση που λέμε, διακρατεί τα «αναπτυξιακά ομόλογα» στο χαρτοφυλάκιό της, αλλά στον κατάλληλο χρόνο θα τα πουλήσει στις αγορές, θα βγάλει κέρδη και θα δώσει παραγωγική διέξοδο σε κεφάλαια που, όπως είπαμε, πλημμυρίζουν την παγκόσμια οικονομία, κινούνται με εφήμερα κερδοσκοπικά κριτήρια και μπορούν να δώσουν νέες φούσκες.
Αυτές οι μη συμβατικές σκέψεις είναι απολύτως αναγκαίες καθώς αργά ή γρήγορα θα ξανανοίξει ο εθνικός φάκελος αναθεώρησης των δανειακών συμβάσεων. 
Κυρία Πατριανάκου, δεν εννοούσα ότι είμαστε Ιρλανδία εμείς. Είπα ότι η αναθεώρηση του τραπεζικού χρέους της Ιρλανδίας υπό την αιγίδα της Ευρωπαϊκής Κεντρικής Τράπεζας εισάγει ένα θέμα ταμπού στο παρελθόν, δηλαδή η αναδιάρθρωση του τραπεζικού χρέους ισοδυναμεί με μεταμφιεσμένη μερική διαγραφή του χρέους, με νομισματοποίηση του χρέους. Δηλαδή, ο πληθωρισμός θα φάει το χρέος σε βάθος τριάντα-σαράντα χρόνων στην Ιρλανδία. Άλλη μία κρίσιμη ιδέα για τον εθνικό φάκελο αναθεώρησης των δανειακών συμβάσεων.
Όλα αυτά, κύριοι συνάδελφοι, προϋποθέτουν, όμως, κάτι. Πείτε ότι μας δίνουν λεφτά. Δεν θα ξέρουμε και τι να τα κάνουμε. Διότι επί τρία χρόνια κρίσης το λέμε, το ξαναλέμε: Δεν έχουμε Εθνικό Σχέδιο Ανασυγκρότησης και Ανάπτυξης με κριτήρια πραγματικής οικονομίας. Δεν εννοώ –προς Θεού- τα ακαδημαϊκογραφειοκρατικά πασαλείμματα. 
Και βλέπω τον Υπουργό Οικονομικών στις αιτήσεις μας γι’ αυτό το Σχέδιο, πάλι εκ των ενόντων πάει να το διαχειριστεί με τα φιλαράκια του ΙΟΒΕ και λίγο του ΚΕΠΕ, άντε και λίγο σάλτσα της Μακίνζι. Μας δίνουν τα λεφτά, αλλά δεν έχουμε δημιουργήσει αυτό το αναπτυξιακό fund δημοσίου συμφέροντος με ιδιωτικοοικονομικά κριτήρια, για να αναδιαρθρώσουμε θεμελιώδεις κλάδους της ελληνικής οικονομίας, αν θέλετε μιας μεγάλης κλίμακας λογική του ΤΑΝΕΟ. 
Αύριο θα δείτε τον Ολάντ. Τι θα του πείτε; Πρέπει εκεί να πούμε, παραδείγματος χάριν, ότι το ευρώ δεν είναι νόμισμα της Γερμανίας, αλλά νόμισμα δεκαεπτά κυβερνήσεων. Και αυτό που είναι ανταγωνιστικό για τη Γερμανία μέχρι στιγμής -γιατί δυσκολεύουν τα πράγματα και γι’ αυτήν- δεν είναι ανταγωνιστικό για τη Γαλλία, για την Ιταλία και πολύ περισσότερο για την Ελλάδα.
Αυτές οι μη συμβατικές σκέψεις μάς χρειάζονται, ώστε να αποκτήσει πραγματικό νόημα η δήλωση του Ντράγκι ότι θα κάνει ό,τι χρειαστεί, ώστε να αποφύγουμε μία υφεσιακή αποδιάρθρωση της Ευρωζώνης.
Σας ευχαριστώ.</ChairmanSpeech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ο κ. Δημήτριος Κυριαζίδης έχει το λόγο.</ChairmanSpeech> 
<Speech><Parlmember>ΔΗΜΗΤΡΙΟΣ ΚΥΡΙΑΖΙΔΗΣ</Parlmember>: Κυρία Πρόεδρε, κύριε Υπουργέ, κυρίες και κύριοι συνάδελφοι, θα έλεγε κανείς ότι ενδεχομένως η σημερινή συζήτηση να είναι υπερβολή, καθόσον τα μέτρα που συμπεριλαμβάνονται στο υπό συζήτηση νομοσχέδιο τα έχουμε ψηφίσει πριν από ορισμένους μήνες. Θα έλεγα, λοιπόν, ότι θα ήταν περιττή η συζήτηση, αλλά είναι μία ευκαιρία –και ορθά βεβαίως- να γίνει μία ανασκόπηση της κατάστασης που υπήρξε μέχρι σήμερα, να γίνουν αναφορές για την αναγκαιότητα διόρθωσης μέτρων που έχουν ληφθεί -καθ’ ότι στο μεσοπρόθεσμο δεν ήταν δυνατό να συζητηθούν με λεπτομέρεια ζητήματα που αφορούσαν εργασιακούς κλάδους- έτσι ώστε να υπάρχει μία τοποθέτηση για το τι ακριβώς συνέβη με το μεσοπρόθεσμο, τι υπέστη κάθε εργαζόμενος. Σήμερα, λοιπόν, δίνεται αυτή η ευκαιρία, γιατί με την επικαιροποίηση μπορεί κανείς να επισημάνει συγκεκριμένα ζητήματα. 
Οφείλω να σταθώ στους ανθρώπους εκείνους οι οποίοι δεν έχουν τη δυνατότητα ή τη δύναμη να έχουν το δικαίωμα της απεργίας, έτσι ώστε να απαιτήσουν το αυτονόητο. Μιλάω, βεβαίως, για τους ένστολους εκείνους που στο γενικό μέτρο της περικοπής υπέστησαν και οι ίδιοι ό,τι κάθε εργαζόμενος και θα έλεγα σε ένα μεγαλύτερο βαθμό.
Βεβαίως μετά την παραδοχή του ΔΝΤ -σε ό,τι αφορά στο λάθος υπολογισμό ως το ίδιο κατηύθηνε για τα όποια μέτρα- θα περίμενε κανείς ότι θα υπάρχει μια επικαιροποίηση και διόρθωση για συγκεκριμένους χώρους. Αναφέρομαι στο χώρο τον ενστόλων καθότι προχωρούμε δυστυχώς ως Κυβέρνηση σε περικοπές –εκτός απ’ αυτές που υπέστησαν από τον Αύγουστο του 2012- το 2013 αλλά και το επόμενο έτος, το 2014. 
Γίνεται αναφορά στην αναγκαιότητα της επικαιροποίησης, στους παράγοντες που λαμβάνονται υπ’ όψιν για την επικαιροποίηση και στην κατάληξη του πλαισίου της κυβέρνησης εθνικής ευθύνης. Η Κυβέρνηση εθνικής ευθύνης πιστεύει ότι μετά τις θετικές ενδείξεις για τη δημοσιονομική επίδοση του 2012 θα υπάρξει και η εξέλιξη εφαρμογής του προγράμματος οικονομικής πολιτικής κατά τη διετία 2013-2014 με την έμφαση που θα δοθεί στο διαρθρωτικό χαρακτήρα σε ό,τι αφορά στις παρεμβάσεις και τις αναπτυξιακές πρωτοβουλίες. Θα περίμενε κανείς ότι θα υπάρχει μια -θα έλεγα- διόρθωση στο ζήτημα τουλάχιστον αυτών των κατηγοριών που έχουν την αδυναμία να υπερασπιστούν κατά ένα τρόπο τα εργασιακά τους ζητήματα και ειδικότερα τα οικονομικά. 
Έτσι, λοιπόν, για το 2013 στη σελίδα 7, στο συζητούμενο νομοσχέδιο βλέπουμε περικοπές για τους ενστόλους 78 εκατομμυρίων. Βεβαίως στη συνέχεια για τις συντάξεις βλέπουμε ότι και οι ίδιοι με τους λοιπούς εργαζόμενους έχουν μια περικοπή που κινείται σε ηυξημένο βαθμό. 
Ερχόμαστε στο 2014. Ο μοναδικός κλάδος που θα υποστεί ξανά περικοπή είναι αυτός των ενστόλων: 88 εκατομμύρια για τους ένστολους για το 2014 και 161 εκατομμύρια για τους συνταξιούχους. Σε κανένα άλλον κλάδο εργαζομένων δεν συμβαίνει αυτό. 
Κύριε Υπουργέ, νομίζω ότι είναι ανάγκη να  υπάρξει παρέμβαση στο ζήτημα αυτό διότι δεν είναι δυνατόν, ειλικρινώς σας το λέω, ο μισθός του αρχηγού του Στρατού, της Αστυνομίας, του Λιμενικού να κυμαίνεται πλέον μηνιαίως στα 1550 ευρώ. Να μην προχωρήσω παρακάτω στους χαμηλόβαθμους και στην υπόλοιπη ιεραρχία, όπως αναφέρεται στο μισθολόγιο. 
Άρα, λοιπόν, είναι αναγκαίο, κύριε Υπουργέ, να υπάρξει παρέμβαση-διόρθωση από πλευράς της Κυβέρνησης σε αυτό το επίπεδο. Οι περικοπές αγγίζουν  το 50% σήμερα. Δεν καταλαβαίνω σε ποιο βαθμό θα φτάσουμε το 2014. Για ποιους; Γι’ αυτούς που έχουν την ευθύνη της άμυνας της χώρας και για τη δημόσια τάξη και ασφάλεια αυτής της δοκιμαζόμενης χώρας σε κάθε επίπεδο. 
Έγιναν τεράστιες προσπάθειες για το ζήτημα, έτσι ώστε να προσεγγίσει και ο ένστολος αυτό που οικονομικά απολάμβαναν οι λοιποί εργαζόμενοι. Και με τον πρώην Υπουργό της Δημόσιας Τάξης, κ. Χρυσοχοΐδη, τον απελθόντα Πρόεδρο, κ. Μαρκογιαννάκη, ως Υπουργοί της Δημόσιας Τάξης, κάναμε βήματα έτσι ώστε μισθολογικά να προσεγγίσει ο ένστολος σε ένα βαθμό το δημόσιο λειτουργό. Δεν κατορθώθηκε. Αυτό που συμβαίνει σήμερα είναι οδυνηρό για την τάξη των ενστόλων. 
Θα παρακαλούσα, κύριε Υπουργέ και κάνω έκκληση στην Κυβέρνησή μου, έτσι ώστε αυτά τα μέτρα για το 2014 να μην υπάρξουν σε ό,τι αφορά στο ένστολο προσωπικό της χώρας.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε, κύριε συνάδελφε.
Ο κ. Αντώνιος Μπέζας έχει το λόγο.</ChairmanSpeech>
<Speech><Parlmember>ΑΝΤΩΝΙΟΣ ΜΠΕΖΑΣ</Parlmember>: Κυρίες και κύριοι συνάδελφοι, η συζήτηση για την επικαιροποίηση του μεσοπρόθεσμου είναι μία καλή ευκαιρία για μία γενικότερη συζήτηση για τις κατευθύνσεις της οικονομικής πολιτικής. Επιτρέψτε μου, λοιπόν, να αναφερθώ στο θέμα των δημοσιονομικών πολλαπλασιαστών.
Μιλώντας σε αυτήν την Αίθουσα πριν από λίγες ημέρες, στον απολογισμό του 2011, είχα υποστηρίξει ότι τα στοιχεία δείχνουν πως η Κυβέρνηση εκείνης της περιόδου, πήρε πρωτοφανούς έντασης και μεγέθους μέτρα δημοσιονομικής προσαρμογής, τα οποία περιόρισαν περισσότερο το ΑΕΠ παρά το έλλειμμα και ότι η Νέα Δημοκρατία, ως αξιωματική αντιπολίτευση τότε, είχε έγκαιρα επισημάνει το αδιέξοδο εκείνων των πολιτικών. 
Αυτό πρακτικά τι σημαίνει; Αυτό πρακτικά σημαίνει ότι πέρα από το ζήτημα της αποτελεσματικότητας της τότε δημοσιονομικής προσαρμογής, η Νέα Δημοκρατία έγκαιρα είχε επισημάνει –ήδη από το 2010- ότι ο πολλαπλασιαστής ήταν στην πραγματικότητα υψηλότερος, ότι, δηλαδή, το αρχικό μνημόνιο υποεκτιμούσε την ύφεση την οποία το ίδιο προκαλούσε.
Δεν χρειαζόταν, επομένως, η παραδοχή του Διεθνούς Νομισματικού Ταμείου για να μπει το θέμα στο τραπέζι των διαπραγματεύσεων. Μπήκε στο τραπέζι των διαπραγματεύσεων από την πρώτη στιγμή αυτής της Κυβέρνησης, γιατί υπήρχε σημαντική αστοχία σε σχέση με τους στόχους και γιατί ήταν ξεκάθαρο ότι για να μπορέσει να σπάσει ο φαύλος κύκλος της ύφεσης, θα πρέπει να εφαρμοστεί ένα διαφορετικό μείγμα οικονομικής πολιτικής. 
Χάρη σε αυτήν τη διαπραγμάτευση, η κατάσταση σήμερα είναι διαφορετική. Και γιατί είναι διαφορετική; Διότι μειώθηκε σημαντικά το χρέος μας και θεωρείται πλέον από τους εταίρους μας ότι είναι βιώσιμο. Διότι μειώθηκαν τα επιτόκια δανεισμού και αναβλήθηκε για δέκα χρόνια η πληρωμή των τόκων και για δεκαπέντε χρόνια η πληρωμή των χρεολυσίων. Έγινε επιμήκυνση του χρόνου δημοσιονομικής προσαρμογής κατά δύο έτη, ως το 2016, για να είναι ηπιότερη. Επιστράφηκαν τα κέρδη που είχαν οι κεντρικές ευρωπαϊκές τράπεζες από τα ελληνικά ομόλογα. Έγινε επαναγορά του ιδιωτικού χρέους της χώρας.
Η κατανομή των κονδυλίων του νέου ΕΣΠΑ είναι πάρα πολύ ικανοποιητική για την Ελλάδα. Παλαιότερα, όταν το πρόγραμμα προκαλούσε ύφεση, τότε είχαμε απόκλιση από τους στόχους και ήμασταν αναγκασμένοι να παίρνουμε νέα, πρόσθετα μέτρα. 
Αυτό τώρα δεν υπάρχει. Τώρα προβλέπεται πως όταν η ύφεση που προκαλείται είναι μεγαλύτερη από τις προβλέψεις, τότε δεν θα υπάρχουν περισσότερα μέτρα. Και, αντιθέτως, όταν εμείς ξεπερνάμε τους στόχους, τότε με βάση τη ρήτρα θετικής απόκλισης, ένα ποσοστό από αυτή την υπέρβαση μπορούμε να το χρησιμοποιήσουμε για την αποκατάσταση αδικιών, που όντως υπάρχουν, και για τη διασφάλιση της κοινωνικής συνοχής.
Θέλω να πω, δηλαδή, ότι όλη αυτή η φιλολογία κυρίως του ΣΥΡΙΖΑ γύρω από το θέμα των πολλαπλασιαστών –βέβαια, έχω ακούσει πολλές φορές στην Επιτροπή Οικονομικών Υποθέσεων συναδέλφους του ΣΥΡΙΖΑ να αναφέρονται στους πολλαπλασιαστές, που είναι μία ακαδημαϊκής φύσεως οικονομετρική παράμετρος- είναι μία συζήτηση περισσότερο για τη δημιουργία εντυπώσεων. Διότι τι θα μπορούσε να γίνει με την παραδοχή του λάθους; Κατάργηση του προγράμματος προσαρμογής δεν μπορεί να γίνει, εφόσον θέλουμε η χώρα να εξακολουθήσει να βρίσκεται μέσα στο ευρώ. Περισσότερο χρόνο προσαρμογής, έχουμε ήδη πάρει. Περισσότερα χρήματα, έχουμε ήδη εξασφαλίσει. Περισσότερο κούρεμα χρέους, έχει ήδη γίνει. Ηπιότερη προσαρμογή σε σχέση με το παρελθόν, έχει ήδη γίνει. 
Μπορούμε να πετύχουμε ακόμα περισσότερα; Βεβαίως, μπορούμε να πετύχουμε ακόμα περισσότερα, κατά την άποψή μου. Η διαπραγμάτευση δεν είναι μία στιγμιαία διαδικασία. Η διαπραγμάτευση είναι μία διαρκής διαδικασία. Εάν τηρούμε τις δεσμεύσεις μας, μπορούμε να ζητήσουμε αλλαγές σε όσα δεν λειτουργούν και σε όσα έχουν φέρει αντίθετα αποτελέσματα από αυτά τα οποία αναμένονταν να έχουμε.
Εδώ έρχομαι σε κάποια άλλα θέματα, τα οποία επίσης έχουν τεθεί σε δημόσια συζήτηση και τέθηκαν κι εδώ προηγουμένως από συναδέλφους.
Όλοι συμφωνούμε ότι το ζητούμενο είναι η ανάπτυξη, η ανταγωνιστικότητα, η κοινωνική συνοχή. Στη μεγάλη μας πλειοψηφία, επίσης, συμφωνούμε σε πολλά επιμέρους ζητήματα, τα οποία φαίνεται από την πορεία των πραγμάτων και από την κατάσταση στην πραγματική οικονομία ότι θα πρέπει να αλλάξουν. Η περαιτέρω μείωση του μισθολογικού κόστους δεν μπορεί να προσφέρει τίποτα περισσότερο στην ανταγωνιστικότητα, όταν εξακολουθούμε, για παράδειγμα, να έχουμε μία αβάσταχτη γραφειοκρατία και όταν είναι τόσο αυξημένο το ενεργειακό κόστος.
Βασική αρχή μιας επιτυχημένης φορολογικής πολιτικής είναι να πληρώνουν λιγότερο όλοι και να πληρώνουν ανάλογα με τις δυνατότητές τους. Η φοροδοτική ικανότητα των περισσότερων πολιτών έχει πλέον εξαντληθεί και οι πολίτες πρέπει να έχουν δυνατότητα μεγαλύτερων διευκολύνσεων, για να μπορέσουν να ανταποκριθούν στις υποχρεώσεις τους, είτε προς την εφορία, είτε προς τα ασφαλιστικά ταμεία, είτε ακόμα και προς τις τράπεζες. Όλοι συμφωνούμε ότι η ανεργία είναι ο υπ’ αριθμόν ένα κίνδυνος που μπορεί να οδηγήσει σε κοινωνική και πολιτική αποσταθεροποίηση.
Όλα αυτά είναι ζητήματα που δεν τα βλέπετε μόνο εσείς, που κάνετε μόνο διαπιστώσεις και δεν προτείνετε κάποιες εναλλακτικές προτάσεις. Είναι ζητήματα που τα βλέπουμε πολλοί σε αυτήν την Αίθουσα. Τα βλέπουμε κι εμείς. 
Εδώ, όμως, υπάρχουν μπροστά μας ορισμένα διαφορετικά δεδομένα.
Πρώτον, τώρα πλέον έχουμε στη διάθεσή μας μηχανισμούς έγκαιρης αντιμετώπισης των όποιων υστερήσεων εμφανιστούν στην υλοποίηση του προγράμματος, μηχανισμούς οι οποίοι μας δίνουν τη δυνατότητα να προχωρούμε έγκαιρα σε διορθωτικές κινήσεις για να μην πέφτουν έξω οι στόχοι.
Δεύτερο δεδομένο: Η διαπραγμάτευση, όπως και προηγουμένως ανέφερα, είναι διαρκής, αλλά ταυτόχρονα δεν είναι δημόσια. Πολύ εύστοχα το είπε ο Πρωθυπουργός, νομίζω, χθές. Οι διαπραγματεύσεις δεν προαναγγέλλονται, διότι, όταν τις διαπραγματεύσεις τις προαναγγέλλεις, εξουδετερώνεις τα αποτελέσματά τους. Γίνονται γνωστές από τα αποτελέσματα. 
Επιπλέον, οι διαπραγματεύσεις δεν προαναγγέλλονται -και εδώ πρέπει να προσέξει το οικονομικό επιτελείο- διότι πολλές φορές δημιουργούνται παρενέργειες σε εντελώς αντίθετη κατεύθυνση. Δεν μπορεί, για παράδειγμα, εδώ και τέσσερις μήνες να προαναγγέλλεις ότι θα φέρεις νέα διάταξη για τη ρύθμιση των ληξιπρόθεσμων οφειλών, είτε στα ασφαλιστικά ταμεία, είτε των φορολογικών υποχρεώσεων. Και δεν το κάνεις αυτό, διότι, ακόμα και αν κάποιος έχει τη δυνατότητα να πληρώσει σήμερα με τις υπάρχουσες ρυθμίσεις, δεν το κάνει, περιμένοντας ευνοϊκότερες. 
Το τρίτο δεδομένο το οποίο πρέπει να έχουμε πάντα στο μυαλό μας είναι ότι η προσπάθεια που βρίσκεται σε εξέλιξη δεν είναι μια απλή προσπάθεια, είναι μια προσπάθεια πρωτόγνωρη για τη χώρα, είναι μια πορεία πάνω σε ένα τεντωμένο σκοινί. Αυτή η Κυβέρνηση εθνικής ευθύνης δίνει μια σκληρή διαπραγμάτευση και μια σκληρή μάχη ανάμεσα σε συμπληγάδες πέτρες. Από τη μια μεριά είναι οι απαιτήσεις των δανειστών που βασίζονται στις υποχρεώσεις τις οποίες έχει αναλάβει η χώρα για να διασφαλίζει τη χρηματοδότησή της και από την άλλη μεριά η απελπισία, όντως, μεγάλων στρωμάτων της κοινωνίας. Δεν μπορούμε όμως να εγκαταλείψουμε αυτήν τη μάχη και αυτήν την πορεία στη μέση. 
Επίσης, οι εταίροι μας πρέπει να αντιληφθούν ότι η μεγάλη πλειοψηφία της κοινωνίας έχει φτάσει στα όριά της και ότι τυχόν προβλήματα στην Ελλάδα θα δημιουργήσουν προβλήματα και στην υπόλοιπη Ευρώπη.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Τελειώνω, κυρία Πρόεδρε, με τη μικρή ανοχή σας.
Όλα αυτά τα οποία ανέφερα προηγουμένως έχουν μια βασική προϋπόθεση, ότι η χώρα δεν θα κατρακυλήσει σε μια βίαιη εσωτερική αντιπαράθεση. Το δικαίωμα της διαμαρτυρίας και το δικαίωμα της απεργίας είναι αναφαίρετο δικαίωμα στις δημοκρατίες, όπως επίσης και η δημόσια λογοδοσία είναι υποχρέωση. Και ο ακτιβισμός είναι ανεκτός, εφόσον δεν ξεπερνιούνται κάποια όρια. Όμως, σήμερα, εκείνο που προέχει είναι η ομαλότητα και η σταθεροποίηση της οικονομίας, για να μπορέσουμε να έχουμε ανάσχεση της ύφεσης και ανάσχεση της ανεργίας. Γι’ αυτό πρέπει να πέσουν οι τόνοι παντού, στο Κοινοβούλιο, στη δημόσια διαβούλευση, στα Μέσα Ενημέρωσης, στις τηλεοράσεις. Δεν πρέπει να υπάρχουν ακρότητες. Διότι, όταν δίνουμε την εικόνα μιας χώρας σε ανεξέλεγκτη ένταση, τότε η οικονομία δεν πρόκειται να σηκώσει ποτέ κεφάλι και ποτέ δεν θα πατήσει κανένας επενδυτής στη χώρα για να δημιουργήσει νέες θέσεις εργασίας.
Θυμάστε πολύ καλά τι συνέβη το 2009. Δεν θέλω να αναφερθώ σ’ εκείνα τα περιβόητα περί δημοσιονομικού εκτροχιασμού. Θέλω απλά να θυμίσω ότι η τότε Κυβέρνηση πήρε τρεις φορές περιοριστικά δημοσιονομικά μέτρα δημοσιονομικής πολιτικής -το Φεβρουάριο του 2009, το Μάρτιο του 2009 και τον Ιούνιο του 2009- και κάλεσε το Μάρτιο του 2009 όλους τους πολιτικούς αρχηγούς να συμφωνήσουν πάνω σ’ ένα κοινό πλαίσιο οικονομικής πολιτικής. Και όμως βρήκε απέναντι της τη σθεναρή αντίδραση όλων των παραγόντων του δημόσιου βίου της περιόδου εκείνης. Αυτά δεν πρέπει να επαναληφθούν. Εγώ δεν θέλω να γυρνάω στο παρελθόν, γιατί εκείνο που προέχει είναι να σώσουμε το παρόν και να βάλουμε τις βάσεις για ένα καλύτερο αύριο. Πρέπει όμως να διδασκόμαστε από τα λάθη του παρελθόντος, γιατί αυτά τα λάθη θα τα βρούμε -πολύ φοβάμαι- πολύ σύντομα μπροστά μας.
Σας ευχαριστώ πολύ.
(Χειροκροτήματα από την πτέρυγα της Νέας Δημοκρατίας)</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε, κύριε Μπέζα.
Το λόγο έχει η κ. Άννα-Μισέλ Ασημακοπούλου.</ChairmanSpeech> 
<Speech><Parlmember>ΑΝΝΑ-ΜΙΣΕΛ ΑΣΗΜΑΚΟΠΟΥΛΟΥ</Parlmember>: Κύριε Πρόεδρε, κύριε Υπουργέ, κυρίες και κύριοι συνάδελφοι, η επικαιροποίηση του μεσοπρόθεσμου πλαισίου δημοσιονομικής στρατηγικής, το οποίο καλούμαστε να ψηφίσουμε σήμερα, αποσκοπεί στη διασφάλιση της επίτευξης των δημοσιονομικών στόχων που έχουν τεθεί και που έχουν συμφωνηθεί για το 2013 έως το 2016. 
Το επικαιροποιημένο μεσοπρόθεσμο περιέχει αλλαγές σε σχέση με το αρχικό όσον αφορά σε βασικά μεγέθη της ελληνικής οικονομίας, των οποίων η εικόνα προβλέπεται να βελτιωθεί σημαντικά, όπως είναι το πρωτογενές πλεόνασμα, το έλλειμμα, το χρέος και οι δαπάνες της γενικής κυβέρνησης.
Για την επικαιροποίηση του μεσοπρόθεσμου 2013-2016 έχουν ληφθεί υπ’ όψιν η επανεκτίμηση της απόδοσης συγκεκριμένων μέτρων, προσαρμογές με βάση το πρόσφατα ψηφισθέν «μίνι» φορολογικό και ο επαναϋπολογισμός των δαπανών για τόκους, μετά την αγορά ομολόγων και τις σχετικές αποφάσεις του Eurogroup.
 Eπικαιροποιούνται, επίσης, τα ανώτατα όρια δαπανών της κεντρικής κυβέρνησης, με τη διασφάλιση ότι, σε περίπτωση επίτευξης καλύτερου πρωτογενούς αποτελέσματος σε σχέση με τους στόχους, αναπροσαρμόζονται δίνοντας έμφαση στην ενίσχυση των χαμηλών εισοδηματικών στρωμάτων.
Όπως αναφέρθηκε, η ψήφιση της προτεινόμενης επικαιροποίησης αποτελεί προαπαιτούμενο για να πάρουμε την επόμενη δόση των 2,8 δισεκατομμυρίων ευρώ. Συνεχίζουμε, λοιπόν, κυρίες και κύριοι συνάδελφοι, στον δύσκολο, ανηφορικό αλλά υπεύθυνο δρόμο της δημοσιονομικής εξυγίανσης, προσαρμογής και πειθαρχίας στοχεύοντας στον εξορθολογισμό των δημοσίων δαπανών και στη μείωση των διαρθρωτικών ελλειμμάτων.
Αναφέρω, κυρίες και κύριοι, ότι σύμφωνα με πρόσφατη μελέτη της Κεντρικής Τράπεζας της Ιρλανδίας, η Ελλάδα έχει καταβάλει τη μεγαλύτερη δημοσιονομική προσπάθεια από όλες τις χώρες που αντιμετωπίζουν παρόμοια προβλήματα, όπως η Ιρλανδία, η Πορτογαλία, η Κύπρος, η Ισπανία. Αυτό εκτιμάται και από την ενδιάμεση έκθεση της Τράπεζας της Ελλάδος για τη νομισματική πολιτική όπου προβλέπεται ότι η Ελλάδα θα έχει επιτύχει βελτίωση του κυκλικά προσαρμοσμένου πρωτογενούς αποτελέσματος της τάξεως του 13,2%, του δυνητικού ΑΕΠ για την περίοδο 2010-2012, κάτι που δεν έχει επιτευχθεί σε καμμία άλλη ανεπτυγμένη χώρα.
Την ίδια περίοδο, σύμφωνα με στοιχεία της Τράπεζας της Ελλάδος, στην Πορτογαλία, στην Ισπανία και στην Ιρλανδία η αντίστοιχη βελτίωση εκτιμάται ότι θα είναι 8,5%, 6,9% και 6,8% του δυνητικού ΑΕΠ αντιστοίχως.
Τέλος, σύμφωνα με την τελευταία έκθεση του ΟΟΣΑ, «Going For Growth 2013», το πρόγραμμα δημοσιονομικής εξυγίανσης που ακολουθεί η Ελλάδα της έδωσε την πρώτη θέση μεταξύ των κρατών-μελών του οργανισμού με την αναγνώριση μάλιστα ότι υλοποιεί τις δυσκολότερες διαρθρωτικές αλλαγές.
Αποδεικνύεται, λοιπόν, κυρίες και κύριοι συνάδελφοι, από αξιόπιστα στοιχεία όπως αυτά που σας παρέθεσα, ότι μέχρι σήμερα η δημοσιονομική προσπάθεια αποδίδει και βεβαίως αυτό οφείλεται στην προσπάθεια που καταβάλλει η Κυβέρνηση. 
Βασίζεται, όμως, στις πρωτοφανείς θυσίες που καταβάλλουν οι Έλληνες πολίτες οι οποίοι αναγνωρίζουν αυτήν την προσπάθεια, αντιστέκονται σθεναρά στις σειρήνες του λαϊκισμού ένθεν κακείθεν και κάνουν υπομονή. Και ενόσω κάνουν  υπομονή, δικαίως απαιτούν ταυτόχρονα με τη δημοσιονομική εξυγίανση να επισπεύσουμε μέτρα και δράσεις για την επανεκκίνηση της οικονομίας. Ανυπομονούν, επίσης δικαίως, να δουν αποτελέσματα απτά και χειροπιαστά στην καθημερινότητά τους, στο σπίτι τους, στην οικογένειά τους, στην επιχείρησή τους, στο επάγγελμά τους.
Το Σαββατοκύριακο, κυρίες και κύριοι συνάδελφοι, παρέστην σε μία εξαιρετικά ενδιαφέρουσα εκδήλωση στην εκλογική μου περιφέρεια στο Νομό Ιωαννίνων, στο γραφικό και χιονισμένο Μέτσοβο, η οποία είχε σαν στόχο την ενημέρωση των δυνητικών τελικών δικαιούχων για τις ευκαιρίες χρηματοδότησης από τη νέα προγραμματική περίοδο 2014 - 2020, για την οποία χάρη στις προσπάθειες της Κυβέρνησης αναφέρω ότι έχουμε πολύ περισσότερα κονδύλια για τη χώρα μας από τα αρχικά προβλεπόμενα, δηλαδή από την αρχική πρόταση της Κομισιόν.
Επισημαίνω, επίσης παρενθετικά, ότι στη δική μου περιφέρεια, την Ήπειρο, η απορρόφηση του ΕΣΠΑ ξεπέρασε σημαντικά τους αρχικούς στόχους. Συγκεκριμένα, για το 2012 έφτασε στο 58,4% και υπερκάλυψε επίσης και το στόχο ν+3, συμβάλλοντας έτσι ουσιαστικά στην επίτευξη του εθνικού στόχου κάλυψης των δεσμεύσεων έναντι του μνημονίου.
Συνοπτικά, λοιπόν, σας αναφέρω ότι στην εκδήλωση αυτή υπήρξε ευρεία συναίνεση ότι οι προτεραιότητες του νέου προγράμματος πρέπει να είναι η επιχειρηματικότητα και η καινοτομία. Επίσης, υπήρχε κοινή απαίτηση για απλοποίηση του προγράμματος στην εφαρμογή του. 
Σε αυτήν την κατεύθυνση ψηφίσαμε πρόσφατα πράξεις νομοθετικού περιεχομένου οι οποίες απλοποιούν τις διαδικασίες και επιταχύνουν την απορρόφηση του ΕΣΠΑ. Και πολύ καλά κάναμε, διότι το επενδυτικό ενδιαφέρον και η επενδυτική δραστηριότητα δεν ενθαρρύνονται όταν υπάρχει κρατική κωλυσιεργία και καθυστέρηση. 
Ως παράδειγμα απίστευτης καθυστέρησης σας αναφέρω κάτι από την εκλογική μου περιφέρεια. Από τον Νοέμβριο του 2010, οπότε και έληγε η προθεσμία υποβολής προτάσεων από ιδιώτες επενδυτές στο πρόγραμμα «Αγροτική Ανάπτυξη», μέχρι σήμερα, δηλαδή δυόμισι χρόνια μετά, υπάρχουν ακόμα υποψήφιοι επενδυτές από την Περιφέρεια Ηπείρου οι οποίοι δεν έχουν πάρει απάντηση. Συγκεκριμένα, εξήντα ένας από τους εκατόν σαράντα δύο που έχουν υποβάλει φάκελο.
Είναι σαφές ότι αν η αξιολόγηση γινόταν τουλάχιστον σε περιφερειακό επίπεδο, θα ήταν ταχύτερη και το αποτέλεσμα θα ήταν ότι τώρα θα είχαμε και επενδύσεις και θέσεις εργασίας. 
Κύριε Υπουργέ –και απευθύνομαι σ’ εσάς ως εκπρόσωπο της Κυβέρνησης, ασχέτως με το αν αυτό αποτελεί θέμα αρμοδιότητάς σας ή όχι- θέλω να τονίσω ότι μαζί με την επικαιροποίηση του μεσοπρόθεσμου θα πρέπει να γίνει άμεσα και επικαιροποίηση των ρυθμών με τους οποίους κινούνται οι διαδικασίες και τα μέτρα που αφορούν στην ανάπτυξη, στο ΕΣΠΑ, στην ενίσχυση και στη διευκόλυνση της επιχειρηματικότητας αλλά και των επενδύσεων. 
Και εκφράζω την πεποίθηση ότι αυτό, φυσικά, το έχει καταλάβει ο Πρωθυπουργός, οπότε και οι ενέργειες, όπως η τοποθέτηση από αυτόν νέου Υφυπουργού για το ΕΣΠΑ σαφώς θα βοηθήσουν σε αυτήν την κατεύθυνση.
Κλείνω με μια παρότρυνση σε όλους μας, να συμβάλουμε με γόνιμο διάλογο, με συγκεκριμένες προτάσεις, που θα υλοποιούνται άμεσα από την Κυβέρνηση, για να έχουν αποτέλεσμα προτού εξαντληθεί η υπομονή όλων μας. 
Ευχαριστώ.
(Χειροκροτήματα από την πτέρυγα της Νέας Δημοκρατίας)</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστώ πολύ, κυρία συνάδελφε. 
Ο κ. Ηλίας Βλαχογιάννης έχει το λόγο.</ChairmanSpeech>
<Speech><Parlmember>ΗΛΙΑΣ ΒΛΑΧΟΓΙΑΝΝΗΣ</Parlmember>: Ευχαριστώ πολύ, κυρία Πρόεδρε.
Κύριε Υπουργέ, κυρίες και κύριοι συνάδελφοι, σήμερα ψηφίζουμε την επικαιροποίηση του μεσοπρόθεσμου προγράμματος δημοσιονομικής προσαρμογής, ενός προγράμματος που όλοι ελπίζουμε ότι με τη λήξη του θα αλλάξει την τύχη της χώρας μας. Όλοι προσδοκούμε ότι μετά από δύο-τρία χρόνια η Ελλάδα θα είναι μια άλλη Ελλάδα.
Πραγματικά, ποιος μέσα του δεν εύχεται την Ελλάδα που γνωρίσαμε πριν από κάποιες δεκαετίες να την ξαναζήσουν τα παιδιά μας; Ποιος δεν εύχεται να έχουμε μια Ελλάδα, όπου δεν θα έχουμε ανάγκη τον πολιτικό για να εξυπηρετηθούμε σε μια δημόσια υπηρεσία, όπου η Δημόσια Διοίκηση θα πράττει τα αυτονόητα -δηλαδή να υπηρετεί τους πολίτες- και πέρα και πάνω απ’ όλα θα βάζουμε το κοινωνικό σύνολο και θα το υπηρετούμε.
Κανείς δεν αμφιβάλλει ότι και τα μέτρα ήταν σκληρά και δεν είναι δίκαια κατανεμημένα. Αν πίστευε ο λαός και όλες οι κοινωνικές τάξεις ότι ήταν ισορροπημένα και δίκαια τα μέτρα, θα ήταν περισσότερο αποδεκτά από το λαό. 
Βλέπουμε, όμως, όλοι, ότι κάποιες κοινωνικές τάξεις –και ιδιαίτερα οι μισθωτοί και οι συνταξιούχοι- πλήρωσαν δυσανάλογα μεγάλο βάρος για την κρίση, σε αντίθεση με κάποιες τάξεις που κατάφερναν μέχρι τώρα να φοροαποφεύγουν, να φοροδιαφεύγουν και να φοροκλέπτουν. 
Τα αποτελέσματα που ανακοίνωσε το Υπουργείο Οικονομικών για τον προηγούμενο μήνα και τα δραστικά μέτρα κατάσχεσης περιουσιών και καταθέσεων μεγαλοοφειλετών του δημοσίου κινούνται προς τη σωστή κατεύθυνση και ικανοποίησαν μερικώς το περί δικαίου αίσθημα του λαού μας. 
Μακάρι, κύριε Υπουργέ, να συνεχίσετε αυτήν την προσπάθεια για να πειστούν οι πολίτες ότι πρέπει όλοι να πληρώσουν για την κρίση και όχι μόνο τα συνήθη υποζύγια. 
Υπάρχουν και κάποιες κοινωνικές τάξεις που πλήρωσαν πολύ μεγάλο τίμημα φέτος, όπως οι ένστολοι. Δυστυχώς, κύριε Υπουργέ, προβλέπεται μεγαλύτερο κόστος γι’ αυτούς από τον επόμενο χρόνο. 
Είμαι βέβαιος ότι δεν είναι στις προθέσεις κανενός μια κοινωνική τάξη, την τάξη των ενστόλων να την τιμωρήσει κατ’ αυτόν τον τρόπο. Κι είμαι βέβαιος ότι θα υπάρξουν διορθωτικές κινήσεις, παρότι το μεσοπρόθεσμο ισχύει μέχρι το 2016. Διότι η ευαισθησία που διακρίνει και τον Πρωθυπουργό και εσάς προσωπικά και όλους μας θα μας κάνει να σκεφθούμε συνετότερα και τον επόμενο χρόνο να μην πληρώσουν πάλι οι ένστολοι.
Αγαπητοί συνάδελφοι, σε αυτήν την Αίθουσα θα πρέπει ο καθένας να σέβεται το ρόλο του: Η Κυβέρνηση να κυβερνάει, η Αντιπολίτευση να ελέγχει, η Δημόσια Διοίκηση να υπηρετεί τον πολίτη και πρωτίστως τη νομιμότητα. 
Δυστυχώς, έχουμε δει τα τελευταία χρόνια να γίνονται πολλές παρεκβάσεις απ’ αυτά τα αυτονόητα. Για παράδειγμα, έχουμε δει το Συμβούλιο της Επικρατείας πολλές φορές να είναι πάνω από τη νομοθετική εξουσία. 
Έχουμε δει πολλές φορές –όπως με το έργο του Αχελώου- να υπάρχει η βούληση της πολιτείας να προχωρήσει ένα έργο και με διάφορα προσχήματα κάποιες μη κυβερνητικές οργανώσεις -που δεν ξέρω από πού χρηματοδοτούνται και βρίσκουν τόσα χρήματα και μπορούν να μπλοκάρουν μεγάλα έργα- να είναι εμπόδιο στην ανάπτυξη. 
Πιστεύω ότι με τη συνταγματική αναθεώρηση κάποιοι σταθεροί κανόνες που ισχύουν σε όλη την Ευρώπη θα πρέπει να ισχύσουν και στη χώρα μας. 
Δεν χρειάζεται, κυρίες και κύριοι συνάδελφοι, να έχουμε διαγκωνισμό από πλευράς, κυρίως, αντιπολίτευσης για το ποιος θα κάνει πιο δυναμική αντιπολίτευση. Δεν είναι αυτό το ζητούμενο. Το ζητούμενο είναι ποιος θα κάνει εποικοδομητική αντιπολίτευση. Κι όταν λέω αντιπολίτευση δεν εννοώ όλη την Αριστερά, εννοώ -θα το πω χαριτολογώντας- την «αμερικανόφιλη Αριστερά», που ξαφνικά ανακάλυψε ότι είναι καλή η Αμερική και το Διεθνές Νομισματικό Ταμείο, αλλά είναι κακή η Ευρώπη. 
Σε κάθε περίπτωση, κάθε επένδυση δεν μπορεί να είναι κακό για τη χώρα, κάθε αποκρατικοποίηση δεν μπορεί να είναι κακό για τη χώρα. Αυτό που ανακάλυψαν όλες οι χώρες σε Ανατολή και Δύση και το ανακαλύπτει και η Κούβα τώρα, το τελευταίο προπύργιο του σοσιαλισμού, δεν μπορεί στην Ελλάδα να θεωρείται αμάρτημα. 
Είναι δυνατόν να μην καταδικάζουμε, με όση δύναμη έχουμε, πράξεις βίας εναντίον επενδυτών; Προσδοκούμε επενδύσεις και πάνε οι κουκουλοφόροι και δεν τους καταδικάζουμε όλες οι πολιτικές δυνάμεις με τον πιο σκληρό τρόπο; Είναι δυνατό να λειτουργήσει έτσι η πολιτεία, επειδή κάποιοι έτσι αντιλαμβάνονται την προστασία του περιβάλλοντος; Η ευαισθησία για το ενάμισι εκατομμύριο ανέργους δεν υπάρχει σε αυτή τη χώρα; Πιο πολύ είμαστε ευαίσθητοι για τα δέντρα που θα βγουν, αν κόψουμε και δέκα δέντρα, σε πέντε χρόνια, παρά για τους ανθρώπους; 
Έρχεται ο Γάλλος Πρόεδρος αύριο. Θα προτείνει στους Γάλλους επιχειρηματίες να επενδύσουν στην Ελλάδα. Σε ποιο επενδυτικό περιβάλλον θα επενδύσουν; Ποια ασφάλεια των επενδύσεων θα έχουν, όταν όλες οι πολιτικές δυνάμεις δεν ομονοήσουν ότι είναι ζητούμενο η εισροή ξένων κεφαλαίων, είναι ζητούμενο να προχωρήσουμε σε αναπτυξιακά έργα, είναι ζητούμενο να προχωρήσουν οι αποκρατικοποιήσεις; Συμβάλλετε κι εσείς στην ανάπτυξη. 
Είστε Αξιωματική Αντιπολίτευση, έχετε μεγάλες ευθύνες κι εσείς στο δημοκρατικό πολίτευμα, εξίσου μεγάλες όπως εμείς που κυβερνάμε. Αναλάβετε το δικό σας ρόλο, γιατί αύριο αυτά θα τα βρείτε μπροστά σας. Αυτά σας τα έχω πει και στο παρελθόν. Όσα κάνει η γίδα στο πουρνάρι, τα βρίσκει στο τομάρι. Και κοιτάξτε μην πείτε κι εσείς «λεφτά υπάρχουν και θα δώσουμε», γιατί κι άλλοι το έλεγαν και είδατε τι τύχη είχαν. 
Εμείς παίρνουμε δυσάρεστες αποφάσεις, ξέρουμε, όμως, ότι αυτό που κάνουμε είναι μονόδρομος και το κάνουμε για το καλό των επόμενων γενεών και, κυρίως, για το καλό των παιδιών μας. Και είμαστε βέβαιοι ότι παρά τη σκληρότητα των μέτρων, διορθωτικές κινήσεις θα υπάρξουν, θα έρθει η ανάπτυξη και το τίμημα της ανάπτυξης θα πρέπει, πρωτίστως, να πάει στις ασθενέστερες οικονομικά τάξεις.
Προς αυτήν την κατεύθυνση, κύριε Υπουργέ, είμαι βέβαιος ότι θα κινηθείτε. Σηκώνετε μεγάλο βάρος. Να είστε σίγουρος, όμως, ότι με κάποιες διορθωτικές κινήσεις, όλα αυτά θα πιστωθούν, όπως πιστώνονται στο ενεργητικό σας.
Ευχαριστώ πολύ.
(Χειροκροτήματα από την πτέρυγα της Νέας Δημοκρατίας)</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε, κύριε Βλαχογιάννη. 
Το λόγο έχει τώρα ο κ. Απόστολος Βεσυρόπουλος και αμέσως μετά θα ακολουθήσει ο κύριος Υπουργός.
Έχετε το λόγο, κύριε Βεσυρόπουλε.</ChairmanSpeech>
<Speech><Parlmember>ΑΠΟΣΤΟΛΟΣ ΒΕΣΥΡΟΠΟΥΛΟΣ</Parlmember>: Κυρίες και κύριοι συνάδελφοι, η έγκριση της επικαιροποίησης του μεσοπρόθεσμου πλαισίου δημοσιονομικής στρατηγικής 2013-2016 αποτελεί για κάποιους ευκαιρία να ασκήσουν το αντιπολιτευτικό τους καθήκον όπως αυτοί το εννοούν. Για εμάς αποτελεί ευθύνη απέναντι στη μεγάλη προσπάθεια που κάνει η χώρα, απέναντι στις επόμενες γενιές που πρέπει να ζήσουν σε ένα ασφαλές κοινωνικά και οικονομικά περιβάλλον, απέναντι στις θυσίες των Ελλήνων πολιτών, κυρίως απέναντι σε αυτές τις θυσίες χωρίς τις οποίες δεν θα μπορούσε να κρατηθεί ζωντανή η χώρα και να ελπίζει. Η δική μας ευθύνη έρχεται σε αντιδιαστολή με το λαϊκισμό, την πολιτική των εύκολων λύσεων και των υποσχέσεων. 
Η ουτοπία για κάποιους συνδέεται άρρηκτα με τη δημαγωγία. Πολλοί κατηγορούν τον κ. Τσίπρα για διγλωσσία, άλλα λέει στο εσωτερικό, άλλα στο εξωτερικό. Εγώ θέλω να σταθώ σε δύο θετικά σημεία, που συνιστούν μια πρώτη, αλλά ουσιαστική διαφοροποίηση. Το πρώτο είναι ότι οι συναντήσεις του κ. Τσίπρα με τον κ. Σόιμπλε, αλλά και η καθυστερημένη «ανακάλυψη της Αμερικής», σίγουρα τον βοήθησαν να αντιληφθεί πώς λειτουργεί το διεθνές πολιτικό σύστημα. Ποια είναι η πραγματικότητα. 
Η πορεία προς την αμερικανική πρεσβεία και ο αντιαμερικανισμός αντικαταστάθηκαν από την επίσκεψη στις Ηνωμένες Πολιτείες, τους ύμνους για τον Ομπάμα και τις αναφορές σε ένα νέο σχέδιο Μάρσαλ. Έχουμε, δηλαδή, μία αναγνώριση της σημασίας και της συμβολής του σχεδίου Μάρσαλ από την Αριστερά μετά από εξήντα πέντε και πλέον χρόνια. 
Οι λεονταρισμοί για το σκίσιμο της δανειακής σύμβασης εγκαταλείφτηκαν στη συνάντηση με τον κ. Σόιμπλε. Να καλωσορίσουμε, λοιπόν, τον κ. Τσίπρα στην πραγματικότητα και στο ρεαλισμό. Μόνο που η αίσθηση και η αντίληψη της πραγματικότητας πρέπει να συνυπάρχει σε κάθε δημόσια τοποθέτηση, σε κάθε πολιτική πράξη.
Ο ρεαλισμός και η αίσθηση της πραγματικότητας που επιδεικνύεται στο εξωτερικό πρέπει να υπάρχει και στο εσωτερικό και εδώ στο ελληνικό Κοινοβούλιο. Οι Έλληνες πολίτες έχουν κρίση και αντίληψη. Αυτό ας μην το υποτιμάτε.
Κυρίες και κύριοι συνάδελφοι, η έγκριση του μεσοπρόθεσμου πλαισίου δημοσιονομικής στρατηγικής για την επόμενη τριετία δεν αποτελεί μόνο αναγκαία συνθήκη για την ορθή και πιστή εκτέλεση της δανειακής σύμβασης. Για να παίρνουμε δηλαδή τα χρήματα και να εκπληρώνει η χώρα τις υποχρεώσεις της και για να μην πτωχεύσει. Όλα αυτά που εσείς στηλιτεύετε χωρίς όμως, να έχετε ή να προτείνετε εναλλακτική λύση. Γιατί τέτοια λύση, εύκολη λύση, δεν υπάρχει.
Η έγκριση του μεσοπρόθεσμου έχει ευρύτερη διάσταση και σημασία. Αντιπροσωπεύει και αποτυπώνει πολύ πιο ουσιαστικά πράγματα και μηνύματα από τον στόχο την εκταμίευσης της επόμενης δόσης. Ποια είναι αυτά;
Πρώτον, η χώρα έχει πλέον ένα σχέδιο και το τηρεί. Γνωρίζει που πηγαίνει. Δεύτερον, θέτει στόχους και τους πετυχαίνει, ελέγχει διαρκώς την πορεία υλοποίησης αυτών των στόχων. Επικαιροποιεί στοιχεία, επανακαθορίζει δράσεις, παρεμβαίνει διορθωτικά όπου χρειάζεται. Τρίτον, υπάρχει μια κυβέρνηση με αποφασιστικότητα και αξιοπιστία. 
Το κυρίαρχο μήνυμα που αναδεικνύεται είναι ότι η Ελλάδα επανακατακτά τη θέση του ισότιμου εταίρου. Οι εύκολες λύσεις είναι για αυτούς που επένδυσαν στην χρεοκοπία και την κατάρρευση, αλλά διαψεύστηκαν. Οι εύκολες λύσεις είναι για αυτούς που υπόσχονται τα πάντα στους πάντες, αρνούνται και φοβούνται τις αλλαγές και τις μεταρρυθμίσεις. 
Η δική μας επιλογή είναι διαφορετική. Είναι η επιλογή της ευθύνης, η επιλογή που στηρίζεται σε ένα σχέδιο στόχων και αποτελεσμάτων. Και αυτά αποτυπώνονται σε αυτό το νομοσχέδιο. Προβλέπεται πρωτογενές πλεόνασμα 0,3% του ΑΕΠ για το 2013, το οποίο σε απόλυτους αριθμούς υπολογίζεται σε 489 εκατομμύρια ευρώ. Το 2014 το πλεόνασμα θα είναι 2,4% του ΑΕΠ και 4,4 δισεκατομμύρια ευρώ. Το 2015 το πλεόνασμα υπολογίζεται σε 2% και 3,6 δισεκατομμύρια ευρώ, ενώ το 2016 σε 3,2% και 6,3 δισεκατομμύρια ευρώ. 
Μέσα από αυτήν την πορεία δημιουργίας πρωτογενών πλεονασμάτων αποκτούμε τη δυνατότητα να αποκαταστήσουμε σταδιακά αδικίες που έγιναν εις βάρος των ασθενέστερων οικονομικά τάξεων. Των χαμηλόμισθων και χαμηλοσυνταξιούχων. 
Το έλλειμμα βαίνει μειούμενο σταδιακά τα τρία επόμενα χρόνια. Το 2013 θα ανέλθει στο 4,3% του ΑΕΠ. Το 2014 προβλέπεται μείωση στο 2,8% του ΑΕΠ. Το 2015 θα κινηθεί στο 3,7% και το 2016 στο 2,3%. Το Ακαθάριστο Εθνικό Προϊόν υπολογίζεται στα 183 δισεκατομμύρια ευρώ για φέτος. Για το 2014, χρονιά που θα αρχίσει να γίνεται ορατή η ανάπτυξη και να καταγράφεται, θα είναι 182,6 δισεκατομμύρια ευρώ και το 2015 θα παρουσιάσει αύξηση φτάνοντας τα 188 δισεκατομμύρια ευρώ. Το 2016 θα φτάσει τα 196 δισεκατομμύρια ευρώ.
Όλα αυτά δεν αποτελούν ασκήσεις επί χάρτου. Είναι ρεαλιστικές εκτιμήσεις, στηρίζονται σε υπαρκτές πολιτικές που υλοποιούνται στη βούληση και στην αποφασιστικότητα της Κυβέρνησης. 
Η μείωση των ελλειμμάτων και η δημιουργία πρωτογενών πλεονασμάτων δεν προκύπτει αυτόματα. Στηρίζεται σε ένα πλάνο που εφαρμόζεται και τηρείται, με θέσπιση ορίου στις δαπάνες του δημοσίου και των υπουργείων. Υπάρχουν ανώτατα όρια δαπανών που είναι δεσμευτικά για όλους.
 Το κράτος της σπατάλης, δεν είναι κοινωνικό κράτος, τελειώνει εδώ. Το κράτος της σπατάλης, το υπερμέγεθες και αντιπαραγωγικό κράτος, συνιστά αντικοινωνική συμπεριφορά. Μεταφέρει τα βάρη στις επόμενες γενιές και υπονομεύει την εθνική προσπάθεια. Τα δεσμευτικά όρια δαπανών, είναι εφαρμογή μίας πολιτικής που στοχεύει σε ένα ορθολογικό, παραγωγικό, αποτελεσματικό, ευέλικτο κράτος που πρέπει επιτέλους να σταματήσει να επιβαρύνει τον πολίτη για τη συντήρησή του. 
Τα στοιχεία που προβλέπει η επικαιροποίηση του μεσοπρόθεσμου πλαισίου ενδέχεται να διαφοροποιηθούν και η διαφοροποίηση αυτή θα είναι ευνοϊκότερη. Οι εταίροι μας είναι αποφασισμένοι να στηρίξουν την Ελλάδα. Την Ελλάδα που τηρεί τις δεσμεύσεις, την Ελλάδα που προχωρά σε τομές και μεταρρυθμίσεις και η στήριξη αυτή, όσο κι αν ενοχλούνται αυτοί που έχουν επενδύσει στην καταστροφή, θα είναι έμπρακτη. Κάποιοι δεν περίμεναν ότι θα γίνει κούρεμα του ελληνικού χρέους και μείωση των επιτοκίων δανεισμού. Έγινε όμως. Κάποιοι δεν περίμεναν ότι θα παίρναμε τη δόση στο τέλος του 2012. Την πήραμε όμως και ήταν μεγαλύτερη του αναμενόμενου.
 Το πρόβλημα χρέους της Ελλάδας, είναι εγγενές πρόβλημα, συνδέεται όμως και με την προοπτική της ευρωπαϊκής πολιτικής ενοποίησης της προοπτικής της ευρωπαϊκής ιδέας. Αυτοί που δαιμονοποιούν την Ευρώπη, αυτοί που ανακάλυψαν όψιμα την Ευρώπη είναι βέβαιο ότι δεν μπορούν να το αντιληφθούν.
Κυρίες και κύριοι συνάδελφοι, η χώρα πρέπει να προχωρήσει μπροστά. Αναμφίβολα, η κοινωνία βιώνει δύσκολες καταστάσεις, αναμφίβολα. Έχω πει κι άλλες φορές από αυτό εδώ το Βήμα ότι μονοπώλια στην κοινωνική ευαισθησία δεν υπάρχουν.
Αυτό που προέχει είναι η κοινωνική ενότητα σε αυτήν την προσπάθεια. Η αίσθηση και η αντίληψη ότι είμαστε όλοι συμμέτοχοι, μοιραζόμαστε την ίδια μοίρα. Είναι βέβαιο ότι η κρίση δεν θα διαρκέσει για πάντα. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Δώστε μου ένα λεπτό ακόμη, κυρία Πρόεδρε. 
Θα ξεπεραστεί, θα την αφήσουμε πίσω μας. 
Η χώρα πέτυχε πολλά τους τελευταίους μήνες. Διεξάγεται εργώδης προσπάθεια, παίρνουμε δύσκολες αποφάσεις και κυρίως τις εφαρμόζουμε. Απέναντι στη θεωρία και το φόβο του κοινωνικού κόστους, εμείς βλέπουμε μόνο την κοινωνική ευθύνη. Προτάσσουμε την εθνική ευθύνη. 
Οι Έλληνες πολίτες επιδεικνύουν ξεχωριστή ωριμότητα. Αντιλαμβάνονται τη σοβαρότητα αυτής της προσπάθειας και το διακύβευμα. Υπάρχει μια μεγάλη κοινωνική πλειοψηφία, που δεν θέλει να γυρίσει πίσω στην Ελλάδα των πελατειακών σχέσεων, στην κρατικοδίαιτη και παρασιτική οικονομία, στο κράτος που παρήγαγε ελλείμματα και έστελνε το λογαριασμό στις επόμενες γενιές. Αυτή η μεγάλη κοινωνική πλειοψηφία θέλει να προχωρήσει μπροστά και να αφήσει πίσω της όλα αυτά. 
Είμαι νέος Βουλευτής, όπως και αρκετοί σε αυτήν την Αίθουσα. Δεν προτίθεμαι να συνδέσω τη θητεία μου με την αναπαραγωγή, την ανοχή ή την αναπαλαίωση του παλιού και του φθαρμένου. Με το πολιτικό κόστος που μετακυλύεται σε μεγαλύτερο και δυσβάσταχτο κόστος για τις επόμενες γενιές και τους οικονομικά ασθενέστερους. Στηρίζω την εθνική προσπάθεια. Στηρίζω τις μεγάλες αλλαγές και τις μεταρρυθμίσεις. 
Κυρίες και κύριοι συνάδελφοι, θα δώσω θετική ψήφο στην επικαιροποίηση του μεσοπρόθεσμου σχεδίου δημοσιονομικής στρατηγικής. 
Σας ευχαριστώ. 
(Χειροκροτήματα από την πτέρυγα της Νέας Δημοκρατίας)</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Σας ευχαριστούμε και εμείς, κύριε συνάδελφε. 
Το λόγο έχει ο Αναπληρωτής Υπουργός Οικονομικών κ. Χρήστος Σταϊκούρας. 
Ορίστε, κύριε Υπουργέ, έχετε το λόγο για δεκαοκτώ λεπτά.</ChairmanSpeech> 
<Speech><Parlmember>ΧΡΗΣΤΟΣ ΣΤΑΪΚΟΥΡΑΣ</Parlmember> (Αναπληρωτής Υπουργός Οικονομικών): Κυρίες και κύριοι συνάδελφοι, η σύνταξη του μεσοπρόθεσμου προγράμματος καθιερώθηκε από το 2010, στοχεύοντας στην απεικόνιση της δημοσιονομικής στρατηγικής της γενικής κυβέρνησης ως ένα ενιαίο σύνολο σε πολυετή χρονικό ορίζοντα. 
Συγκεκριμένα, σε αυτό παρουσιάζονται τα δημοσιονομικά όρια και οι δεσμεύσεις που έχουν αναληφθεί και περιγράφονται οι βασικές πολιτικές κατευθύνσεις και οι προτεραιότητες της Κυβέρνησης. Καθορίζονται συγκεκριμένοι στόχοι, χρονοδιαγράμματα, δείκτες υλοποίησης στην προσπάθεια ελέγχου των δαπανών και σταδιακής μείωσης του ελλείμματος με την υιοθέτηση ανώτατων ορίων δαπανών σε όλους τους φορείς της κεντρικής κυβέρνησης. 
Σήμερα συζητούμε την έγκριση της επικαιροποίησης αυτού του μεσοπρόθεσμου για μία συγκεκριμένη περίοδο, για την περίοδο 2013-2016, με την εισαγωγή ανώτατων ορίων δαπανών για τους υποτομείς της γενικής κυβέρνησης για μια τριετή χρονική περίοδο, προκειμένου να εξασφαλιστεί η ορθή εκτέλεση του προϋπολογισμού και του μεσοπρόθεσμου, σύμφωνα με τη σύνταξή του. Πρόκειται για μία επικαιροποίηση που είναι προαπαιτούμενο, όπως έχω πει και στην επιτροπή, στο πλαίσιο της συνέχισης του προγράμματος οικονομικής πολιτικής για την απόδοση δόσεως ύψους 2,8 δισεκατομμυρίων ευρώ.
Ειδικότερα, με την παρούσα νομοθετική πρωτοβουλία επικαιροποιούνται τα ανώτατα όρια δαπανών της κεντρικής κυβέρνησης, δηλαδή των Υπουργείων, των περιφερειακών υπηρεσιών, των αποκεντρωμένων διοικήσεων, καθώς και των ΔΕΚΟ -που έχουν ταξινομηθεί εντός της γενικής κυβέρνησης- των Οργανισμών Τοπικής Αυτοδιοίκησης, των οργανισμών κοινωνικής ασφάλισης, των νομικών προσώπων. Αυτά τα όρια για τα δύο πρώτα χρόνια είναι δεσμευτικά. Εντός, βεβαίως, αυτών των ανωτάτων ορίων κάθε υποτομέα παρέχεται ευελιξία για το σχεδιασμό των προϋπολογισμών των ετών αυτών, με την προϋπόθεση ότι επιτυγχάνονται οι στόχοι που έχουν τεθεί, ενώ ο στόχος για το τελευταίο έτος, για το τρίτο έτος αυτής της περιόδου, μπορεί να επικαιροποιείται. 
Η επικαιροποίηση γίνεται κάτω από τις ίδιες ακριβώς μακροοικονομικές προβλέψεις του μεσοπρόθεσμου του προηγούμενου Οκτωβρίου και ορθώς, όπως επιβεβαιώνεται από τη δημοσιοποίηση των προσωρινών στοιχείων και εκτιμήσεων για την ύφεση φέτος και για την ύφεση πέρυσι, σύμφωνα με την οποία η ύφεση διαμορφώθηκε στο 6,45% το 2012, πολύ κοντά στις προβλέψεις του μεσοπρόθεσμου που ήταν για 6,5%, χειρότερα από τις εκτιμήσεις των εταίρων που ήταν για 6%.
Επίσης, η επικαιροποίηση έγινε χωρίς να ληφθεί υπ’ όψιν το τελικό δημοσιονομικό αποτέλεσμα του 2012. Και αυτό έγινε διότι μέχρι σήμερα δεν είναι διαθέσιμα τα τελικά δημοσιονομικά στοιχεία. 
Ωστόσο, από τη στιγμή που το δημοσιονομικό αποτέλεσμα -το περσινό, του 2012- διαφαίνεται, εκτιμάται ότι θα είναι καλύτερο από τις αρχικές προβλέψεις, αξίζει να σημειωθεί ότι αυτή η εξέλιξη θα έχει θετική επίπτωση όχι μόνο φέτος, αλλά σε όλη την περίοδο μέχρι το 2016. Αν συγκρίνει κάποιος αυτήν την επικαιροποίηση με το μεσοπρόθεσμο, θα δει τέτοια δείγματα.
Επίσης, είναι αυτονόητο ότι δεν αμφισβητείται ο στόχος του προγράμματος για πρωτογενές πλεόνασμα 4,5% του ΑΕΠ το 2016, όπως συμφωνήθηκε με τους εταίρους και ενσωματώνεται στο μεσοπρόθεσμο που ψηφίστηκε πριν από λίγους μήνες από το ελληνικό Κοινοβούλιο. 
Τέλος, οι προβλέψεις του μεσοπρόθεσμου, αναφορικά με το δημοσιονομικό έλλειμμα γενικής κυβέρνησης, δεν περιλαμβάνουν τις επιπτώσεις από την ανακεφαλαιοποίηση του τραπεζικού συστήματος, της οποίας η καταγραφή, η αποτίμηση και η αποτύπωση από τις αρμόδιες στατιστικές αρχές είναι σε εξέλιξη. 
Έτσι, για την υπό συζήτηση επικαιροποίηση λήφθηκαν υπ’ όψιν τρία πράγματα. Πρώτον, η επανεκτίμηση της απόδοσης κάποιων συγκεκριμένων μέτρων του μεσοπρόθεσμου, καθώς και κάποιες προσαρμογές ηπιότερες τελικά ως προς τα μέτρα που πρόσφατα ψηφίστηκαν από το ελληνικό Κοινοβούλιο. Γι’ αυτό και αθροιστικά τα μέτρα είναι 13,5 δισεκατομμύρια από 14,2 δισεκατομμύρια που είχαμε ψηφίσει τον περασμένο Οκτώβριο. 
Δεύτερο στοιχείο είναι ο επαναϋπολογισμός των δαπανών για τόκους μετά την επαναγορά ομολόγων και τις αποφάσεις του Eurogroup για τη μείωση του επιτοκίου δανεισμού, την επέκταση της λήξης των δανείων, την απόδοση στη χώρα μας των κερδών από τη διακράτηση των ελληνικών ομολόγων από την Ευρωπαϊκή Κεντρική Τράπεζα, καθώς και από τις εθνικές κεντρικές τράπεζες. 
Έτσι, οι τόκοι ενδεικτικά εκτιμάται ότι θα διαμορφωθούν περίπου στα 7,5 δισεκατομμύρια το 2016 από πρόβλεψη 12,5 δισεκατομμυρίων ευρώ πριν από 4 μήνες, δηλαδή μιλάμε για 5 δισεκατομμύρια λιγότερους τόκους. 
Τρίτο στοιχείο είναι ο επαναϋπολογισμός του ύψους του δημοσίου χρέους μετά την επαναγορά ομολόγων ποσού περίπου 32 δισεκατομμυρίων ευρώ. Έτσι, ενδεικτικά και πάλι, το δημόσιο χρέος εκτιμάται ότι φέτος θα διαμορφωθεί στο 174% από 189% όπου ήταν οι εκτιμήσεις πριν από τέσσερις- πέντε μήνες και στο 164% το 2016 από 185% που εκτιμούσαν πριν λίγους μήνες. Σε τέσσερις μήνες δηλαδή οι εκτιμήσεις είναι χαμηλότερες κατά 15 και 21 ποσοστιαίες μονάδες του ΑΕΠ αντίστοιχα. 
Είπαμε ότι τα ανώτατα όρια δαπανών είναι δεσμευτικά για το 2013 και το 2014. Ωστόσο, σε περίπτωση επίτευξης καλύτερου πρωτογενούς αποτελέσματος -σε σχέση με το στόχο- εφόσον εκτιμάται ότι θα είναι διατηρήσιμο, θα το αναπροσαρμόσουμε, δίνοντας έμφαση -όπως έχουμε δεσμευτεί- στην ενίσχυση των χαμηλών εισοδηματικών στρωμάτων και την υποστήριξη της ανάκαμψης της οικονομίας σε ποσοστό 70%. 
Σε αυτή τη περίπτωση θα χρησιμοποιήσουμε ποσοστό 30% του καλύτερου από το αναμενόμενο αποτέλεσμα για να καταστήσουμε πιο φιλόδοξους τους ενδιάμεσους στόχους για το έλλειμμα. Έτσι, θα επιτύχουμε νωρίτερα το μεσοπρόθεσμο δημοσιονομικό στόχο και θα επιταχύνουμε την πορεία αποκλιμάκωσης του δημοσίου χρέους. 
Πρόκειται συνεπώς για μια διαδικασία επικαιροποίησης του μεσοπρόθεσμου προς την κατεύθυνση διασφάλισης της επίτευξης των δημοσιονομικών στόχων που έχουν τεθεί και έχουν συμφωνηθεί μέχρι το 2016, με απώτερο στόχο την επίτευξη πρωτογενούς δημοσιονομικού πλεονάσματος 4,5% του ΑΕΠ το 2016. 
Κυρίες και κύριοι συνάδελφοι, είναι προφανές ότι είναι αδύνατη η έξοδος της χώρας από την οικονομική κρίση και η αποκατάσταση της εθνικής και διεθνούς αξιοπιστίας της χωρίς την επίτευξη δημοσιονομικών συνθηκών ισχυρής και βιώσιμης ανάπτυξης μέσω της συνεπούς εφαρμογής του μεσοπρόθεσμου. 
Κατά τα προηγούμενα χρόνια δυστυχώς, οι καθυστερήσεις στην εφαρμογή των πολιτικών, κυρίως στον τομέα των διαθρωτικών αλλαγών και η περιορισμένη εφαρμογή και η χαμηλότερη αποδοτικότητα ορισμένων μέτρων οδήγησαν σε πολύ χαμηλότερες αποδόσεις του συνολικού πακέτου των μέτρων της προηγούμενης περιόδου σε σχέση με τους αρχικούς υπολογισμούς. 
Αυτές οι εξελίξεις, σε συνδυασμό με τη βαθύτερη από την αναμενόμενη ύφεση, δημιούργησαν μεγάλη απόκλιση ακόμα και από τους χαμηλότερους μετά την επιμήκυνση στόχους του πρωτογενούς ελλείμματος. Για να επανέλθει το πρόγραμμα στις αρχικές του προβλέψεις κρίθηκε απαραίτητο να συνεχιστεί και να ενταθεί η δημοσιονομική προσαρμογή, ειδικά σήμερα που η χώρα βρίσκεται ένα βήμα πριν από τη επίτευξη πρωτογενών πλεονασμάτων.
Με την πολιτική αυτή αναμένεται ότι παρά την αρχική, πράγματι, αρνητική επίπτωση στην ανάπτυξη το 2013, θα υπάρξει πιο γρήγορος βηματισμός για τη δημιουργία των προϋποθέσεων βιώσιμης και ισχυρής ανάπτυξης την υπόλοιπη περίοδο.
Από το σύνολο των μέτρων, το σύνολο των δημοσιονομικών παρεμβάσεων για την περίοδο 2013-2014, το 73% αφορούν μέτρα στο σκέλος των δαπανών και το 27% στο κομμάτι των εσόδων, επιταχύνοντας και ταυτόχρονα, επιτυγχάνοντας την ενδεδειγμένη κατανομή της δημοσιονομικής προσαρμογής, που είναι δύο τρίτα από το σκέλος των δαπανών και ένα τρίτο από το σκέλος των εσόδων, ώστε να διασφαλιστεί η βιωσιμότητα της προσαρμογής.
Σε αυτό το πλαίσιο, η Κυβέρνηση εθνικής ευθύνης πιστεύει, μετά και τις θετικές ενδείξεις για τη δημοσιονομική επίδοση του 2012, ότι η εξέλιξη της εφαρμογής του προγράμματος οικονομικής πολιτικής αυτά τα δύο χρόνια, με την έμφαση που θα δοθεί -και πρέπει να δοθεί- σε διαρθρωτικού χαρακτήρα παρεμβάσεις και ευρύτερες αναπτυξιακές πρωτοβουλίες, θα καλύψει την όποια μικρή δημοσιονομική διόρθωση ενδέχεται να προκύψει τα επόμενα χρόνια, το 2015 και το 2016, σύμφωνα με το βασικό σενάριο του μεσοπροθέσμου του προηγούμενου Οκτωβρίου.
Κυρίες και κύριοι συνάδελφοι, το μεσοπρόθεσμο πλαίσιο συνιστά συστατικό της στρατηγικής της Κυβέρνησης εθνικής ευθύνης, στρατηγικής με άξονα τη σύζευξη της δημοσιονομικής προσαρμογής και της επανεκκίνησης της πραγματικής οικονομίας, ώστε η χώρα να ξεφύγει από τα φαύλο κύκλο των ελλειμμάτων και της ύφεσης. Είναι στρατηγική οικονομικής πολιτικής, που εφαρμόζεται από τα μέσα του 2012 και έχει δύο κατευθύνσεις.
Η πρώτη κατεύθυνση είναι η εδραίωση της δημοσιονομικής εξυγίανσης, προσαρμογής και πειθαρχίας, στοχεύοντας στη δραστική καταπολέμηση της σπατάλης, στον εξορθολογισμό της δημόσιας δαπάνης, στη συρρίκνωση των διαρθρωτικών ελλειμμάτων. Ειδικότερα, εφαρμόζονται μέτρα και πολιτικές που εστιάζουν στον περιορισμό του εύρους και της παρεμβατικότητας του δημόσιου τομέα και στη βελτίωση της αποτελεσματικής λειτουργίας τους, ώστε να αυξηθεί η αποτελεσματικότητα των σχετικών δαπανών.
Βασική επιδίωξη του μεσοπρόθεσμου είναι να εισέλθει η χώρα σε μία μακρά περίοδο πρωτογενών πλεονασμάτων. Το πρώτο βήμα γίνεται φέτος και προβλέπεται θετικό πρωτογενές δημοσιονομικό αποτέλεσμα, οριακά καλύτερο από αυτό που προβλεπόταν τον περασμένο Οκτώβριο και συνεχίζεται τα επόμενα χρόνια.
Η δεύτερη κατεύθυνση είναι η αποτελεσματική υλοποίηση ενός μεγάλου εύρους πολιτικών και μέτρων για την τόνωση της οικονομίας -τις είπατε όλοι οι ομιλητές τις λέξεις- ως προς την ανάπτυξη, την ανεργία, τη ρευστότητα, τη μείωση του ελλείμματος. Σε αυτό το πλαίσιο οι βασικές προτεραιότητες είναι δύο. Η πρώτη είναι ο εμπλουτισμός της οικονομικής πολιτικής με δράσεις που στοχεύουν στην άμεση επανεκκίνηση της οικονομίας, όπως είναι η επιτάχυνση της απορρόφησης των προγραμμάτων του ΕΣΠΑ -και έγινε ειδικά Υπουργικό Συμβούλιο για αυτό το λόγο- η εκμετάλλευση των σημαντικών διευκολύνσεων για την υλοποίηση του επόμενου ΕΣΠΑ, της περιόδου 2014-2020, η αξιοποίηση όλων των χρηματοδοτικών εργαλείων της Ευρωπαϊκής Τράπεζας Επενδύσεων, το καθολικό ξεπάγωμα -υπήρξαν σήμερα σχετικές ανακοινώσεις- των μεγάλων δημόσιων έργων και ειδικότερα, των οδικών αξόνων, η ανάπτυξη μιας εθνικής στρατηγικής για τις εξαγωγές.
Η δεύτερη προτεραιότητα είναι η υλοποίηση μιας σειράς διαρθρωτικών μεταρρυθμίσεων, όπως είναι το πρόγραμμα αποκρατικοποιήσεων, η μείωση των εμποδίων στην προσέλκυση επενδύσεων, η ενδυνάμωση του ανταγωνισμού στις αγορές προϊόντων και υπηρεσιών, η αναπτυξιακή και διαφανής αξιοποίηση της ακίνητης περιουσίας του ελληνικού δημοσίου, η ενίσχυση της επιχειρηματικότητας -με τη διαμόρφωση απλών και σταθερών κανόνων, τη βελτίωση του ρυθμιστικού πλαισίου των αγορών και τη μείωση του μη μισθολογικού και γραφειοκρατικού κόστους- η στοχευμένη διόρθωση του επενδυτικού νόμου, ώστε να καταστεί καλύτερη η εφαρμογή του, λαμβάνοντας υπ’ όψιν τις επιπτώσεις της ύφεσης στην αγορά, η επένδυση στις νέες πηγές ανάπτυξης, η ενίσχυση της ανταγωνιστικότητας, με την τόνωση της εξωστρέφειας και την ανάδειξη των ανταγωνιστικών πλεονεκτημάτων της χώρας.
Πρόκειται, συνεπώς, για μια στρατηγική οικονομικής πολιτικής που επιδιώκει, αφ’ ενός, τη βιώσιμη και μόνιμη μείωση του δημοσιονομικού ελλείμματος και αφ’ ετέρου, την επιστροφή της οικονομίας και της κοινωνίας στον ενάρετο κύκλο της ευημερίας για όλους.
Θα ήθελα να κάνω και ορισμένες παρατηρήσεις, επειδή επανήλθε σήμερα η κουβέντα για τους δημοσιονομικούς πολλαπλασιαστές. Το 2010 –και είναι καταγεγραμμένο αυτό- ως Νέα Δημοκρατία είχαμε εκφράσει προς τους εταίρους και δανειστές μας τις επιφυλάξεις και τη διαφωνία μας, σε σχέση με το μέγεθος των δημοσιονομικών πολλαπλασιαστών. Κατά την εφαρμογή του προγράμματος, οι αποκλίσεις σε σχέση με τις προβλέψεις τόσο για την ύφεση, όσο και για την ανεργία, είναι μεγαλύτερες. 
Οι θέσεις μας, δυστυχώς, επιβεβαιώθηκαν. Όμως, είναι γεγονός ότι αναλάβαμε ως κυβέρνηση ένα δεδομένο και ασφυκτικό οικονομικό πρόγραμμα σε εξέλιξη. Από την αρχή λειτουργήσαμε υπό την πίεση του παγώματος των χρηματοδοτικών ροών για μεγάλο χρονικό διάστημα –πάνω από έξι μήνες- των δόσεων, δηλαδή, που είχε επιτακτική ανάγκη η χώρα. Επιδιώξαμε βελτιώσεις. Κάποιες καρποφόρησαν, κάποιες άλλες όχι. 
Σήμερα, τώρα, το ζήτημα των δημοσιονομικών πολλαπλασιαστών αναγνωρίζεται και από τους εταίρους και δανειστές μας, έστω και περιθωριακά. Για παράδειγμα, το Διεθνές Νομισματικό Ταμείο στην έκθεση που δημοσιοποίησε πριν από ορισμένες ημέρες για την Ελλάδα αναθεωρεί τους πολλαπλασιαστές για τη χώρα γύρω στη μονάδα, ενώ επίσης είναι γεγονός ότι πέρα από τις λεκτικές παλινδρομήσεις, συναινούν σε κάποιες αλλαγές κατά την εφαρμογή του προγράμματος.
Συγκεκριμένα, πρώτον, οι στόχοι του προγράμματος προσαρμόζονται στις επιπτώσεις της ύφεσης. Όταν οι αποκλίσεις στην επίτευξη των στόχων οφείλονται στη βαθύτερη ύφεση, εκ του προγράμματος και όχι από κυβερνητική αβελτηρία ή ολιγωρία, αναπροσαρμόζονται οι στόχοι του ελλείμματος. Αυτό έγινε το 2012. Οι εταίροι και δανειστές έκαναν δεκτό το πρωτογενές έλλειμμα λόγω βαθύτερης ύφεσης και όχι λόγω της παρούσας Κυβέρνησης. Θα διαμορφωθεί περίπου στο 1,5% του ΑΕΠ, ενώ προβλεπόταν ότι θα κλείσει στο 1% του ΑΕΠ. Αναπροσαρμόστηκαν οι στόχοι, χωρίς τη λήψη νέων πρόσθετων μέτρων. Συνεπώς, ελήφθη υπ&apos; όψιν η ύφεση.
Δεύτερον, το πρόγραμμα δημοσιονομικής προσαρμογής επιμηκύνθηκε κατά δύο χρόνια, μέχρι το 2016. Ελήφθη υπ&apos; όψιν, συνεπώς, η ύφεση.
Τρίτον, το πρόγραμμα δημοσιονομικής προσαρμογής αναπροσαρμόστηκε δύο φορές, το Μάρτιο και το Δεκέμβριο του 2012. Ελήφθη και πάλι υπ&apos; όψιν η βαθύτερη από την προβλεφθείσα ύφεση. Προχώρησε σε αναδιάρθρωση και μείωση του δημοσίου χρέους, με επιπλέον χρηματοδότηση, με μείωση του επιτοκίου, με αναβολή της αποπληρωμής των δόσεων, με διαδικασία επαναγοράς ομολόγων, με επιστροφή κερδών από κεντρικές τράπεζες, ενώ υπάρχει και συγκεκριμένη αναφορά στις αποφάσεις του Eurogroup για περαιτέρω προσαρμογή του επιπέδου του δημοσίου χρέους, ώστε να παραμείνει βιώσιμο, σε σχέση πάντα με την πορεία εφαρμογής του προγράμματος.
Τέταρτον, προσετέθη ρήτρα θετικής απόκλισης για την εκτέλεση του προγράμματος, για την οποία και μίλησα.
Συνεπώς, επί του πραγματικού πεδίου έχουν γίνει συγκεκριμένα βήματα προς την κατεύθυνση ενσωμάτωσης του διαφορετικού επιπέδου ή και αναθεώρησης των δημοσιονομικών πολλαπλασιαστών.
Προς την κατεύθυνση υλοποίησης των στόχων του προγράμματος συνεχίζουμε την προσπάθεια με μεθοδικότητα και συνέπεια, με ρεαλισμό, υπεύθυνα, σταθερά, σοβαρά.
(Στο σημείο αυτό κτυπάει προειδοποιητικά το κουδούνι λήξεως του χρόνου ομιλίας του κυρίου Αναπληρωτή Υπουργού)
Διαπραγματευόμαστε –και το έχουμε δείξει τους τελευταίους έξι μήνες- με πράξεις και όχι με λεκτικούς ακροβατισμούς και λεονταρισμούς, μακριά από συγκρούσεις που μπορούν να θέσουν σε κίνδυνο την αξιοπιστία της χώρας που με δυσκολία πρόσφατα ανακτήσαμε, αλλά και τις κατεκτημένες ισορροπίες. 
Όμως, τα οικονομικά προγράμματα δεν πρέπει να είναι άκαμπτα, ειδικά όταν η χώρα υλοποιεί τις δεσμεύσεις της. Οφείλουν να ενσωματώνουν τις παραμέτρους του οικονομικού και κοινωνικού περιβάλλοντος, με το οποίο άλλωστε βρίσκονται σε συνεχή αλληλεπίδραση.
Πιστεύω ότι όλοι μας έχουμε χρέος να προσπαθούμε διαρκώς για το καλύτερο και για τη χώρα και για τους πολίτες. Πιστεύω ότι πρέπει διαρκώς να διεκδικούμε βελτιστοποίηση των λύσεων, υλοποιώντας τους στόχους του προγράμματος στο πραγματικά ασφυκτικό, δυσάρεστο και επώδυνο για όλους τους Έλληνες πλαίσιο.
Σας ευχαριστώ πολύ.
(Χειροκροτήματα)</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια – Τσαρουχά</Parlmember>): Ευχαριστούμε κι εμείς, κύριε Υπουργέ.
Το λόγο έχει ο Κοινοβουλευτικός Εκπρόσωπος του ΣΥΡΙΖΑ – Ενωτικού Κοινωνικού Μετώπου κ. Παναγιώτης Λαφαζάνης.</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Νομίζω ότι ο απλός κόσμος από αυτό το μεσοπρόθεσμο πρόγραμμα δεν καταλαβαίνει απολύτως τίποτα. Δεν πρόκειται να το διαβάσει. Κι αν το διαβάσει, θα δει αριθμούς από εδώ κι από εκεί που δεν του λένε απολύτως τίποτα. Και για να λέμε την αλήθεια μεταξύ μας, ελάχιστοι από την Αίθουσα αυτή μπορούν να κατανοήσουν αυτές τις σελίδες. Αμφιβάλλω κι αν μπορεί να τις κατανοήσει και ο κύριος Υπουργός. Αμφιβάλλω!</Speech> 
<Speech><Parlmember>ΚΩΝΣΤΑΝΤΙΝΟΣ ΣΚΡΕΚΑΣ</Parlmember>: Μην κρίνετε εξ ιδίων τα αλλότρια.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια – Τσαρουχά</Parlmember>): Κύριε συνάδελφε, δεν αρχίζουμε καλά με σχόλια. Αφήστε να τοποθετηθεί ο κύριος συνάδελφος. Όλοι έχουμε να πούμε διάφορα.</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Μα, ξέρω. Επί χρόνια ασχολούμαι με αυτά τα νούμερα. Επί πάρα πολλά χρόνια, κύριε συνάδελφε! Και τουλάχιστον ξέρω τι δεν ξέρω. Και αυτό είναι κατάκτηση. Δεν τα ξέρω όλα. Δεν κάνω τον παντογνώστη. Ξέρω, όμως, τι δεν ξέρω και ξέρω ότι αυτά τα πράγματα είναι λίγο αραβοκατασκευάσματα. Ιερογλυφικά. Πολλά ιερογλυφικά!</Speech> 
<Speech><Parlmember>ΦΙΛΙΠΠΟΣ ΣΑΧΙΝΙΔΗΣ</Parlmember>: Ασκήσεις είναι, τεχνικές.</Speech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Βεβαίως. Τεχνικές ασκήσεις εκτός ζωής, εκτός πραγματικότητας.
Τι ξέρει ο κόσμος: Ότι του έχετε κάνει τη ζωή κόλαση. Αυτό ξέρει ο κόσμος. Βλέπει την ανεργία να καλπάζει. Βλέπει την κατάρρευση των μισθών. Βλέπει την κατάρρευση των συντάξεων. Βλέπει το αδιέξοδο μπροστά του. Κανένα φως! Κανένα μέλλον! Βλέπει τις δραστηριότητες τις οικονομικές να βουλιάζουν. Βλέπει τις επιχειρήσεις να κλείνουν. Ξέρει ότι έχουμε πεντακόσιες χιλιάδες ανθρώπους εδώ, οι οποίοι ζουν σε οικογένειες που είναι όλοι άνεργοι. Όλοι άνεργοι! Έχετε σκεφτεί πώς ζουν αυτοί; 
Τι να τα κάνουμε αυτά τα μεσοπρόθεσμα προγράμματα; Έχετε σκεφτεί πώς ζουν; Τι λένε αυτά τα προγράμματα γι’ αυτούς τους ανθρώπους; Ποια είναι η ρευστότητα που μπορεί να κινήσει λίγο την οικονομία; Από πού θα προκύψει η ρευστότητα; Πείτε μου! Έλεος πια! Γιατί τυραννάτε και ρημάζετε μια χώρα; Από πού θα προκύψει η ρευστότητα; Πείτε μου από πού θα προκύψει η ρευστότητα και από πού θα πέσει και κάποιο ευρώ στην οικονομία. Από τις τράπεζες, που σήμερα άκουσα να λέγονται αυτές οι γελοιότητες από τρεις Αρχηγούς; Θα κάνουμε, λέει, προγραμματική συμφωνία με τις τράπεζες για να δώσουν ρευστότητα. Έλεος! Έλεος που θα κάνετε προγραμματική συμφωνία για να δώσουν ρευστότητα. 
Εσείς δανείζεστε, κάνετε ανακεφαλαιοποίηση την οποία δεν τη βάζετε εδώ. Δεν την υπολογίζετε καν. Έστω, δώστε μία ιδέα –όχι επακριβώς- τι θα σήμαινε η ανακεφαλαιοποίηση στα μεγέθη του μεσοπρόθεσμου προγράμματος. Πού θα φτάσει αυτή η ανακεφαλαιοποίηση; Το παρακάμπτετε αυτό το κεφάλαιο που είναι πολύ ουσιαστικό για ένα πρόγραμμα. 
Από πού θα προκύψει ρευστότητα; Από την επανακεφαλαιοποίηση των 50.000.000.000 που θα κάνετε στις τράπεζες; Αυτή η επανακεφαλαιοποίηση είναι για να στηρίξει την κεφαλαιακή τους επάρκεια, όχι για να δίνουν δάνεια. Αν αρχίσουν από αυτά να δίνουν δάνεια, θα θέλετε άλλα κεφάλαια για να τις στηρίξετε.
Εν πάση περιπτώσει, ακόμα δεν κατάλαβαν οι «τρεις καμπαλέρος», οι Αρχηγοί, ότι οι τράπεζες από μέρα σε μέρα συνεχώς βουλιάζουν; Δεν αντιλήφθηκαν ότι το πρόβλημά τους δεν αντιμετωπίζεται με τα 50.000.000.000, ότι είναι μία μαύρη τρύπα που δεν έχει τέλος, ότι τα κόκκινα δάνεια μέρα με τη μέρα τινάζονται στα ύψη, ότι ο κόσμος δεν μπορεί να ανταποκριθεί στις δανειακές του υποχρεώσεις; Δεν έχουν αντιληφθεί ότι όπως έχουμε ένα μη βιώσιμο δημόσιο χρέος, υπάρχει κι ένα μη βιώσιμο ιδιωτικό χρέος; Δεν το έχετε αντιληφθεί αυτό; Πέρασαν τρία χρόνια. Τρία χρόνια! Δεν το έχετε αντιληφθεί; 
Επομένως, το πρόβλημα των τραπεζών θα μεγεθύνεται μέρα με τη μέρα. Θα μεγεθύνεται! Κι έχουμε την αιμορραγία του δημοσίου συνεχώς να βγάζει δισεκατομμύρια και να τα ρίχνει σε αυτήν τη μαύρη τρύπα, στην καταβόθρα που λέγεται «ιδιώτες τραπεζίτες». 
Αυτό γίνεται και αυτό κάνει και σχεδόν όλη η Ευρώπη. Κλείνουν τα μάτια στο πρόβλημα των τραπεζών, σε ένα πρόβλημα που είναι απέραντο. 
Από εκεί, λοιπόν, δεν πρόκειται να υπάρξει ρευστότητα. Εκεί το μόνο που κάνουν οι τράπεζες είναι να ρυθμίζουν δάνεια που έχουν δώσει. Δεν προβαίνουν σε νέο δανεισμό, αλλά σε επέκταση δανείων. Αυτό δεν υπάρχει ως προοπτική. 
Και έρχεστε εδώ, μήπως προκύψει ρευστότητα από το Πρόγραμμα Δημοσίων Επενδύσεων. Όμως, το Πρόγραμμα Δημοσίων Επενδύσεων είναι στάσιμο στα 6,8 δισεκατομμύρια με 7 δισεκατομμύρια για όλο το πρόγραμμα μέχρι το 2016. Το πρόγραμμα είναι στάσιμο! 
Και ξέρετε τι κάνετε κάθε χρόνο; Επειδή δεν μπορείτε να καλύψετε τους τόκους, κάθε χρόνο «τσεκουρώνετε» το Πρόγραμμα Δημοσίων Επενδύσεων. Από εκεί έχουμε το λεγόμενο «τσεκούρωμα» κάθε χρόνο. Επομένως, δεν υπάρχει Πρόγραμμα Δημοσίων Επενδύσεων. Από πού, λοιπόν, θα προκύψει κάτι θετικό για την ελληνική κοινωνία; 
Τώρα, λοιπόν, ανακαλύψαμε τη νέα μυθολογία του ΕΣΠΑ. Αυτή είναι η μεγάλη και καινούργια μυθολογία! Πρόκειται για το καινούργιο ΕΣΠΑ. Μάλιστα, βάλατε και Υφυπουργό, λες και το πρόβλημα μέχρι τώρα για το ΕΣΠΑ ήταν ότι έλειπε ένας Υφυπουργός για να το προχωράει. 
Και όσον αφορά τα έσοδα του Προγράμματος Δημοσίων Επενδύσεων, θα έλεγα ότι είναι για κλάματα. Αυτά τα έσοδα προέρχονται από εισροές από Ευρωπαϊκή Ένωση, που αποτελούν και το βασικό έσοδο του Προγράμματος Δημοσίων Επενδύσεων. 
Οι εισροές, λοιπόν, από την Ευρωπαϊκή Ένωση για το 2013 είναι 4,9 δισεκατομμύρια ευρώ. Και φτάνουμε, κυρίες συναδέλφισσες και συνάδελφοι, στο 2016 και είναι 1,5 δισεκατομμύριο! Από τα 5 δισεκατομμύρια πάμε σε εισροές 1,5 δισεκατομμυρίου …</Speech>
<Speech><Parlmember>ΑΘΑΝΑΣΙΟΣ ΜΠΟΥΡΑΣ</Parlmember>: Τελειώνει το πρόγραμμα, κύριε συνάδελφε.</Speech>  
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Δεν είναι εμπροσθοβαρές, κύριοι. Δεν έχετε αντιληφθεί τίποτα. Δεν καταλαβαίνετε τι γίνεται γύρω σας.</Speech> 
<Speech><Parlmember>ΑΘΑΝΑΣΙΟΣ ΜΠΟΥΡΑΣ</Parlmember>: Δεν έχετε δίκιο, κύριε  συνάδελφε.</Speech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Αυτό πολύ απλά, κυρίες και κύριοι συνάδελφοι, σημαίνει ότι δεν θα υπάρχουν λεφτά, δεν θα υπάρχουν πόροι ΕΣΠΑ για τα επόμενα χρόνια, ως το 2016. Επίσης, έχουμε και κάτω από το 1/3 μείωση των πόρων που θα στηρίξουν το ΕΣΠΑ από την Ευρωπαϊκή Ένωση. Αυτό είναι το περίφημο ΕΣΠΑ! Γι’ αυτό σας λέω ότι δεν έχετε καμμία απολύτως προοπτική. Βουλιάζετε χωρίς τέλος και χωρίς έλεος την ελληνική οικονομία και λεηλατείτε τον ελληνικό λαό χωρίς καμμία προοπτική. Μη μου πείτε ότι δεν κάνετε μία διετία κόλασης. Διετία κόλασης ετοιμάζετε! 
Πού ακούστηκε, κυρίες και κύριοι, σε μία χώρα που έχει χάσει 30% σε ύφεση από το Ακαθάριστο Εθνικό Προϊόν της να επιβάλλονται σε δύο χρόνια μέτρα ύψους 13,2 δισεκατομμυρίων ευρώ; Επιβάλλονται μέτρα 9,5 δισεκατομμυρίων φέτος και 3,7 δισεκατομμυρίων το 2014. Ποιος θα τα αντέξει; Ποια οικονομία μπορεί να τα αντέξει αυτά; Και όσον αφορά τις δαπάνες, έχουμε μόνο για το 2013, σε δύο χρόνια, μείωση δαπανών κατά 7,4 δισεκατομμύρια ευρώ και όσον αφορά τα έσοδα, έχουμε αύξηση κατά 2,15 δισεκατομμύρια ευρώ.
Η οικονομία τινάζεται στον αέρα. Δεν θα μείνει τίποτα όρθιο και αυτά που υπάρχουν ως δραστηριότητες θα τελειώσουν με τέτοιου είδους καταιγίδα μέτρων. Καμμία οικονομία δεν αντέχει κάτι τέτοιο. Δεν το έχετε αντιληφθεί αυτό; Δεν έχετε αντιληφθεί οι μεγάλοι και σοφολογιότατοι οικονομολόγοι αυτό το τόσο απλό; Όταν θέλετε να αντιμετωπίσετε το έλλειμμα και να κάνετε δημοσιονομική προσαρμογή, δεν θα το κάνετε επιτείνοντας την ύφεση, αλλά επιχειρώντας την ανάπτυξη. Μόνο με ανάπτυξη μπορεί να γίνει κάτι. Αυτός ο νόμος υπάρχει σε όλα τα συστήματα. Δεν γίνεται να υπάρξει σύστημα στο οποίο να λέτε «επιβάλλω όλο και μεγαλύτερη ύφεση, προκειμένου να κάνω δημοσιονομική προσαρμογή». Μα, τρελαθήκατε πια; Κάνετε τον ελληνικό λαό πειραματόζωο και κάνετε σχιζοφρενικά σχέδια στις πλάτες της ελληνικής οικονομίας και του ελληνικού λαού; 
Όπου εμφανίστηκαν προβλήματα δημοσιονομικού χαρακτήρα και προβλήματα ελλειμμάτων και χρέους, αυτά αντιμετωπίστηκαν μόνο μέσα από την αναπτυξιακή διαδικασία και ποτέ με όλο και μεγαλύτερη ύφεση. Το αποτέλεσμα ήταν ότι είδατε πανικόβλητοι το έλλειμμα, είδατε πανικόβλητοι να σας φεύγουν τα έσοδα του Γενάρη.
Και έρχεστε εδώ να μας λέτε για νούμερα τα οποία είναι άσχετα. Και λυπάμαι που μετά από τρία χρόνια και από αυτό το Βήμα τα διαβάζετε πάλι, για να μας πείτε ότι είχαμε πλεόνασμα.
Μα πώς προκύπτει το πλεόνασμα; Ξέρετε πώς προκύπτει το πλεόνασμα; Προκύπτει από το τσεκούρωμα των δαπανών και από τη μείωση στις επιστροφές φόρου. Από εκεί προκύπτει το περίφημο πλεόνασμα. Και παρά το ότι έχετε μείωση εσόδων, είναι πλασματικό αυτό που εμφανίζετε, όπως σας είπα. Όταν έχετε ληξιπρόθεσμες οφειλές, οι οποίες συνεχώς αυξάνουν και δεν τις καταγράφετε και πάτε να βγάλετε πλεονάσματα με αυτόν τον τρόπο, αυτά δεν είναι μια υγιής δημοσιονομική θέση.</Speech> 
<Speech><Parlmember>ΧΡΗΣΤΟΣ ΣΤΑΪΚΟΥΡΑΣ</Parlmember> (Αναπληρωτής Υπουργός Οικονομικών): Οι ληξιπρόθεσμες μειώνονται, έχουν δημοσιοποιηθεί.</Speech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Με συγχωρείτε! Μειώνεται; Αυτά τα στοιχεία επιδέχονται πρώτα απ’ όλα και δεύτερη και τρίτη ανάγνωση.</Speech>
<Speech><Parlmember>ΧΡΗΣΤΟΣ ΣΤΑΪΚΟΥΡΑΣ</Parlmember> (Αναπληρωτής Υπουργός Οικονομικών): Άλλο αυτό.</Speech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Όχι, πάντοτε επιδέχονται.
Εγώ δεν το λέω ότι το κάνετε επίτηδες αλλά επιδέχονται δεύτερη και τρίτη ανάγνωση. Όμως, πάλι δεν μου απαντάτε. Αντί να μου πείτε «ανταποκρινόμαστε στις ληξιπρόθεσμες οφειλές μας», τι λέτε;  Λέτε «τις μειώνουμε». Μα δεν είναι απάντηση αυτή, γιατί εδώ επαίρεστε για πλεόνασμα. 
Και ξέρετε ότι το πρόβλημα είναι τα έσοδα. Αν δεν έχετε έσοδα και υστερείτε σ’ αυτά, δεν σας σώζουν οι δαπάνες, δεν πρόκειται να βγει το πρόγραμμα με τις δαπάνες. Γιατί αν επιχειρήσετε να το βγάλετε με μειώσεις των δαπανών, τελειώνει η υπόθεση. Και τα έσοδα πρέπει να μαζευτούν και να πιαστούν, όχι όμως από αυτούς που δεν έχουν. Γι’ αυτό δεν πιάνονται τα έσοδά σας ούτε πρόκειται να πιαστούν. Διότι τι κάνετε; Βάζετε περισσότερους φόρους, βάζετε όλο και περισσότερες πιέσεις στους οικονομικά αδύνατους και μετά πάτε να τους πάρετε φορολογικά έσοδα και δεν υπάρχουν αυτά τα έσοδα! Γιατί πού είναι η υστέρηση; Η υστέρηση είναι στο ΦΠΑ, είναι στο Φόρο Προστιθέμενης Αξίας.
(Θόρυβος στην Αίθουσα)</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Παρακαλώ, λίγη ησυχία, κύριοι συνάδελφοι.</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Και βεβαίως είναι εκεί η υστέρηση, διότι ο κόσμος δεν καταναλώνει πετρέλαιο και η κατανάλωση έχει κάνει μεγάλη βουτιά. Δεν υπάρχει περίπτωση να πιάσετε τα έσοδα και το Μάιο θα έχουμε καινούργια μέτρα και θα χτυπάνε τα καμπανάκια για καινούργια μέτρα. 
Και εδώ για να έχετε τα έσοδα και για να μπορέσετε κάπως να τα συγκρατήσετε -γιατί έχετε μεγάλη υστέρηση, η οποία θα πάρει καλπάζουσα μορφή τους επόμενους μήνες, με τη νεκρική σιγή που υπάρχει στην οικονομία- τι κάνετε; 
Έρχεστε και αλλάζετε το μεσοπρόθεσμο πρόγραμμα βάζοντας νέους φόρους. 186 εκατομμύρια από τον ειδικό φόρο κατανάλωσης Καπνού -μέσα στο 2013 τα βάζετε, ενώ δεν προβλεπόταν- 23 εκατομμύρια από τον ειδικό φόρο κατανάλωσης υγραερίου, 240 εκατομμύρια από την αναπροσαρμογή φόρων στους τόκους, 88 εκατομμύρια από την αύξηση των φορολογικών κερδών παικτών ΟΠΑΠ κ.ο.κ.. Παρά αυτές τις μετατοπίσεις που κάνατε, έχετε πάλι υστέρηση εσόδων, ναυάγιο το πρόγραμμά σας, καμμία απολύτως προοπτική. 
Λέτε, λοιπόν, ότι εμείς δεν έχουμε πρόγραμμα, γιατί δεν ακούμε αυτά, τα οποία λέτε. Δεν μπορείτε να αντιληφθείτε ότι υπάρχουν δύο μεγέθη, τα οποία δεν μπορεί χωρίς να τα αντιμετωπίσει, να αντεπεξέλθει καμμία οικονομία και πολύ περισσότερο η ελληνική. Αν δεν αντιμετωπίσουμε το χρέος ριζοσπαστικά, το ιδιωτικό χρέος και το πρόβλημα των τραπεζών ως αφετηρία, δεν γίνεται να έχουμε νέα εκκίνηση στην οικονομία.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ολοκληρώστε παρακαλώ, κύριε Λαφαζάνη.</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Αυτό τι σημαίνει για το δημόσιο χρέος; Σημαίνει διαγραφή του συντριπτικά μεγαλύτερου μέρους του, το οποίο θα έπρεπε να έχει γίνει σημαία από την αρχή, έστω και τώρα να το κάνετε. Αυτό ούτε καν διανοείστε να το πείτε αλλά πάτε να το αντιμετωπίσετε με αλλεπάλληλα κουρέματα. Όμως αυτά δεν είναι κουρέματα, γιατί έχουν τέτοιες επιπτώσεις και έχουν τέτοιες αντισταθμίσεις, που είναι δώρο-άδωρον. 
Το ένα, λοιπόν, που πρέπει να γίνει είναι η ρύθμιση του ιδιωτικού χρέους, η οποία μπορεί να φτάνει μέχρι τη διαγραφή του για τις πιο ευάλωτες κοινωνικές κατηγορίες και για τις μικρότερες των επιχειρήσεων, όπως επίσης και εθνικοποίηση των τραπεζών, για να μπορέσει, τελικά, η ελληνική οικονομία να αποκτήσει ένα εργαλείο αναπροσανατολισμού μιας χρηματοπιστωτικής πολιτικής σε αναπτυξιακή, σε παραγωγική, σε επενδυτική και σε κοινωνική κατεύθυνση. 
Αν δεν τα κάνετε αυτά, δεν υπάρχει καμμία προοπτική. Και μη νομίζετε ότι αυτά που σας προτείνουμε –το λέω και για τους οικονομολόγους εδώ τους σπουδαίους- είναι τα μεγάλα σοσιαλιστικά και κομμουνιστικά μέτρα.</Speech>
<Speech><Parlmember>ΦΙΛΙΠΠΟΣ ΣΑΧΙΝΙΔΗΣ</Parlmember>: Θα υπάρξει εθνική ρευστότητα απ’ αυτό;</Speech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Τελειώνω, γιατί δεν έχω χρόνο.
Αυτά είναι αφετηρίες ακόμα και μιας κυβέρνησης αστικής, για να αντιμετωπίσει την κρίση.
Βεβαίως, εμείς δεν μένουμε εκεί. Συνοδεύουμε και συνδέουμε αυτά τα αφετηριακά μέτρα με ένα ολόκληρο προοδευτικό πρόγραμμα, με προοδευτικά μέτρα και προοδευτικές αλλαγές σε σοσιαλιστική κατεύθυνση, σε σοσιαλιστικό ορίζοντα και προοπτική.</Speech> 
<Speech><Parlmember>ΦΙΛΙΠΠΟΣ ΣΑΧΙΝΙΔΗΣ</Parlmember>: …(Δεν ακούστηκε)</Speech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Βεβαίως αλλά εκ των ων ουκ άνευ είναι αυτά. Δεν το έχετε αντιληφθεί αυτό ακόμα;</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Κλείστε, παρακαλώ.</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Δηλαδή, πόσο θα τυραννάτε αυτόν τον τόπο και τον ελληνικό λαό; Πόσο θα το κάνετε αυτό;
(Χειροκροτήματα από την πτέρυγα του ΣΥΡΙΖΑ-ΕΚΜ)</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε, κύριε Λαφαζάνη.
Το λόγο έχει ζητήσει ο κύριος Υπουργός. Μετά θα ακολουθήσουν οι Κοινοβουλευτικοί Εκπρόσωποι κ.κ. Χρυσοχοΐδης και Βορίδης.
(Θόρυβος στην Αίθουσα)
Κύριε Σαχινίδη, μιλάτε και ακούγεστε. Παρακαλώ, δεν έχετε το λόγο.
Ορίστε, κύριε Υπουργέ, έχετε το λόγο για τρία λεπτά.</ChairmanSpeech>
<Speech><Parlmember>ΧΡΗΣΤΟΣ ΣΤΑΪΚΟΥΡΑΣ</Parlmember> (Αναπληρωτής Υπουργός Οικονομικών): Ούτε ένα λεπτό δεν θα χρειαστώ, κυρία Πρόεδρε.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Σας δίνω δύο λεπτά.</ChairmanSpeech>
<Speech><Parlmember>ΧΡΗΣΤΟΣ ΣΤΑΪΚΟΥΡΑΣ</Parlmember> (Αναπληρωτής Υπουργός Οικονομικών): Κύριε Λαφαζάνη, οι ληξιπρόθεσμες οφειλές μειώνονται.  Οι ληξιπρόθεσμες οφειλές, σύμφωνα με τα επίσημα στοιχεία, από 8,8 δισεκατομμύρια τον Οκτώβριο πήγαν στα 8,6 δισεκατομμύρια τον Νοέμβριο και στα 8 δισεκατομμύρια τον Δεκέμβριο. Τον Ιανουάριο, δε, δώσαμε και 1 δισεκατομμύριο από τις δόσεις των εταίρων για να αποπληρώσουμε αυτό ακριβώς το κομμάτι. Συνεπώς και το έλλειμμα μειώνεται και οι ληξιπρόθεσμες μειώνονται. 
Και επειδή μιλήσατε για ρευστότητα, 8 δισεκατομμύρια προβλέπονται από τις δόσεις των εταίρων μόνο για ληξιπρόθεσμες οφειλές, από τα οποία 3,5 δισεκατομμύρια το πρώτο τρίμηνο του έτους.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε, κύριε Υπουργέ.
Ο Κοινοβουλευτικός Εκπρόσωπος του ΠΑΣΟΚ κ. Χρυσοχοΐδης έχει τον λόγο.</ChairmanSpeech> 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Θα ήθελα το λόγο, κυρία Πρόεδρε.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Κύριε Λαφαζάνη, θα απαντήσετε κάποια στιγμή.</ChairmanSpeech> 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Όταν υπάρχει λόγος, υπάρχει και αντίλογος.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Εντάξει, κύριε Λαφαζάνη. Οι δυο σας θα αντιλέγετε, όμως; Πώς θα γίνει; Πρέπει να μιλήσουν οι Κοινοβουλευτικοί Εκπρόσωποι.</ChairmanSpeech> 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Σε εμένα απάντησε ο κύριος Υπουργός όμως.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Με αυτόν τον τρόπο έκρινε ο κύριος Υπουργός ότι έπρεπε να απαντήσει και έτσι απάντησε. 
Ορίστε, κύριε Χρυσοχοΐδη, έχετε το λόγο για δώδεκα λεπτά.</ChairmanSpeech>
<Speech><Parlmember>ΜΙΧΑΗΛ ΧΡΥΣΟΧΟΪΔΗΣ</Parlmember>: Ευχαριστώ, κυρία Πρόεδρε.
Ο κύριος Υπουργός, η Κυβέρνηση με το νομοσχέδιο που έφερε σήμερα στη Βουλή, νομίζω πως αποτυπώνει με πολύ καθαρό τρόπο αυτό που αντιλαμβάνεται όποιος έχει ζήσει όλα αυτά τα χρόνια σ’ αυτήν την Αίθουσα αλλά και εκτός Αιθούσης, μέσα στην κοινωνία, αυτήν τη βαθειά και ανελέητη κρίση που βιώνει ο τόπος και ο ελληνικός λαός. Αντιλαμβάνεται ένας καλόπιστος πολίτης κι ένας πολιτικός ο οποίος, πραγματικά, θέλει να συμβάλλει στο μέλλον του τόπου ότι εδώ πέρα υπάρχουν αποτελέσματα.
Το πρόγραμμα κατηγορήθηκε από την Αντιπολίτευση ότι δεν είναι αποτελεσματικό. Το πρόγραμμα, όμως, έχει πολύ συγκεκριμένα αποτελέσματα.
Πρώτον, η χώρα έχει σταθεροποιηθεί, δηλαδή πλέον ο κίνδυνος εξόδου από το ευρώ είναι ανύπαρκτος, έχει παρέλθει. Δεύτερον, η χώρα πλέον δεν είναι αντικείμενο παιχνιδιών στις διεθνείς αγορές. Τρίτον, η χώρα χρηματοδοτείται. Τέταρτον, οδηγούμεθα πλέον σε πρωτογενές έλλειμμα, όχι διακηρυκτικά αλλά στην πραγματικότητα. Πέμπτον, πληρώνεται –όπως είπε ο Υπουργός προηγουμένως- ένα μέρος των ληξιπρόθεσμων οφειλών και προχωράμε σε πολύ γρήγορη εξυγίανση των δημοσίων δαπανών και του δημοσίου γενικότερα. Αυτή είναι η πραγματικότητα η οποία υπάρχει σήμερα.
Άρα, λοιπόν, το πρόγραμμα έχει αποτελέσματα και οι θυσίες τις οποίες έχει κάνει ο ελληνικός λαός, οι βαριές και μεγάλες θυσίες, αυτά τα τρία χρόνια αποδίδουν συγκεκριμένα αποτελέσματα και υπάρχουν συγκεκριμένες απαντήσεις.
Η κριτική η οποία γίνεται αυτήν τη στιγμή, αναφέρεται πρώτα-πρώτα στο γεγονός ότι το πρόγραμμα αποκαλείται και είναι υφεσιακό, όπως επίσης ότι το πρόγραμμα παράγει ανεργία εξαιτίας της ύφεσης. Όμως, υπάρχουν κι εδώ απαντήσεις αλλά κυρίως υπάρχουν πολιτικές οι οποίες εφαρμόζονται και θα εφαρμοστούν το επόμενο χρονικό διάστημα για να ανασχέσουμε την ανεργία και να μικρύνουμε την ύφεση.
Υπάρχει, λοιπόν, το ζήτημα της χρηματοδότησης της χώρας. Πράγματι, η χρηματοδότηση της χώρας είναι ελλιπής. Δεν αρκούν οι πόροι που έχουν συμφωνηθεί με τους εταίρους μας. Αυτό, όμως, είναι και το μεγάλο στοίχημα, αν θέλετε. Πρέπει να σταθεροποιήσουμε περαιτέρω την οικονομία για να προσελκύσουμε επενδύσεις, διαμορφώνοντας ένα πολιτικό, κοινωνικό και επενδυτικό κλίμα στη χώρα που θα την κάνει ελκυστική. 
Θέλουμε ιδιωτικούς πόρους πλέον και όχι δανεικά. Και οι ιδιωτικοί πόροι θα έρθουν, μόνο εάν κάθε μέρα που περνάει, το σήμα της Ελλάδας προς τις αγορές και όλες τις κυβερνήσεις του κόσμου, είναι η περαιτέρω πολιτική και κοινωνική σταθερότητα.
Αναφέρθηκε και ο Υπουργός και οι υπόλοιποι ομιλητές στο θέμα των τραπεζών. Έχουμε πρόβλημα με τις τράπεζες. Χρειαζόμαστε πρωτίστως ανακεφαλαιοποίηση και πρέπει να ολοκληρωθεί αυτή η διαδικασία. Ταυτόχρονα, χρειάζεται να λειτουργήσουν οι τράπεζες μέσα στο πλαίσιο της αποστολής τους που είναι η χρηματοδότηση των επιχειρήσεων. Άκουσα όμως προηγουμένως κάτι καινοφανείς απόψεις και θεωρίες, όπως: «Πού θα βρείτε τη ρευστότητα; Υποστηρίζουμε την εθνικοποίηση, την κρατικοποίηση -ή όπως αλλιώς  μπορεί να το πει κανείς- των τραπεζών». Με ποια ρευστότητα; Πού θα εξευρεθούν δηλαδή οι πόροι; Γιατί η Ελλάδα αυτήν τη στιγμή δεν είναι ούτε στο ELA, στον μηχανισμό δηλαδή που αναπλήρωνε κατά έναν τρόπο τη ρευστότητα.
Πώς, λοιπόν, θα βρεθεί ρευστότητα, εάν δεν υπάρχουν όλες εκείνες οι αναγκαίες συνεννοήσεις με τους εταίρους μας και οι ικανές διαπραγματεύσεις; Είναι πολύ απλά πράγματα, τα οποία χρειάζονται απαντήσεις. Χρειάζονται τέτοιες απαντήσεις που να λύνουν τα συγκεκριμένα προβλήματα. Διότι η ρευστότητα ούτε ρητορική είναι ούτε ένα άυλο πράγμα είναι. Είναι πολύ συγκεκριμένη μορφή της οικονομικής δραστηριότητας και έχει να κάνει με τη χρηματοδότηση των επιχειρήσεων.
Πού θα βρούμε, λοιπόν, τα υπόλοιπα χρήματα που λείπουν και πώς θα χρηματοδοτήσουμε τις επιχειρήσεις μας, εάν δεν έχουμε καλύψει τις προϋποθέσεις, ώστε και ανακεφαλαιοποίηση να γίνει και η οικονομία μας να γίνει ελκυστική και στους καταθέτες και στους επενδυτές;
Υπάρχει το ζήτημα της ανταγωνιστικότητας. Συμφωνούμε όλοι ότι το θέμα των μισθών δεν έχει κανένα νόημα να το συζητούμε πλέον εδώ καθώς και της περαιτέρω μείωσης των αποδοχών των εργαζομένων. Υπάρχουν όμως ζητήματα σε σχέση με το κόστος της παραγωγής και την ανταγωνιστικότητα. Για παράδειγμα, το ενεργειακό κόστος στη χώρα είναι πολύ υψηλό. Πρέπει να δούμε, με ποιον τρόπο το ηλεκτρικό ρεύμα και γενικότερα το καύσιμο που παρέχεται στις βιομηχανικές κυρίως επιχειρήσεις και στις εξαγωγικές επιχειρήσεις, θα είναι τέτοιο που θα μπορούν οι επιχειρήσεις μας να ανταγωνίζονται όμοιες επιχειρήσεις της Ευρωζώνης και κυρίως του Νότου.
Αναφέρθηκε το Πρόγραμμα Δημοσίων Επενδύσεων. Πρέπει να πάρουμε απόφαση ότι πλέον το Πρόγραμμα Δημοσίων Επενδύσεων στην Ελλάδα -και νομίζω ότι προς την κατεύθυνση αυτή πρέπει να κινηθούμε και πολιτικά και θεσμικά και οικονομικά- αποτελείται πρωτίστως από τους ευρωπαϊκούς πόρους που έχει η χώρα, τους οποίους οφείλει να αξιοποιεί σε μια λογική σύγκρισης και αποτίμησης κόστους και οφέλους. Τι αποδίδει κάθε φορά ένα έργο; Διαφορετικά, θα έχουμε Προγράμματα Δημοσίων Επενδύσεων και θα σπαταλάμε πόρους χωρίς να πραγματοποιούμε έργα, τα οποία να είναι παραγωγικά, ανταποδοτικά και με προστιθέμενη αξία για την οικονομία.
Στο ΕΣΠΑ, λοιπόν, δεν πρέπει να γίνεται απλώς μια αριθμητική απορρόφηση. Και, κατά τη γνώμη μου, είναι ευκαιρία με το νέο πρόγραμμα 2014-2020 της Ευρωπαϊκής Ένωσης, να προκρίνουμε έργα χαμηλής ενεργειακής έντασης και ταυτόχρονα πολύ μεγάλης προστιθέμενης αξίας, που έχει ανάγκη η ελληνική οικονομία για να διαμορφωθεί ένα νέο οικονομικό μοντέλο.
Και υπάρχει και το μεγάλο θέμα των εξαγωγών, που κάπου λόγω και του τραπεζικού προβλήματος έχει κολλήσει. Οφείλουμε να εξετάσουμε σε βάθος την εξαγωγική μας πολιτική, έτσι ώστε οι εξαγωγές μας να γίνουν περαιτέρω δυναμικές, περαιτέρω επεκτατικές, σε περισσότερες χώρες απ’ αυτές που απευθυνόμαστε μέχρι τώρα, που είναι κυρίως η ευρωπαϊκή αγορά, κυρίως η Ευρωζώνη. Να απευθυνθούμε στις αναδυόμενες αγορές, όπου απαιτείται μία πολιτική πολύπλευρη, σε βάθος, με μηχανισμούς ικανούς να βοηθήσουν τους εξαγωγείς να προωθήσουν τα προϊόντα τους. 
Νομίζω ότι προς την κατεύθυνση αυτή, χρειάζεται να προχωρήσει πολύ γρήγορα, κύριε Υπουργέ, το ζήτημα του one stop shop και στις εξαγωγές, δηλαδή μια υπηρεσία που θα εξυπηρετεί τους εξαγωγείς έξω και πέρα από τη γραφειοκρατία που υπάρχει αυτήν την εποχή και υπήρχε τα προηγούμενα χρόνια. Επίσης και για τις επενδύσεις, το one stop shop να λειτουργήσει στην πράξη, ούτως ώστε ο κάθε επιχειρηματίας, ο κάθε επενδυτής που έρχεται από το εξωτερικό, κυρίως οι μεγάλες επενδύσεις στη χώρα να έχουν ένα σημείο, μια στάση, μια συγκεκριμένη υπηρεσία, όπου να διεκπεραιώνονται αυτές οι επενδύσεις. 
Κυρίες και κύριοι συνάδελφοι, άκουσα συνάδελφο της Αντιπολίτευσης να μιλάει για δημιουργική λογιστική. Αντιλαμβάνομαι πια ότι η δημιουργική λογιστική κάνει αντιπολίτευση σ’ αυτήν την Αίθουσα και μεταφράζει τους αριθμούς, τα μεγέθη, όπως της αρέσει. Τι ακριβώς, όμως, περιέχουν όλες αυτές οι αυστηρές κριτικές που ακούστηκαν αλλά και οι δήθεν προτάσεις και το πρόγραμμα που άκουσα ότι έχει ο ΣΥΡΙΖΑ, ο οποίος αναφέρεται αποσπασματικά σε διάφορα ζητήματα χωρίς ποτέ να παρουσιάσει ένα ολοκληρωμένο στρατηγικό σχέδιο για το πώς η οικονομία στο πλαίσιο της Ευρωζώνης, στο πλαίσιο του ευρώ, θα οδηγηθεί σε μια άλλη διέξοδο πιο γρήγορη, χωρίς προβλήματα και χωρίς περικοπές στα εισοδήματα των συμπολιτών μας; Αυτό δεν υφίσταται πουθενά. Παρά ταύτα, ακούμε διαρκώς αποσπασματικές –επαναλαμβάνω- κριτικές και όχι προτάσεις απέναντι σ’ αυτό που συντελείται.
	Πώς ακριβώς αντιλαμβάνεστε, κυρίες και κύριοι συνάδελφοι, την έξοδο από την κρίση; Με την ανατροπή ή την κατάργηση του προγράμματος; Όχι. Διότι ο κ. Τσίπρας είπε προσφάτως στην Αμερική «δεν θα σκίσουμε και τις συμφωνίες». 
Περιττό να πω ότι, όταν κάποτε εμείς –οι κυβερνήσεις του ΠΑΣΟΚ- συνομιλούσαμε με τους Αμερικανούς, μας αποκαλούσαν κάποιοι «προδότες», «πράκτορες». Αυτό, βεβαίως, τώρα έχει απενοχοποιηθεί -και είναι καλό που απενοχοποιήθηκε- αλλά, εν πάση περιπτώσει, ας γίνει και μία αυτοκριτική, ότι επιτέλους όλες αυτές οι ιδεοληψίες και οι ανοησίες που ακούγονταν επί χρόνια δεν είχαν καμμία σχέση με την πραγματικότητα και τον πατριωτισμό του καθενός μας.
Επαναλαμβάνω το ερώτημα: Πώς, λοιπόν, θα γίνει μία άλλη πολιτική; Με την ανατροπή του προγράμματος; Όχι, λέτε. Πώς θα γίνει; Με την ανατροπή, ενδεχομένως, της ευρωπαϊκής πολιτικής; Εκτιμώ ότι δεν υπάρχουν τέτοιοι σύμμαχοι, συνομιλητές σας, που μπορείτε να το κάνετε αυτό. Πώς; Όταν γίνονται μία σειρά από αλλαγές εδώ, πώς θα φέρετε χρήματα στη χώρα; Πώς θα έρθουν επενδύσεις, όταν είστε αντίθετοι σε κάθε μέτρο που συμβάλλει στην εξυγίανση της χώρας και των δημοσίων οικονομικών; Πώς θα τα φέρετε αυτά τα χρήματα; Ποιος θα έρθει να επενδύσει σε αυτήν τη χώρα με τέτοιες λογικές και τέτοιες αντιλήψεις; 
Προηγουμένως αναφέρθηκε ο κ. Λαφαζάνης στο πετρέλαιο θέρμανσης. Αλήθεια, γιατί αρνείστε ένα εξυγιαντικό μέτρο, το οποίο πρέπει να περιλαμβάνεται σε όλες τις δράσεις και για λόγους κοινωνικής δικαιοσύνης και αλληλεγγύης, διότι διαφορετικά το κοινωνικό κράτος δεν λειτουργεί σωστά και δίκαια; Γιατί πρέπει, λοιπόν, όλοι να παίρνουν στην ίδια τιμή το πετρέλαιο θέρμανσης, ο φτωχός πολίτης ο οποίος χρειάζεται το επίδομα το χειμώνα, για να ζεστάνει την οικογένειά του και τα παιδιά του και ο άλλος  που δεν έχει ανάγκη αυτού του επιδόματος;
Γιατί πρέπει να το παίρνουν όλοι λοιπόν; Τι είδους κοινωνική δικαιοσύνη εσείς πρεσβεύετε; Και ταυτόχρονα εκατοντάδες χιλιάδες ή εκατομμύρια λίτρα, γίνονται αντικείμενο κλοπής και λαθρεμπορίου με αποτέλεσμα ο ελληνικός λαός, ο ελληνικός προϋπολογισμός να χάνουν 300, 400 και 500 εκατομμύρια. 
Το  μέτρο δεν απέδωσε, λέτε. Πώς δεν απέδωσε; Απέδωσε και πολύ καλά μάλιστα. Αλλά επειδή αποδίδει και είπατε ότι δεν θα αποδώσει, τώρα έρχεστε και λέτε ότι δεν είναι σωστή πολιτική. Για όνομα του Θεού! Επιτέλους, δείτε την αλήθεια. Και επιτέλους λειτουργήστε δίκαια υπέρ των πολιτών που, πραγματικά, έχουν ανάγκη τα δημόσια αγαθά. 
Ναι, λοιπόν, εμείς υποστηρίζουμε ότι το κράτος οφείλει ένα επίδομα στο φτωχό πολίτη, σ’ αυτόν που ανήκει στη μεσαία τάξη και έχει παιδιά, για να μπορεί το χειμώνα να ζεσταίνει τα παιδιά του. Αλλά από την άλλη πλευρά δεν το δικαιούνται όλοι. Και, κυρίως, αυτοί που δεν το δικαιούνται είναι οι λαθρέμποροι. Ε, ας μην παίζουμε αυτό το παιχνίδι, λοιπόν, άθελά μας. 
Πώς θα αλλάξετε τη χώρα αυτή, αφού είστε φορέας αλλαγής; Ο χώρος της Αριστεράς είναι φορέας αλλαγής πρωτίστως. Πώς θα αλλάξετε, λοιπόν, τη χώρα αυτή, όταν για κάθε μέτρο που παίρνεται για την εξυγίανση του κράτους εσείς λέτε: «Όχι» προστατεύοντας ή έναν κρατικό  μηχανισμό για να μην αποκρατικοποιηθεί -ακόμα και ο τζόγος λέτε ότι πρέπει να είναι κρατικός- ή υπερασπίζοντας συμφέροντα μειοψηφιών μέσα στο κράτος προκειμένου να τους πελατοποιείτε; 
Δεν μπορούμε να συνεχίσουμε έτσι.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ολοκληρώστε, παρακαλώ.</ChairmanSpeech> 
<Speech><Parlmember>ΜΙΧΑΗΛ ΧΡΥΣΟΧΟΪΔΗΣ</Parlmember>: Τελειώνω, κυρία Πρόεδρε. 
Μπορούμε να συζητήσουμε όλα τα θέματα, αν θέλετε. Εγώ είμαι στη διάθεσή σας εδώ να κουβεντιάσουμε  όποιο ζήτημα θέλετε αλλά επιτέλους οφείλετε, πραγματικά, ενώπιον του ελληνικού λαού να δίνετε απαντήσεις. Ούτε ξόρκια, ούτε συνθήματα. Αυτά τελείωσαν εδώ και πολύ καιρό, εδώ και πολλά χρόνια. Και επειδή τώρα πια είστε ένα μεγάλο κόμμα, οφείλετε με ευθύνη απέναντι στο λαό να απαντάτε πολύ συγκεκριμένα. 
Τελειώνω, κυρία Πρόεδρε. Ευχαριστώ για την ανοχή.
Νομίζω ότι όλοι συμφωνούμε ότι η ελληνική κοινωνία έχει επιδείξει μια πολύ μεγάλη, πρωτοφανή και ανεπανάληπτη αντοχή σε ένα επίπονο, επώδυνο πρόγραμμα. Κι αυτό πρέπει να αποτελέσει για μας, για την Κυβέρνηση αυτή που αποτελείται από τρία κόμματα, το κίνητρο για να γίνουμε ακόμα πιο αποδοτικοί, ακόμα πιο αποτελεσματικοί, να γίνουμε ακόμα πιο παραγωγικοί σε ό,τι αφορά στην υλοποίηση αυτού του προγράμματος, όσο πιο γρήγορα γίνεται. Τώρα πια χρειάζεται μια μεγάλη προσπάθεια να φύγουμε από το στάδιο αυτό στο οποίο βρισκόμαστε, δηλαδή, τη σταθεροποίηση και τη χρηματοδότηση της χώρας και να πάμε στο επόμενο στάδιο που είναι οι επενδύσεις και η καταπολέμηση της ανεργίας.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε, κύριε Χρυσοχοΐδη. 
Ο Κοινοβουλευτικός Εκπρόσωπος της Νέας Δημοκρατίας, κ. Μαυρουδής Βορίδης, έχει το λόγο.</ChairmanSpeech> 
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Ευχαριστώ, κυρία Πρόεδρε.
Κυρίες και κύριοι συνάδελφοι, συζητάμε την επικαιροποίηση του μεσοπρόθεσμου πλαισίου. Άκουσα λίγα για τις παρεμβάσεις που κάνει. Δεν είναι εξαιρετικά σημαντικές και πιο μεγάλες από το προηγούμενο μεσοπρόθεσμο που έχει εγκριθεί από τη Βουλή. Νομίζω ότι υπάρχουν δυο σημεία στα οποία πρέπει να σταθεί κανείς. Και τα δυο στοιχεία αυτά, κατά τη γνώμη, μου είναι θετικά. 
Το πρώτο στοιχείο, είναι ότι μπαίνουν όρια δαπανών. Δεν ξέρω γιατί κάποιος θα έπρεπε να το αποκρούσει αυτό. Όποιος το αποκρούει, θα πρέπει να εξηγήσει γιατί αρνείται τα ανώτατα όρια δαπανών στα  υπουργεία, τα οποία θέτουν ακριβώς κανόνες στα υπουργεία, όχι στο σύνολο της διοικήσεως. Όποιος έχει και μικρή εμπειρία Δημόσιας Διοίκησης, ξέρει ότι αυτό ήταν ιστορικά ένα πολύ μεγάλο πρόβλημα που αντιμετώπιζε εν συνεχεία το Γενικό Λογιστήριο.
Ποιο ήταν το πρόβλημα; Υπογραφές Υπουργών χωρίς συνολικό συντονισμό, ουσιαστικά μεταφορά δαπανών, οι οποίες εν συνεχεία με την έγκριση του Υπουργού σε άσχετη χρονική στιγμή, εμφανίζονταν προς πληρωμή στο Γενικό Λογιστήριο.
Αυτό, λοιπόν, στην πραγματικότητα, υπήρξε ένας από τους βασικούς λόγους και έχει στηλιτευθεί από όλες τις πτέρυγες στη Βουλή στα δημόσια οικονομικά, γιατί έρχονταν οι απολογισμοί, οι οποίοι κυρίως στο κομμάτι των δαπανών είχαν θεαματικές αποκλίσεις, ακριβώς γιατί δεν υπήρχε αυτό το όριο, αυτός ο φράχτης, αυτό το πλαφόν, το οποίο περιορίζει τις δυνατότητες των Υπουργών να βάζουν υπογραφές. Όμως αυτό, κατ’ αρχάς, είναι μία εξαιρετικά εξυγιαντική διάταξη, είναι ένας πολύ θετικός περιορισμός στην κατεύθυνση της πειθαρχήσεως των δημοσίων οικονομικών.
Το δεύτερο το οποίο περιέχει το μεσοπρόθεσμο, είναι ότι στην ουσία ενσωματώνει βελτιώσεις στο ζήτημα των τόκων. Κυρίως εκεί είναι οι μεγάλες βελτιώσεις και είναι ύψους 2.900.000.000 ακριβώς από την εξοικονόμηση των τόκων που έχουν γίνει, χάρη στη μεταβολή των επιτοκίων που επιτεύχθηκε με την τελευταία συμφωνία στο Eurogroup. Αυτά, λοιπόν, είναι κατ’ αρχάς δύο πολύ θετικά στοιχεία που ενσωματώνει η επικαιροποίηση και δεν ξέρω γιατί κάποιος θα έπρεπε να αντιταχθεί σε αυτά. Γενικεύθηκε, όμως, η συζήτηση για την κατάσταση της οικονομίας. 
Κυρίες και κύριοι συνάδελφοι, νομίζω ότι, αν έπρεπε να συζητήσουμε γενικά για την κατάσταση της οικονομίας, υπάρχει ένα περιστατικό το οποίο –κακά τα ψέματα- πλακώνει αυτήν τη συζήτηση ειδικά τη σημερινή μέρα και αυτό έχει να κάνει με το γεγονός  της επίθεσης που έγινε στις Σκουριές, στο σημείο όπου πραγματοποιείται η μεγαλύτερη επένδυση στη χώρα. Η επένδυση αυτή είναι ύψους 1,3 δισεκατομμυρίων και η προοπτική απασχόλησης είναι για πέντε χιλιάδες εργαζόμενους. 
Να μου επιτρέψετε να πω ότι δεν γίνεται από τη μία μεριά να αναπτύσσεται μία ρητορική, η οποία σωστά αναπτύσσεται, που επισημαίνει το μέγεθος της ανεργίας και τον εφιάλτη που αποτελεί σήμερα η ανεργία, να λέμε από την άλλη  ότι η μόνη λύση στην ανεργία είναι οι επενδύσεις αλλά μόλις είναι να υλοποιηθεί μία συγκεκριμένη επένδυση, εν συνεχεία να λέμε: «Ξέρετε; Επειδή κάποιος διαφωνεί  για περιβαλλοντικούς ή για οποιονδήποτε άλλο λόγο, δεν δέχεται την άποψη των δημοσίων υπηρεσιών, το τι έχουν πει για το περιβάλλον, δεν θέλει να περιμένει να δει τι θα πει το Συμβούλιο της Επικρατείας, γιατί εκκρεμεί η απόφαση του Συμβουλίου της Επικρατείας αλλά έχει αποφασίσει αυτός με τους τριάντα φίλους του ότι θα πηγαίνουν να καίνε τους υπεργολάβους και τους εργαζόμενους μέσα στο συγκεκριμένο χώρο για να μην πραγματοποιηθεί η επένδυση».
Δεν θα προχωρήσει η χώρα έτσι. Και αυτό είναι κάτι το οποίο πρέπει να το πούμε συνολικά, ότι δεν θέλουμε πια αυτό το πράγμα στη ζωή μας. Και κατά τη γνώμη μου, με συγχωρείτε πολύ, δεν έχει σημασία σε αυτό αν είσαι Δεξιός ή Αριστερός. Αυτό δεν μπορεί να το θέλουμε στη ζωή μας. Δεν μπορεί να μην έχουμε έναν τρόπο σαν κοινωνία να λύσουμε τις διαφορές μας, έναν τρόπο που να τον συμφωνήσουμε και να τον σεβαστούμε. 
Εγώ δεν λέω ποιος έχει δίκιο στην επένδυση και ποιος δεν έχει δίκιο. Ακούω το περιβαλλοντικό επιχείρημα. Μάλιστα. Έχουμε έναν τρόπο όμως κάπως να το λύσουμε; Οι άλλοι λένε ότι δεν υπάρχει περιβαλλοντικό πρόβλημα. Έχουμε έναν τρόπο να σταθμίσουμε τις ωφέλειες; Γιατί όλα τα αγαθά είναι σταθμιζόμενα. Δεν υπάρχει απόλυτο αγαθό μέσα στο Σύνταγμά μας. Και το περιβάλλον είναι αγαθό και η ιδιοκτησία είναι αγαθό και η εργασία είναι αγαθό. Όλα είναι προστατευόμενα αγαθά που πρέπει να τα σταθμίσουμε. Μπορούμε να βρούμε έναν τρόπο;
Πάντως, κυρίες και κύριοι συνάδελφοι, ο τρόπος δεν είναι ότι θα μαζευόμαστε πενήντα φίλοι που διαφωνούμε με κάτι, θα τα κάνουμε στάχτη και μπούρμπερη και εν συνεχεία όλοι θα κοιτάνε. Δεν είναι αυτός ο τρόπος. Και δεν θέλω να πιστέψω ότι υπάρχει πολιτική δύναμη που μπορεί να υπερασπίζεται έναν τέτοιο τρόπο. Χωρίς επενδύσεις δεν θα λύσουμε ποτέ το ζήτημα της ανεργίας. 
Και έρχομαι σε σκέψεις που ακούστηκαν, οι οποίες ήταν ενδιαφέρουσες. Λένε: «Ξέρετε; Δεν υπάρχει ρευστότητα στην αγορά». Μάλιστα. 
Και ποιο ήταν το αντίδοτο που προτάθηκε για τη ρευστότητα στην αγορά; Η εθνικοποίηση των τραπεζών. Δηλαδή, τι κρύβεται πίσω από αυτήν τη σκέψη; Θα πάρει το κράτος τις τράπεζες, ναι, και εν συνεχεία θα αρχίσει να διοχετεύει χρήματα στην αγορά. Αυτό λένε. 
Οι κρατικές τράπεζες δεν θα έχουν το πρόβλημα κεφαλαιακής επάρκειας που έχουν οι ιδιωτικές τράπεζες; Δεν είναι το ίδιο; Δεν πρέπει εάν θες να διατηρήσεις τα επίπεδα κεφαλαιακής επάρκειας, να τους δώσεις χρήματα από κάπου; Από πού; Άρα, εάν εφαρμοστούν κριτήρια ουσιαστικά, τραπεζικά, που διασφαλίζουν τις επενδύσεις, την αποτελεσματικότητά τους, το ίδιο ακριβώς πρόβλημα που θα έχουν οι κρατικές τράπεζες να επιλύσουν, θα έχουν να επιλύσουν και οι ιδιωτικές τράπεζες.
Επόμενο ερώτημα. Γιατί πάμε κατευθείαν στη ρευστότητα; Αυτό επίσης είναι ένα πολύ σημαντικό κομμάτι. Γιατί, όμως, πάμε κατευθείαν σ’ αυτό; Δηλαδή, τα προβλήματα μίας υγιούς οικονομίας λύνονται μόνο με τη διοχέτευση της ρευστότητας; Το παραγωγικό περιβάλλον της Ελλάδος έχει τακτοποιήσει όλα τα άλλα ζητήματα και εκείνο που του έλειψε είναι η ρευστότητα για να απογειωθεί; Εκεί βρισκόμαστε;</Speech>
<Speech><Parlmember>ΦΙΛΙΠΠΟΣ ΣΑΧΙΝΙΔΗΣ</Parlmember>: Παίζει ρόλο.</Speech>
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Παίζει κεντρικό ρόλο. Εκεί, όμως, είμαστε σήμερα; Λύσαμε λόγου χάριν το ζήτημα του κόστους της γραφειοκρατίας; Το έχουμε λύσει αυτό το θέμα; Το ενεργειακό κόστος, τεράστιο επιβαρυντικό κόστος που επηρεάζει την ανταγωνιστικότητα -το οποίο έθεσε ο κ. Χρυσοχοΐδης- το λύσαμε αυτό το θέμα; Το ζήτημα των φορολογικών συντελεστών το λύσαμε; Το μη μισθολογικό κόστος που υπάρχει ως βάρος στις επιχειρήσεις λύθηκε; Ρωτάω, λοιπόν. Αυτά τα ζητήματα τα έχουμε αντιμετωπίσει;
Με συγχωρείτε, αλλά εγώ δεν ακούω την Αντιπολίτευση όταν έρχονται μεταρρυθμίσεις σε αυτήν την κατεύθυνση, να τις υποστηρίζει. Έχει μια σταθερά αρνητική στάση απέναντι σε αυτές τις μεταρρυθμίσεις. Το αίτημα μιας αντιπολίτευσης που ενδιαφέρεται για τις θέσεις εργασίας και ενδιαφέρεται για τις επενδύσεις, θα έπρεπε να είναι να προχωρήσουν αυτές οι μεταρρυθμίσεις, να αντιμετωπιστούν αυτά τα ζητήματα, να λυθούν αυτά τα θέματα.
Εγώ, λοιπόν, θα πάω στο επόμενο. Εάν είχαμε διαμορφώσει συνθήκες μιας ανταγωνιστικής οικονομίας, εσείς πιστεύετε ότι το κεφάλαιο δεν θα ερχόταν τρέχοντας να επενδύσει; Απ’ όλη τη γη θα ερχόταν. Άμα διαμορφώσεις –σε αυτό νομίζω ότι πάλι έχουμε μια συμφωνία- συνθήκες κερδοφορίας στο κεφάλαιο, δεν θα έρθουν οι επενδύσεις; Θα λείπει η ρευστότητα;</Speech>
<Speech><Parlmember>ΑΘΑΝΑΣΙΟΣ ΠΑΦΙΛΗΣ</Parlmember>: Άμα δώσεις και 100 ευρώ μισθό…</Speech>
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Είδατε, λοιπόν, ότι θέλετε να πάτε την κουβέντα στο πιο στείρο της κομμάτι; Γιατί λέω ότι είναι το πιο στείρο της κομμάτι; Γιατί, εκεί έχουμε όλοι συμφωνία. Έχουμε όλοι συμφωνία, γιατί κανείς δεν μίλησε για το μισθολογικό κόστος. Άρα, επειδή δεν θεωρούμε ότι το πρόβλημα στους παράγοντες που επηρεάζουν σήμερα την ανταγωνιστικότητα της ελληνικής  οικονομίας είναι το μισθολογικό κόστος –ανοίγετε μια συζήτηση- το κλείνουμε. 
(Θόρυβος από την πτέρυγα του ΣΥΡΙΖΑ-ΕΚΜ)
Ναι, το κλείνουμε γιατί κανείς δεν το θέτει. Πρέπει κάποιος να το θέσει. Θέλετε να το θέσετε εσείς; Άμα θέλετε να συζητήσουμε για το μισθολογικό κόστος και το βάζετε εσείς ως παράγοντα, να το συζητήσουμε. Εμείς, όμως, δεν το θέτουμε, το ΠΑΣΟΚ δεν το θέτει, η ΔΗΜΑΡ δεν το θέτει. Όλοι λένε το αντίθετο και εσείς θέλετε να συζητήσουμε το μισθολογικό κόστος. Τι να πει κανείς; Εμείς δεν το έχουμε θέσει. Τι να κάνουμε τώρα; Κακό είναι και αυτό; Δηλαδή και εκεί όπου συμφωνούμε πάλι κακό είναι.</Speech>
<Speech><Parlmember>ΘΕΟΔΩΡΟΣ ΔΡΙΤΣΑΣ</Parlmember>: Δεν ξέρετε πού είναι οι μισθοί;</Speech> 
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Μισό λεπτό. Κύριε Δρίτσα, το άκουσα αυτό. 
Εσείς, λοιπόν, έχετε μια άλλη θέση. Λέτε να αυξήσουμε το μισθολογικό κόστος. Αυτό λέτε. Εγώ λέω το εξής –είναι η άποψή μου- για να τελειώσουμε με το θέμα του κατώτερου μισθού, διότι πάλι δημιουργείται μια σκόπιμη παρανόηση. Ο κατώτατος μισθός, είναι κατώφλι νομοθετικής ασφάλειας για τον εργαζόμενο. Παίζει αυτόν το ρόλο. Προσέξτε, εάν θέλετε να μιλήσουμε για ανάκτηση εισοδημάτων, η ανάκτηση εισοδημάτων δεν γίνεται με τον κατώτατο μισθό. Η ανάκτηση των εισοδημάτων, γίνεται με τη δημιουργία θέσεων εργασίας, προκειμένου να δημιουργηθεί ζήτηση στην αγορά εργασίας και αυτό είναι που οδηγεί στην αύξηση των μισθών. 
Εάν μπορούσαμε, κύριε Δρίτσα, να φτιάξουμε εισόδημα ψηφίζοντας νόμους, να είστε βέβαιοι ότι η Ελλάδα θα ήταν μία πάμπλουτη χώρα, διότι, δόξα τω Θεώ, από νόμους έχουμε πολλούς. Το εισόδημα, όμως, δεν φτιάχνεται με το να ψηφίζεις νόμους. Φτιάχνεται με την παραγωγή, φτιάχνεται…</Speech>
<Speech><Parlmember>ΘΕΟΔΩΡΟΣ ΔΡΙΤΣΑΣ</Parlmember>: Με την ύφεση δεν φτιάχνεις εισόδημα.</Speech>
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Θα σας πω για την ύφεση. 
Κι εκεί, πάλι παριστάνετε ότι δεν καταλαβαίνετε το θέμα. Και λέω «παριστάνετε», γιατί είμαι βέβαιος ότι το καταλαβαίνετε. 
Η ύφεση, λοιπόν, γιατί δημιουργείται; Δημιουργείται γιατί αφαιρούμε χρήματα από την οικονομία. Γιατί αφαιρούμε χρήματα από την οικονομία και πώς τα αφαιρούμε; Τα αφαιρούμε γιατί υπάρχει περιορισμός μισθών, υπάρχει περιορισμός συντάξεων και επιδοματικών πολιτικών. Αυτό, από τη μια στο κομμάτι των δαπανών. 
Πώς αφαιρούμε, ακόμη, χρήματα από την οικονομία; Με την αύξηση της φορολογίας, γιατί αυξάνουμε τους φορολογικούς συντελεστές. 
Γιατί, άραγε, τα κάνει αυτά η Κυβέρνηση; Γιατί το κάνουν αυτό αυτοί οι τρελοί τύποι; Διότι, ξαφνικά, σηκώθηκαν μια μέρα κι είπαν «Να, τι ωραία ημέρα είναι. Ας φέρουμε λίγο ύφεση στην ελληνική οικονομία». Γι’ αυτό το κάνουν;
Το κάνουν για να αντιμετωπίσουν τα ελλείμματα. Μας ενδιαφέρει να αντιμετωπίσουμε τα ελλείμματα; Η απάντηση είναι πάρα πολύ απλή. Ξέρετε, δυστυχώς, πότε σε αυτόν τον τόπο ξεκίνησε να μας ενδιαφέρει να αντιμετωπίζουμε τα ελλείμματα; Όταν τελείωσαν τα λεφτά. Μόνο τότε μας ενδιέφερε. 
Διότι, μέχρι τότε, αυτή η ωραία Αίθουσα, ουδέποτε ασχολήθηκε με το πόσο έκαναν τα μέτρα που ψήφιζε. Ποτέ αυτή η Αίθουσα δεν ασχολήθηκε με αυτό.</Speech> 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Τι λέτε καλέ; Εσείς δεν ασχολιόσασταν.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια- Τσαρουχά</Parlmember>):  Κύριε Βορίδη, ολοκληρώστε σιγά, σιγά. Μην κάνετε διάλογο, γιατί χάνετε το χρόνο σας.</ChairmanSpeech> 
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>:   Κύριε Λαφαζάνη, εννοείτε σε αντιδιαστολή ότι μόλις υπήρχαν οι επεκτατικές πολιτικές στην Αίθουσα αυτή, σηκωνόταν ο ΣΥΡΙΖΑ και έλεγε «προς Θεού, μη δοθούν τα λεφτά». Όπου υπήρχε χορηγία, δηλαδή, είχαμε τη λυσσαλέα αντίδραση – ιστορικώς- της Αριστεράς σε αυτήν την Αίθουσα.</Speech> 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Μου επιτρέπετε να κάνω μια διακοπή;</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια- Τσαρουχά</Parlmember>):  Όχι, κύριε Λαφαζάνη. Ας τελειώσει ο κ. Βορίδης.</ChairmanSpeech>
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>:   Εγώ δεν έχω πρόβλημα. Ειδικώς στον κ. Λαφαζάνη, τις επιτρέπω τις διακοπές.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια- Τσαρουχά</Parlmember>):  Έχει το Προεδρείο πρόβλημα.</ChairmanSpeech> 
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>:   Είναι, όμως, πάντοτε στην κρίση σας αυτό, κυρία Πρόεδρε.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια- Τσαρουχά</Parlmember>):  Ευχαριστώ πολύ.</ChairmanSpeech> 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Δώστε μου το λόγο για ένα δευτερόλεπτο.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια- Τσαρουχά</Parlmember>):  Μετά, κύριε Λαφαζάνη, θα σας δώσω το λόγο, αν θέλετε. Γιατί να διακόψουμε τώρα τη σκέψη του κ. Βορίδη;
Συνεχίστε, κύριε Βορίδη.</ChairmanSpeech>
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>:   Λέω, λοιπόν, ότι προφανώς αυτό γίνεται για να αντιμετωπιστούν τα ελλείμματα. 
Ξαναλέω: Γιατί να αντιμετωπιστούν τα ελλείμματα; Δυστυχώς, γιατί δεν υπήρχαν λεφτά. Και γιατί δεν υπήρχαν λεφτά; Γιατί κάποια στιγμή έφτασε εκεί που έφτασε το έλλειμμα και το χρέος και δεν είχαμε πρόσβαση στις αγορές. Κι όταν πήγαμε στους θεσμικούς επενδυτές για να μας χρηματοδοτήσουν, φυσικά, έθεσαν προϋποθέσεις για τον τρόπο με τον οποίο θα χρησιμοποιούμε τα χρήματα. 
 Και ξαναγυρνάω στη συζήτηση. Θέλουμε τώρα να αντιμετωπίσουμε τα προβλήματα της οικονομίας; Διότι όλοι έχουμε καταλήξει στο εξής και δεν μπορείτε να το αρνείστε αυτό: Υπάρχει περιθώριο επεκτατικής πολιτικής; Αυτό δεν είναι ζήτημα μνημονίου, είναι ζήτημα του αν έχει λεφτά το δημόσιο ταμείο.
Πού θα τα βρείτε τα λεφτά; Την κάνουμε και την ξανακάνουμε αυτή την ερώτηση. Πώς θα κάνετε επεκτατική πολιτική; Με δυο λόγια, πώς θα αρχίσετε να δίνετε λεφτά; Δεν υπάρχουν λεφτά. Δεν υπάρχουν, γιατί αντικειμενικά δεν υπάρχουν.</Speech> 
<Speech><Parlmember>ΘΕΟΔΩΡΟΣ ΔΡΙΤΣΑΣ</Parlmember>: Αναδιανεμητική πολιτική θα κάνουμε.</Speech> 
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Να κάνετε αναδιανεμητική. Για να κάνετε, όμως, κύριε Δρίτσα μου, αναδιανεμητική –να κάνετε ό, τι θέλετε- πρέπει να έχετε ένα πλεόνασμα να διανείμετε. Αυτό είναι το προβληματάκι που έχει η διανομή. Η διανομή θέλει πλεόνασμα. Κι ας διαφωνήσουμε μετά –γιατί θα διαφωνήσουμε μετά βεβαιότητας- ως προς το πώς θα το μοιράσουμε. Δεν είμαστε σ’ αυτήν τη διαφωνία. Είμαστε σε μια προηγούμενη διαφωνία, ότι δεν έχουμε το πλεόνασμα. Αυτό είναι το πρόβλημά μας. 
Άρα, λοιπόν, το βασικό ερώτημα –κι εδώ να εστιάσουμε τη συζήτηση- είναι πώς πια μπορούν να διαμορφωθούν συνθήκες μιας πραγματικά ανταγωνιστικής οικονομίας, γιατί αυτό θα διαμορφώσει επενδύσεις, αυτό θα δημιουργήσει προσεταιρισμό του κεφαλαίου. 
Εδώ, κάνουμε ένα ακόμα σφάλμα. Ενώ κατηγορούμε τη χρηματοπιστωτική οικονομία και το χρηματοπιστωτικό καπιταλισμό, όταν συζητάμε για την οικονομία, αμέσως πάμε στη ρευστότητα, που είναι κατ’ εξοχήν το χρηματοπιστωτικό σύστημα. Όχι, πριν είμαστε. 
Το «πριν» είναι. Ποια είναι η διαδικασία της παραγωγικής ανασυγκρότησης αυτού του τόπου; Ποια είναι τα συγκριτικά του πλεονεκτήματα; Πώς μπορεί να φτιαχτεί μια ανταγωνιστική οικονομία; Με ποιες προϋποθέσεις; Πώς θα ανοίξουν οι αγορές; Πού είναι εκεί, που η Ελλάδα και η ελληνική οικονομία μπορεί να κερδίσει και να προσφέρει στον κόσμο προϊόν, το οποίο ενδιαφέρει να το αγοράσει κάποιος; Όταν το λύσουμε αυτό, τότε, σ’ εκείνη τη χρονική στιγμή, πράγματι θα τεθεί το ζήτημα της χρηματοδότησης αυτής της δραστηριότητας. 
Η μεγάλη, όμως, προσπάθεια που έχουμε μπροστά μας, είναι η προσπάθεια της παραγωγικής ανασυγκρότησης. Και εκεί –το τονίζω- και οι πολιτικές δυνάμεις στο σύνολό τους και η Αντιπολίτευση και η κοινωνία έχει κεντρικό ρόλο να παίξει.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ολοκληρώστε, παρακαλώ.</ChairmanSpeech>
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Ολοκληρώνω, κυρία Πρόεδρε. Ευχαριστώ πολύ.
Θα είναι αμαρτία για τον τόπο και μεγάλη ευθύνη να μην συμπράξουμε όλοι σε αυτό που τελικώς είναι το ζητούμενο για τον ελληνικό λαό. Θα είναι μεγάλη αμαρτία και μεγάλο βάρος για όλους μας.
Ευχαριστώ πολύ.
(Χειροκροτήματα από την πτέρυγα της Νέας Δημοκρατίας)</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστώ, κύριε Βορίδη.
Το λόγο έχει ο κ. Κωνσταντίνος Γιοβανόπουλος, Κοινοβουλευτικός Εκπρόσωπος των Ανεξαρτήτων Ελλήνων.</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΓΙΟΒΑΝΟΠΟΥΛΟΣ</Parlmember>: Ευχαριστώ πολύ, κυρία Πρόεδρε.
Μια ανασκόπηση άκουσα ότι κάνουμε σε σχέση με το επικαιροποιημένο μεσοπρόθεσμο. Φτάνει με τους αριθμούς! Μας κουράσατε, μας απογοητεύσατε! Φτάνει με τους αριθμούς! Φτάνει με τα νούμερα! Γιατί αν μιλήσουμε για νούμερα θα πρέπει να μας πιάσει κατάθλιψη. Ο κόσμος είναι σε απόγνωση κι εσείς ακόμα εδώ κομψεύεστε ότι πετύχατε -όπως το είπατε προηγουμένως- ότι τα ληξιπρόθεσμα έχουν μείωση. Φτάνει με τους αριθμούς! 
Φυσικά, στρατηγικός διανοητής αυτής της φιλοσοφίας είναι ο Κοινοβουλευτικός Εκπρόσωπος της Νέας Δημοκρατίας, ο οποίος έχει πει το ανατριχιαστικό σε αυτήν την Αίθουσα, ότι πρέπει να ευημερεύσουν οι αριθμοί για να ευημερεύσουν οι άνθρωποι. Είναι κάτι που το άκουσα σε αυτήν την Αίθουσα και όπου κι αν μπόρεσα να το αναπαράγω, πραγματικά ο κόσμος έμενε σοκαρισμένος.
Ωστόσο, σοκαρισμένος μένω κι εγώ όταν ακούω εδώ εκπροσώπους του ΠΑΣΟΚ. Κύριε Χρυσοχοΐδη, θητεύσατε σε μεγάλα υπουργεία. Σε ποιανού τα χέρια πέθανε η ελληνική παραγωγικότητα; Ποια ήταν τα κομματικά ιερατεία που κήδευσαν την αξιοκρατία στο ελληνικό δημόσιο; Έρχεστε σήμερα και παραπονιέστε εσείς και μας λέτε νέες θεωρίες, λες και δεν ήταν ο κ. Σαχινίδης ο Υπουργός, ο οποίος τήρησε και εφήρμοσε όλα αυτά τα πράγματα με τα οποία κατρακυλούσε η πατρίδα όλο και περισσότερο στο γκρεμό και σήμερα μας λέει κάποιες άλλες σκέψεις και κατηγορεί εμάς, κατηγορεί τους διπλανούς, τους παραδιπλανούς, ότι κάποιοι άλλοι φταίνε. 
Δεν είναι κακό. Πρέπει κάποια στιγμή, όποιοι διαχειρίστηκαν πράγματα σε αυτήν την ελληνική δημοκρατία να σηκωθούν και να πουν «Έκανα λάθος, βρε αδερφέ». Θα βγουν νέες δυνάμεις, δεν θα διοικείτε για πάντα. Δεν θα είστε μεσσιανιστές εδώ συνέχεια. Έρχονται άλλοι άνθρωποι να κυβερνήσουν και από τα λάθη μας πρέπει να διδασκόμαστε. Διδάξτε μας τι κάνατε λάθος. Δεν θα μιλήσω εγώ ούτε για προδότες ούτε για δοσίλογους αλλά πείτε μας «Έκανα λάθος». Βγαίνει το Διεθνές Νομισματικό Ταμείο και λέει «έκανα λάθος». Εσείς ποιο λάθος κάνατε; Κανένα; Δεν μπορείτε να πείτε «Έκανα λάθος»; Έξω οι άνθρωποι πεινούν και έχουμε επισιτιστική κρίση στα σχολεία. Κανένα λάθος δεν κάνατε; Κανένα λάθος! 
Τα έσοδα στον προϋπολογισμό είναι μείον 4,2 δισεκατομμύρια ευρώ. Ούτε αυτό είναι λάθος; Ούτε γι αυτό έχετε να μας πείτε κάτι; Κανένας δεν έκανε λάθος στον υπολογισμό αυτόν; Τα ανείσπρακτα έσοδα είναι 44 δισεκατομμύρια ευρώ. Τι κάνετε; Ούτε αυτό είναι λάθος; 
Μην ακούτε κανέναν, όλοι έχουμε κάτι εναντίον σας και σας θεωρούμε τρελούς αλλά δείτε την έκθεση του Ελεγκτικού Συνέδριου. Εισπράξατε λιγότερο από το 1% των βεβαιωμένων οφειλών. Βεβαιώθηκαν χρέη 10,6 δισεκατομμυρίων ευρώ και εισπράξατε 95 εκατομμύρια ευρώ. Τι κάνετε; Πού είναι η εκτελεστική εξουσία; Εδώ, η νομοθετική εξουσία και τα δικαστήρια είπαν το Ελεγκτικό Συνέδριο και βεβαιώθηκαν. Πού είναι η εκτελεστική εξουσία τώρα να έρθει και να τα πάρει; Πού είστε; 
(Στο σημείο αυτό την Προεδρική Έδρα καταλαμβάνει ο Β’ Αντιπρόεδρος της Βουλής κ. ΑΘΑΝΑΣΙΟΣ ΝΑΚΟΣ )
Κύριε Αναγνωστάκη, σας άκουγα από αυτό το Βήμα, που σχεδόν κραυγάζατε ότι δεν αντέχει άλλο ο κόσμος. Όχι άλλες μειώσεις! Να καταλάβουμε κάτι: Στα 586 ευρώ συμφωνείτε; Το οραματιζόσασταν κάποτε ως Αριστερά; Συμφωνείτε με αυτά που γίνονται; 
Μίλησα για πέντε αριθμούς. Κοιτάξτε λίγο την Κυβέρνηση εκεί, να δείτε τι σημασία δίνουν σε αυτό εδώ το νομοσχέδιο. Κοιτάξτε την Κυβέρνηση. Είναι απούσα. Προφανώς, θα το αντιμετώπισε το Υπουργικό Συμβούλιο. Το αντιμετώπισε το Υπουργικό Συμβούλιο; Ρωτάω εσάς που στηρίζετε τη συγκυβέρνηση, το αντιμετώπισε το Υπουργικό Συμβούλιο; Τι άποψη είχαν οι άλλοι Υπουργοί για αυτούς τους αριθμούς; Πείτε μας, τι άποψη είχαν; Έπρεπε να περάσει από το Υπουργικό Συμβούλιο. Πέρασε; Παρανομείτε; Η Αριστερά συμφωνεί να παρανομούν; Με συγχωρείτε πάρα πολύ.  Δεν ανακαλύπτω τον τροχό. Λέω για πράγματα πάρα πολύ απλά.
Ακούω μια σειρά από ψέματα. Είπατε ψέματα για το Νοσοκομείο της Νάουσας. Είπατε ότι δεν θα έχει μείωση σε ό,τι αφορά τις λειτουργικές του ανάγκες και όντως, δεν λειτουργεί η παιδιατρική κλινική. Είπατε ότι το νοσοκομείο στο Μεσολόγγι, στο οποίο ήμουν σήμερα, δεν θα περικοπεί και, όμως, η παιδιατρική κλινική στο «Χατζηκώστα» δεν λειτουργεί. Είπατε ότι δεν θα περικοπούν οι λειτουργικές δαπάνες και οι άνθρωποι δεν έχουν υλικά για να κάνουν χειρουργεία. 
Υποχρεωτικά πια, στέλνουν τον κόσμο στο Αγρίνιο, γιατί και εκεί ήμουν σήμερα, με αποτέλεσμα θέλοντας και μη να μειώνεται η αποδοτικότητα του Νοσοκομείου στο Μεσολόγγι, ώστε είτε να καταλήξει να γίνει ένα κέντρο υγείας είτε να κλειδώσει. 
Αυτά είναι τα νούμερα για τα οποία μας μιλάτε; Γι’ αυτά τα νούμερα θέλετε να είστε περήφανοι; Γι’ αυτά τα νούμερα θέλετε σήμερα να σας χειροκροτήσουμε ή να επιδοκιμάσουμε όλη την προσπάθειά σας; 
Πηγαίνετε στο Αγρίνιο να μιλήσετε για το σχέδιο «Αθηνά». Κλείνουν σχολές, μεταφέρονται πληθυσμοί. Μέσα στο Αγρίνιο ήταν δέκα χιλιάδες φοιτητές, σε μία πόλη εκατό χιλιάδων ανθρώπων. Δέκα χιλιάδες φοιτητές με φρεσκάδα, με κουλτούρα, με πολιτισμό, με ποιότητα, με δράσεις. Παιδιά του Αγρινίου, που ήθελαν να φοιτήσουν στο Αγρίνιο. Και εσείς το καταργείτε. Ωραίες περικοπές! Έτσι, ξέρω κι εγώ! 
Παρ’ όλα αυτά έξω κλείνουν τα εργοστάσια. Η ζάχαρη στο Πλατύ τι θα γίνει; Η ζάχαρη στην Ορεστιάδα, τι θα γίνει; Δώστε μας μία απάντηση. Τους αριθμούς τους είδαμε, τους διαβάσαμε. Κάποιοι τους κατάλαβαν, κάποιοι δεν τους κατάλαβαν. Εγώ δεν τα κατάλαβα όλα. Ευτυχώς, δεν τα ξέρω όλα. Πείτε μας τι θα γίνει με αυτά τα εργοστάσια.
 Για ποιες επενδύσεις ανησυχείτε; Τις επενδύσεις τύπου Αγροτικής Τράπεζας Ελλάδος που ήρθε ο επενδυτής και σε ένα βράδυ έβγαλε 6,2 δισεκατομμύρια; Αυτό το έγκλημα της Αγροτικής να ξέρετε θα σας κυνηγάει. Αυτό το φάντασμα της Αγροτικής Τράπεζας, έτσι όπως το υπέμειναν οι Έλληνες αγρότες και οι ενυπόθηκες γαίες, το 50% των ελληνικών καλλιεργήσιμων γαιών, να ξέρετε ότι θα σας ακολουθεί και δεν θα το αφήσουμε έτσι όταν θα έρθει η ώρα. Θα ελέγξουμε τα πάντα, για να δούμε πώς μπορεί σε ένα βράδυ κάποιος κύριος να παίρνει δέκα χιλιάδες κτήρια φιλέτα στις προνομιακότερες περιοχές όλων των ελληνικών πόλεων χωρίς να πληρώσει ένα σεντς τίμημα, χωρίς να πληρώσει  ένα σεντς φόρο και παίρνοντας χρήματα για την ανακεφαλαιοποίησή του.
Μιλούσα με τα μουσικά σχολεία της Βέροιας, σήμερα. Εννιά ώρες σχολείο και τα παιδιά αυτά φυσικά δικαιούνταν τροφή. Δεν μπορούν να φάνε, γιατί δεν προβλέπονται πια σιτίσεις. Έτρεξαν στην κυρία δήμαρχο και η κυρία δήμαρχος είπε ότι δεν έχει κονδύλια. Συγχαρητήρια, πετύχατε! Κάνατε μία μείωση, δεν υπάρχουν κονδύλια, δεν σιτίζονται σήμερα τα παιδιά στα μουσικά σχολεία. Συγχαρητήρια, οι αριθμοί σας ευημερούν!
Ήμουν στο Παρανέστι, στη Δράμα. Να δείτε εκεί δαπάνες για το κέντρο κράτησης λαθρομεταναστών. Συρματοπλέγματα και κόντρα συρματοπλέγματα, συναγερμοί, να γυρίζουν περιπολίες ο κόσμος μέσα στο χωριό. Αυτές είναι οι επενδύσεις που κάνατε. Επενδύσεις στο Παρανέστι Δράμας, στην Κομοτηνή, στην Ξάνθη, μέχρι τον ΄Εβρο. Οι επενδύσεις σας είναι κέντρα κράτησης λαθρομεταναστών. Πώς το καταλαβαίνετε αυτό; Πώς νομίζετε ότι το εισπράττει ο ελληνικός λαός; Είναι λάθη αυτά. Αυτά είναι εγκλήματα που γίνονται συνειδητά. Πρέπει να αποφασίσετε ότι αν η ρότα την οποία επιλέξατε να ακολουθείτε είναι αυτή και καμμία άλλη, μην περιμένετε συγχωροχάρτι από κανέναν ούτε μέσα από αυτήν την ελληνική Βουλή ούτε έξω από αυτήν. 
Αφού τέτοια λαγνεία σας έχει πιάσει με τους αριθμούς, πείτε μας. Πού πήγαν 550 δισεκατομμύρια ευρώ που ήρθαν σε αυτήν τη χώρα με τον τρόπο που τα φέρατε; Ποιοι τα πήρανε; Πού τα ξόδεψαν; Πού επενδύθηκαν; Ποια είναι η παραγωγική διαδικασία που θα φέρει σήμερα από αυτό το περιβόλι -που λέτε πως στήνετε εσείς- ανθοφορία; Να σας πω εγώ; Φέρατε το νομοσχέδιο τις προάλλες, με το οποίο με μοναδική υπογραφή περιφερειάρχη, κάποιοι που δεν τους γνωρίζουμε, θα μπορέσουν να πάρουν χρήματα χωρίς να προσκομίσουν φορολογική ενημερότητα, χωρίς να προσκομίσουν ασφαλιστική ενημερότητα και χωρίς να προβλεφθεί ότι από τα χρήματα που θα πάρουν θα πληρωθούν οι εργαζόμενοι, θα πληρωθούν τα ταμεία, θα πληρωθούν πρώτα εκείνοι οι άνθρωποι που περίμεναν πριν καταστραφεί το λιανεμπόριο. Τίποτα απ’ όλα αυτά! 
Αποφασίσατε μέσα σε μια νύκτα, το περάσατε με πράξη νομοθετικού περιεχομένου, να πάρουν κάποιοι άνθρωποι, κάποια ποσά για κάποιες πράξεις που δεν θα τις μάθουμε ποτέ. Νομίζετε! Θα τις μάθουμε! Θα ‘ρθει η ώρα και θα δώσουμε ο ένας στον άλλο λογαριασμό για το τι κάνουμε και με ποιο ιερό καθήκον υπηρετούμε αυτήν εδώ την πατρίδα.
Το χειρότερο απ’ όλα είναι ότι ο άνθρωπος που φταίει  και, πραγματικά, έχει  τις μεγαλύτερες ευθύνες και τον διατηρείτε στη θέση του, είναι ο μεγαλύτερος Έλληνας τραπεζίτης, ο κ. Προβόπουλος, που θα έπρεπε από την πρώτη στιγμή να κάνει τα στοιχειώδη, να κάνει τη σύγκριση των εισοδημάτων  των τελευταίων τριών, τεσσάρων, πέντε ετών εννέα εκατομμυρίων Ελλήνων και των νομικών προσώπων και ταυτόχρονα να συγκρίνει την περιουσία τους. Να γίνουν οι απόλυτες διασταυρώσεις και να βρούμε ποιοι είναι εκείνοι οι άνθρωποι που δεν φορολογήθηκαν για τα εισοδήματα και τις περιουσίες που απέκτησαν. 
Γιατί δεν κάνετε αυτό το πράγμα; Δώστε μια εξήγηση λογική! Δώστε μια εξήγηση πολιτική! Δώστε μια εξήγηση, βρε αδελφέ! 
Ακούω, βέβαια και τον εισηγητή της Νέας Δημοκρατίας, περιχαρή να κατηγορεί τους Ανεξάρτητους Έλληνες. Θα ήθελα με πάρα πολύ μεγάλη ευχαρίστηση να του θυμίσω ότι σε πάρα πολλά βιντεάκια, όταν ακόμα θήτευε σε άλλα κομματικά έδρανα, κατηγορούσε για ψεύτη τον Πρωθυπουργό, τον Αντώνη Σαμαρά. Έλεγε ότι είναι ψεύτης, ότι λέει ψέματα. Και μου θύμισε –γιατί είναι και αρχαιολάτρης- εκείνο το παράδοξο του Επιμενίδη που έλεγε για τους Κρήτες «όλοι οι Κρήτες είναι ψεύτες». Αν ο Αρχηγός της Νέας Δημοκρατίας είναι ψεύτης και τώρα ο κ. Γεωργιάδης είναι στη Νέα Δημοκρατία, άρα, είναι και αυτός ψεύτης. Πρέπει να προσέχουμε τι λέμε, πώς το λέμε, πότε το λέμε, γιατί ακούμε ο ένας τον άλλο. 
Θέλω να κλείσω αυτήν τη σύντομη παρέμβασή μου λέγοντας το εξής. Άκουσα τον Πρόεδρο Ομπάμα προχθές που ξαναορκίστηκε και μιλούσε στο αμερικανικό κοινοβούλιο και έλεγε «we are the greatest nation on earth», «είμαστε το μεγαλύτερο έθνος στον κόσμο». Το μεγαλύτερο έθνος στον κόσμο είμαστε οι Έλληνες αλλά το έχουμε ξεχάσει, το έχουμε κουρελιάσει, έχουμε υποστεί ταπεινώσεις, έχουμε υποστεί αναξιοπρέπειες και έχουμε υποστεί ντροπές, από ανθρώπους στους οποίους κάποτε δώσαμε τα κλειδιά αυτής της πατρίδας και τώρα το μετανιώνουμε πικρά. 
Ευχαριστώ. 
(Χειροκροτήματα από την πτέρυγα των Ανεξάρτητων Ελλήνων)</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Το λόγο έχει ο Κοινοβουλευτικός Εκπρόσωπος της Χρυσής Αυγής κ. Χρήστος Παππάς.</ChairmanSpeech> 
<Speech><Parlmember>ΧΡΗΣΤΟΣ ΠΑΠΠΑΣ</Parlmember>: Ευχαριστώ, κύριε Πρόεδρε.
Κύριε Υπουργέ, καταπέλτης ήταν ο συναγωνιστής μας κ. Παναγιώταρος σήμερα και δεν απαντήσατε στα ερωτήματά του, όπως παρατηρώ ότι δεν απαντάτε και στα ερωτήματα των υπολοίπων αγορητών και Κοινοβουλευτικών Εκπροσώπων της Αντιπολίτευσης. Δεν σας βλέπω και με ζέση να κρατάτε σημειώσεις σε αυτά που λέμε για να απαντήσετε. Τα θυμόσαστε όλα; Ωραία! 
Εγώ συμπληρωματικά στην αγόρευση του κ. Παναγιώταρου θέλω να πω ότι μετά και παρ’ όλες τις τελευταίες αποκαλύψεις για τους λανθασμένους υπολογισμούς των δανειστών σας, εσείς ακολουθείτε…</Speech>
<Speech><Parlmember>ΧΡΗΣΤΟΣ ΣΤΑΪΚΟΥΡΑΣ</Parlmember> (Αναπληρωτής Υπουργός Οικονομικών): Δεν το παρακολουθήσατε.</Speech> 
<Speech><Parlmember>ΧΡΗΣΤΟΣ ΠΑΠΠΑΣ</Parlmember>: Σας παρακολουθώ από την τηλεόραση.</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Κύριε Υπουργέ, μισό λεπτό. Ή ζητάτε το λόγο ή δεν τον ζητάτε.</ChairmanSpeech>
<Speech><Parlmember>ΧΡΗΣΤΟΣ ΣΤΑΪΚΟΥΡΑΣ</Parlmember> (Αναπληρωτής Υπουργός Οικονομικών): Ούτε ένα ερώτημα δεν έχασα.</Speech>
<Speech><Parlmember>ΧΡΗΣΤΟΣ ΠΑΠΠΑΣ</Parlmember>: Σας παρακολουθώ από την τηλεόραση. 
Είστε Υφυπουργός που κάνει τη βρώμικη δουλειά. Είναι απούσα η Κυβέρνηση, απόντες του ΠΑΣΟΚ, απόντες της Νέας Δημοκρατίας.</Speech> 
<Speech><Parlmember>ΧΡΗΣΤΟΣ ΣΤΑΪΚΟΥΡΑΣ</Parlmember> (Αναπληρωτής Υπουργός Οικονομικών): Ένα ερώτημα του συναδέλφου σας δεν άκουσα.</Speech> 
<Speech><Parlmember>ΧΡΗΣΤΟΣ ΠΑΠΠΑΣ</Parlmember>: Θα το ακούσετε τώρα.</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Κύριε Υπουργέ, σας παρακαλώ, μη διακόπτετε.</ChairmanSpeech>  
<Speech><Parlmember>ΧΡΗΣΤΟΣ ΠΑΠΠΑΣ</Parlmember>: Θα σας φέρω τα Πρακτικά. Τίποτα δεν είπατε και μάλιστα όχι μόνο αυτό αλλά ομολογείτε και την απουσία πολιτικής. 
Ο Κοινοβουλευτικός Εκπρόσωπος κ. Βορίδης, σε μία έξαρση ειλικρίνειας παραδέχθηκε και είπε: «Δεν κάνουμε τίποτα. Και τι κάναμε για αυτό; Και τι κάναμε για το άλλο; Τίποτα». Το είπε μόνος του. Μόνοι σας βγάζετε τα μάτια σας σε στιγμές ειλικρίνειας. Αφού και εσείς καταλαβαίνετε ότι η πολιτική σας είναι λάθος, βλακωδώς συνεχίζετε να την ακολουθείτε. Έχετε ένα πείσμα επικίνδυνο. Και μόνοι σας το καταλαβαίνετε, «βγήκε ο πολλαπλασιαστής λάθος. Δεν κάνουμε τίποτα. Ακολουθούμε αυτήν τη βλακώδη πολιτική». Μόνοι τους τα λένε οι Ευρωπαίοι, οι δανειστές «κάναμε λάθος». Εσείς δεν κάνατε λάθος, δεν έχετε την παρρησία και το θάρρος να πείτε «ναι, κύριοι, ακολουθήσαμε μέχρι τώρα μία λανθασμένη πολιτική. Πρέπει να την αλλάξουμε». Το μόνο που σας ενδιαφέρει, είναι οι τράπεζες και το κούρεμα. Κομμώτριες των τραπεζών έχετε γίνει. Τι κούρεμα; Περμανάντ κάνατε στις τράπεζες. 
Ακούστε με –αν θέλετε- με ηρεμία. Ακολουθείτε, λοιπόν, ένα λανθασμένο δρόμο, που για εμάς είναι μονόδρομος. Λέτε ότι στο τέλος του τούνελ υπάρχει κάποιο ίχνος φωτός. Το τοποθετείτε στα τέλη του 2014. 
Τις ίδιες υποσχέσεις για το φως στο τούνελ τις έχει ξανακούσει ο λαός. Είναι τακτική σας. Ρίχνετε ένα κόκαλο ελπίδας, λέτε «ας πετάξουμε κάτι τώρα να τσιμπήσει ο λαός» και να πει «δεν βαριέσαι, κάτι καλό θα γίνει» και μετά προχωρείτε ανενόχλητοι στις μεθοδεύσεις σας. Μεθόδευση της πολιτικής σας είναι αυτή η κύρωση σήμερα. 
Ακολουθείτε προκρούστειες μεθόδους. Τεντώνετε τον ελληνικό λαό σε ένα μνημονιακό κρεβάτι. Παίζετε με τις αντοχές του ελληνικού λαού μέχρι τελικής εξόντωσης. Παίζετε, όμως θα το μετανιώσετε. Κάποια στιγμή ο λαός θα σηκωθεί από το κρεβάτι. 
Θα σας πω ένα υπαρκτό γεγονός. Πήγα σε μία τετραμελή οικογένεια, που είχε στο ψυγείο της ένα αβγό και ένα εβαπορέ, τα οποία θα κρατούσε μία εβδομάδα. Θα αραίωνε το γάλα λίγο-λίγο. Κυκλοφορείτε έξω; Ο κόσμος έξω πεινάει. Έκανα το καθήκον μου ως Έλληνας και κακώς το λέω. Όμως, ξέρετε τι τους είπα; «Το αβγό μην το μαγειρέψετε, αφήστε το να κλουβιάσει. Θα σας χρειαστεί, και αβγό και πέτρα μαζί». 
Αν πιστεύαμε σε σας, στις μνημονιακές κυβερνήσεις σε όσα λέτε η Ελλάδα θα είχε επιστρέψει ήδη στις προσφιλείς σας αγορές, αν τα μέτρα που λαμβάνατε είχαν μία λογική και η Ελλάδα ήταν στο δρόμο της ανάκαμψης, τότε όλα θα ήταν καλά, όμως δεν είναι. Ο λαός –το είπαν και άλλοι προλαλήσαντες- βυθίζεται στην ανεργία, στην απόγνωση και εσείς του πουλάτε συνέχεια το ίδιο παραμύθι. 
Μεσοπρόθεσμο, λοιπόν. Φυσικά δεν πιστεύω να προσβλέπετε σε κάποια θετική ψήφο της Χρυσής Αυγής. Ένα μεγάλο ολοστρόγγυλο «όχι» θα εισπράξετε και σήμερα.  
Εμείς στη Χρυσή Αυγή, είμαστε οι μόνοι με ξεκάθαρο λόγο, που εμμένουμε στη μοναδική εθνική πολιτική που λέγεται «καταγγελία του μνημονίου». Είναι η εθνική πολιτική που πρέπει επειγόντως να εφαρμόσουμε. 
Το μνημόνιο οδηγεί στη καταστροφή. Το βλέπετε και εσείς, το βλέπουν όλοι. Ακόμα και μεταξύ σας το ψιθυρίζετε αλλά το ψιθυρίζετε «off camera», να μην ακούγεται. Και εσείς το παραδέχεστε. Το μνημόνιο είναι καταστροφικό. Γιατί επιμένετε; Εξυπηρετείτε τα ελληνικά συμφέροντα με αυτήν την επιμονή σας; Το πιστεύετε αυτό; Αγωνίζεστε, πραγματικά, για το καλό του ελληνικού λαού; 
Ένας πολύ καλά φυλασσόμενος πολιτικός της συγκυβέρνησής σας -απουσιάζει αυτήν τη στιγμή δυστυχώς, ήθελα να με ακούσει, τον άκουσα και εγώ με προσοχή- και ένας φιλόδοξος Βουλευτής της συγκυβέρνησης -επώνυμα να το πω, ο κ. Χρυσοχοΐδης- με πολύ θράσος, ενώ ψήφισε το μνημόνιο και είναι συνυπεύθυνος για όσα συμβαίνουν αυτήν τη στιγμή στο τόπο μας, έρχεται και μας λέει τώρα -μεταφέρω λόγια από συνέντευξη του κ. Χρυσοχοΐδη- τα εξής: 
«Εκτιμώ ότι υπάρχει ένα μεγάλο ζήτημα το οποίο η Κυβέρνηση θα δει σύντομα και θα πρέπει να το αντιμετωπίσει. Αυτό είναι το θέμα των τραπεζών. Δεν μπορούμε να υπάρχουμε ως οικονομία χωρίς αυτές. Μέσα στο επόμενο εξάμηνο, είμαι βέβαιος ότι θα έχουν λυθεί όλα αυτά τα θέματα. Είμαι οπαδός της γρήγορης ανάκαμψης, γιατί υπάρχει και ο δρόμος της μεγάλης και βαθιάς ύφεσης για πολλά χρόνια και τότε είναι βέβαιο ότι θα πεθάνουν πολλοί άνθρωποι από τη φτώχεια και κοινωνικά μια ολόκληρη γενιά». Τάδε έφη Χρυσοχοΐδης.
Αυτός, δηλαδή, ο θρασύς πασόκος, ο δήθεν σοσιαλιστής που δεν έχει διαβάσει το μνημόνιο, αλλά το ψήφισε και ψήφισε και τα επόμενα μνημόνια και θα ψηφίσει τώρα το μεσοπρόθεσμο, όπως μας είπε, μας κάνει αναλύσεις για τις συνέπειες του μνημονίου, με περισσό θράσος, χωρίς αιδώ. Λέει ότι λόγω του μνημονίου που ο ίδιος ψήφισε, θα πεθάνουν πολλοί Έλληνες και θα καταστραφεί μια ολόκληρη γενιά! Δικός σας τα είπε, της συγκυβέρνησης, σε συνέντευξη. Μπείτε και λίγο στα you tube, το έχετε εσείς. Ας πάρουμε τα πράγματα με τη σειρά. 
Στις 25 Ιανουαρίου, καταθέσαμε μια ερώτηση στην οποία δεν έχετε απαντήσει ούτε και ο Υπουργός σας. Το λέμε εισαγωγικά πριν θέσουμε το ερώτημα αυτής της ερώτησης, στην οποία, όπως είπα, δεν έχετε απαντήσει ακόμα.
Το βασικό αίτιο της σημερινής τραγικά διαμορφωθείσας κατάστασης στην οικονομία της χώρας, σύμφωνα με μελέτη του Διευθυντή του Ερευνητικού Τμήματος του Διεθνούς Νομισματικού Ταμείου Ολιβιέ Μπλανσάρ, είναι ότι υπήρξε ένα σφάλμα σε ένα συντελεστή της οικονομίας, γνωστό ως πολλαπλασιαστή, που θα έπρεπε να είχε εκτιμηθεί στα επίπεδα του 0,9 έως και 1,7 αντί για το 0,5. Μάλιστα, αναφέρεται ότι στο «Πανόραμα της Παγκόσμιας Οικονομίας», που δημοσιεύτηκε από το ΔΝΤ τον Οκτώβριο του 2012, η ανωτέρω μεταβολή του συντελεστή ήταν ήδη γνωστή και παρ’ όλα αυτά, δεν ελήφθη υπ’ όψιν κατά τη διαδικασία κατάρτισης των νέων πακέτων μέτρων.
Ερωτήσαμε, λοιπόν, τον κύριο Υπουργό τα εξής. Πρώτον, κατά τη διάρκεια των διαπραγματεύσεων για την κατάρτιση του νέου πακέτου μέτρων και μέχρι την ψήφισή τους από το ελληνικό Κοινοβούλιο, γνώριζε για τον εν λόγω συντελεστή τη σημασία του για τα αποτελέσματα των μέτρων στην εθνική οικονομία και το γεγονός του μη υπολογισμού του από το επιτελείο της τρόικας;
Δεύτερον, προτίθεται να θέσει τους δανειστές προ των ευθυνών τους, για την κατάσταση που έχει δημιουργηθεί στην πατρίδα μας εξαιτίας των συνεχών λανθασμένων οικονομικών μέτρων δημοσιονομικής προσαρμογής και να επιδιώξει την καταβολή ανάλογης αποζημίωσης;
Την έχω την ερώτηση. Άμα θέλετε, να σας την δώσω να την μελετήσετε και να δούμε τι θα μας απαντήσετε.
Τρίτον, ποιος έχει την ευθύνη για την υιοθέτηση του λανθασμένου πολλαπλασιαστή στο εφαρμοζόμενο πρόγραμμα; Να βρούμε τον υπεύθυνο. Οι πιέσεις των πιστωτών που υιοθετήθηκαν άκριτα, ή η ανικανότητα των Ελλήνων ομολόγων τους, αξιωματούχων, τεχνοκρατών, οικονομολόγων; Τα genius, οι οικονομολόγοι, κατανόησαν τη λειτουργία του συντελεστή αυτού στην ελληνική οικονομία; Το γνωρίζετε το θέμα ή η οικονομία μας είναι ένα ραντεβού στα τυφλά; Πού βαδίζετε; Ούτε και εσείς ξέρετε πού βαδίζετε.
Σας ερωτώ, λοιπόν, τώρα και κάνω έκκληση στη λογική και τον πατριωτισμό, τον οποίο δεν αμφισβητούμε. Ίσως υπάρχουν ακόμα ψήγματα πατριωτισμού στους Βουλευτές της συγκυβέρνησης αλλά και των άλλων κομμάτων. Υπάρχουν κάποια ψήγματα πατριωτισμού, το παίζουν μερικοί αντιμνημονιακοί, βγαίνουν στα κανάλια, λένε κάποια πράγματα αντιμνημονιακά αλλά έρχονται εδώ μέσα και ψηφίζουν. Θέλουν να τα έχουν καλά με τις περιφέρειες τους, να εξασφαλίζουν ψηφαλάκια, εδώ όμως κάνουν πάλι τη βρώμικη δουλειά, ψηφίζουν τα μνημόνια.
Ρωτώ, λοιπόν, το εξής. Θα εγκρίνετε το μεσοπρόθεσμο, κύριοι, γνωρίζοντας -όχι με τα δικά μας κριτήρια, των εθνικιστών αλλά με τα δικά σας, τα οικονομικά και πολιτικά κριτήρια- ότι είναι εντελώς λάθος; Σας διάβασα πριν από λίγο την τοποθέτηση. Είδαμε πού οδήγησε η πολιτική σας από το 2010 και μετά. Αυτή η πολιτική ήταν εξαρχής με ομολογία αυτών που την χάραξαν, ένα λάθος. Η συγκυβέρνηση, λοιπόν, γιατί επιμένει στην ίδια πολιτική;
Οι δανειστές και του κ. Παπανδρέου και του κ. Σαμαρά, οι ίδιοι δανειστές ομολόγησαν ότι έκαναν λάθος. Εσείς γιατί εμμένετε; Να σας πω και κάτι άλλο; Γιατί δεν εκμεταλλεύεστε αυτήν την ομολογία των δανειστών; Γιατί είστε συνέχεια «yes, men». «Yes, men» είστε, ό,τι σας πουν.
Μας είπε ο κύριος Πρωθυπουργός ότι έκανε επαναδιαπραγμάτευση. Ποια επαναδιαπραγμάτευση; Μας κοροϊδεύει; Κοροϊδεύει και τη λογική του ελληνικού λαού. Τίποτα δεν κάνετε. Θα έρθουν πάλι το Μάρτιο οι τροϊκανοί, θα θέσουν πάλι εκβιαστικά διλήμματα. Πάλι το ίδιο παραμύθι, πάλι διλήμματα για νέες μειώσεις, για απολύσεις. Πάλι η ελληνική Κυβέρνηση τι θα κάνει; Θα εκβιάζει τον ελληνικό λαό. Θα πει «ή μνημόνιο ή χάος». Θα περιγράφουν σκηνές τρόμου, οι λεηλασίες, οι τράπεζες, το ένα, το άλλο, για να φοβίσουν τον ελληνικό λαό και πάλι. Πολιτική του φόβου εφαρμόζετε.
Τι να σας πω; Να σας κρίνει ο Θεός! Όμως, πρώτα θα σας κρίνει ο λαός.</Speech>
<Speech><Parlmember>ΧΡΗΣΤΟΣ ΣΤΑΪΚΟΥΡΑΣ</Parlmember> (Αναπληρωτής Υπουργός Οικονομικών): Κύριε Πρόεδρε, μπορώ να έχω το λόγο;</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Ορίστε, κύριε Υπουργέ, έχετε το λόγο.</ChairmanSpeech>
<Speech><Parlmember>ΧΡΗΣΤΟΣ ΣΤΑΪΚΟΥΡΑΣ</Parlmember> (Αναπληρωτής Υπουργός Οικονομικών): Έχω μάθει να σέβομαι όλες τις πτέρυγες του ελληνικού Κοινοβουλίου αλλά να μη δημιουργούνται και εντυπώσεις. Σήμερα ειδικά, όταν τελείωσαν οι ομιλητές, οι εισηγητές και οι ειδικοί αγορητές, απάντησα σε όλους και ονομαστικά και στον δικό σας εκπρόσωπο. Απλά όταν μιλάτε, φεύγετε μετά.</Speech>
<Speech><Parlmember>ΧΡΗΣΤΟΣ ΠΑΠΠΑΣ</Parlmember>: Δεν μας καλύπτει η δική σας τοποθέτηση.</Speech>
<Speech><Parlmember>ΧΡΗΣΤΟΣ ΣΤΑΪΚΟΥΡΑΣ</Parlmember> (Αναπληρωτής Υπουργός Οικονομικών): Άλλο αν σας καλύπτει. Όμως, απάντησα. Το λέω, επειδή είπατε ότι με παρακολουθήσατε.</Speech>
<Speech><Parlmember>ΧΡΗΣΤΟΣ ΠΑΠΠΑΣ</Parlmember>: Αυτά που λέτε πρέπει να μείνουν στα χαρτιά, για την καλή ώρα που θα έρθει.</Speech> 
<Speech><Parlmember>ΧΡΗΣΤΟΣ ΣΤΑΪΚΟΥΡΑΣ</Parlmember> (Αναπληρωτής Υπουργός Οικονομικών): Επειδή μου είπατε ότι με παρακολουθήσατε, σε όλα τα ερωτήματα που θέσατε απάντησα στην ομιλία μου. Πέντε λεπτά αφιέρωσα και απάντησα ακριβώς σε όλα τα ερωτήματα, τα οποία θέτετε στην τοποθέτησή σας. Δεν σας κάλυψαν; Τα παρακολουθήσατε;</Speech> 
<Speech><Parlmember>ΧΡΗΣΤΟΣ ΠΑΠΠΑΣ</Parlmember>: Εμένα μπορεί να μη με καλύψατε. Την τρόικα την καλύψατε.</Speech> 
<Speech><Parlmember>ΧΡΗΣΤΟΣ ΣΤΑΪΚΟΥΡΑΣ</Parlmember> (Αναπληρωτής Υπουργός Οικονομικών): Σε κάθε περίπτωση, μη δημιουργείτε εντυπώσεις. Σεβόμαστε και απαντάμε.</Speech> 
<Speech><Parlmember>ΧΡΗΣΤΟΣ ΠΑΠΠΑΣ</Parlmember>: Άξιος ο μισθός σας!</Speech> 
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Το λόγο έχει ο Κοινοβουλευτικός Εκπρόσωπος της Δημοκρατικής Αριστεράς κ. Νικόλαος Τσούκαλης.</ChairmanSpeech>
<Speech><Parlmember>ΝΙΚΟΛΑΟΣ ΤΣΟΥΚΑΛΗΣ</Parlmember>: Ευχαριστώ, κύριε Πρόεδρε. 
Κυρίες και κύριοι συνάδελφοι, το συμπέρασμα από τη σημερινή συζήτηση είναι ότι, δυστυχώς, φαίνεται σαν να μην πέρασε μια ημέρα από τις ημέρες εκείνες του Σεπτεμβρίου, του Οκτωβρίου και του Νοεμβρίου, όταν είχαμε αυτές τις θυελλώδεις συνεδριάσεις, τις θυελλώδεις αντιπαραθέσεις, σε σχέση με το μέλλον αυτής της χώρας. Κι όμως, κυρίες και κύριοι συνάδελφοι, έχει τρέξει πάρα πολύ νερό στο ποτάμι. Έχει κυλήσει πάρα πολύ νερό και αν θέλουμε να προσφέρουμε κάτι σ’ αυτήν τη χώρα, καλό θα είναι να αναπροσαρμόσουμε την επιχειρηματολογία μας από εδώ και πέρα και να αρχίσουμε να μιλάμε για το αύριο.
Ακούστηκε μια γενική αναφορά σ’ αυτήν εδώ την Αίθουσα. Αναφέρθηκε η φράση «αλλαγή πολιτικής». Μίλησαν για αλλαγή πολιτικής εδώ και τώρα. Κυρίες και κύριοι συνάδελφοι, ναι, πρέπει να υπάρξει αλλαγή πολιτικής. Όμως, σε ποιο επίπεδο πρέπει να αλλάξει η πολιτική; Η αλλαγή πολιτικής είναι πανευρωπαϊκό αίτημα. Η αλλαγή πολιτικής είναι παγκόσμιο αίτημα. Τίθεται στην ημερήσια διάταξη, εδώ και τώρα. Η τακτική, η λογική και η φιλοσοφία της ύφεσης, η μονεταριστική άποψη που έχει επιβάλει –δυστυχώς παγκοσμίως- τα τελευταία χρόνια η γερμανική εμμονή, πρέπει να αλλάξει. 
Όμως, αυτό θα πρέπει να το διαμορφώνουμε, να το διατυπώνουμε και να το λέμε ευθέως. Δεν χρειάζεται κάποιοι να γινόμαστε βασιλικότεροι του βασιλέως. Πρέπει να λέμε τα πράγματα ως έχουν. Το πρόγραμμα που ακολουθείται στη χώρα είναι πρόγραμμα υφεσιακό. Είναι πρόγραμμα που στο βάθος του, στο τέλος του, στο τέρμα του, δεν οδηγεί πουθενά. Αυτό το έχουμε πει σαν Δημοκρατική Αριστερά από την πρώτη στιγμή. Έχουμε άποψη του τι σημαίνει αυτό το πρόγραμμα. Καταψηφίσαμε και το πρώτο και το δεύτερο μνημόνιο, το μεσοπρόθεσμο και τους εφαρμοστικούς νόμους. Αρνηθήκαμε να ενταχθούμε στο απολιτικό μόρφωμα του αντιμνημονίου και είπαμε ότι αυτό το πρόγραμμα υπερβαίνεται μόνο, δεν καταγγέλλεται. Είπαμε ότι ο μόνος τρόπος να ανατραπεί αυτή η πολιτική, είναι η χώρα να πάψει να είναι πειραματόζωο, να καταστεί μέρος του προβλήματος ολόκληρης της Ευρώπης και συντονισμένα και ολοκληρωμένα να υπερβούμε την κρίση. 
Θα συζητήσουμε πάνω σ’ αυτήν τη βάση; Διότι παρακολούθησα με πολύ μεγάλη προσοχή τοποθετήσεις αξιοπρεπέστατων και αγαπητών συναδέλφων μέσα σ’ αυτήν την Αίθουσα, που ουσιαστικά περιέγραψαν το απόλυτο αδιέξοδο. Άκουσα την τοποθέτηση του κ. Ανδρουλάκη και με πάρα πολύ μεγάλη προσοχή την τοποθέτηση του φίλου μου Παναγιώτη Λαφαζάνη. Οι τοποθετήσεις και των δυο –και κυρίως του Παναγιώτη Λαφαζάνη- στο συμπύκνωμά τους μιλούσαν για διαπραγμάτευση, για επαναδιαπραγμάτευση, για σκληρή διαπραγμάτευση. 
Πώς αλλιώς μπορώ να βελτιώσω τα πράγματα για το Πρόγραμμα Δημοσίων Επενδύσεων; Συμφωνώ και εγώ. Συμφωνεί και η Δημοκρατική Αριστερά. Σε μια περίοδο κρίσης και ύφεσης, η ιστορία έχει δείξει ότι με την αύξηση των δημοσίων επενδύσεων μπορεί να αντιμετωπισθεί η κρίση. Άκουσα, για παράδειγμα, για το δεύτερο ΕΣΠΑ, ότι δηλαδή είναι λίγα τα χρήματα φέτος, ακόμα λιγότερα θα είναι το 2016 και κάποιοι αναρωτήθηκαν πού θα πάει το πράγμα. Όμως, μιλάμε για το ΕΣΠΑ, το οποίο εξασφαλίσαμε.
Επίσης, αναφέρθηκε στην ανακεφαλαιοποίηση των τραπεζών που αποτελεί ένα κρίσιμο ζήτημα. Ακόμη, αναφέρθηκε στη διαχείριση-αντιμετώπιση του τεράστιου προβλήματος του ιδιωτικού χρέους. 
Όμως εδώ, υπάρχει ένα κρίσιμο ζήτημα. Όλα αυτά τα συζητάμε και τα διεκδικούμε εν κενώ ή τα διεκδικούμε μέσα σε αυτό το oλοκλήρωμα το οποίο συμμετέχουμε και το οποίο είναι η Ευρωπαϊκή Ένωση;
Ας δούμε, λοιπόν, κυρίες και κύριοι συνάδελφοι, τι έχουμε αυτήν τη στιγμή. Έχουμε ένα βασικό πλεονέκτημα που έγκειται, στο ότι κανένας δεν αμφισβητεί τη σταθεροποίηση της χώρας μας μέσα στην Ευρώπη και μέσα στο ευρώ. Αυτό είναι το μεγάλο επίτευγμα. Είναι ο πρώτος σταθμός της πορείας μας. Εδώ, λοιπόν, κάνουμε τον πρώτο απολογισμό και ερχόμαστε να μιλήσουμε για  το επόμενο διάστημα. 
Εδώ, λοιπόν, θα αρχίσουν τα πράγματα να ξεκαθαρίζουν. Εδώ, θα πρέπει ο καθένας να συζητά επί του συγκεκριμένου και να προδιαγράφει τι μοντέλο κοινωνίας θέλουμε, με ποιους συσχετισμούς δύναμης και τι συγκεκριμένα πρέπει να αποτυπώσουμε στην πορεία μας για μια νέα Ελλάδα. Και ξέρετε, εδώ, ένα είναι το σημείο και το επίπεδο πάνω στο οποίο μπορούμε να συνεννοηθούμε, γιατί σε αυτό το σημείο βρίσκεται η χώρα. Αυτό το σημείο, λοιπόν, είναι να γίνει η χώρα ένα κανονικό κράτος και να ενσωματωθεί, πραγματικά, στις αναπτυγμένες χώρες της Ευρώπης, γιατί αυτή εδώ η χώρα ποτέ δεν πλησίασε έστω, δεν άγγιξε τις βασικές διαχρονικές αρχές είτε του Διαφωτισμού είτε των αρχών της Γαλλικής Επανάστασης. Δυστυχώς, εδώ βρισκόμαστε. Γι’ αυτό και πρέπει να συζητήσουμε τα αυτονόητα και πρέπει να αποφασίσουμε. Και εδώ, θα είναι το μεγάλο στοίχημα των επόμενων μηνών και ετών. Εάν αυτά δεν τα αντιμετωπίσουμε, θα έχουμε τεράστιο πρόβλημα.
Κυρίες και κύριοι συνάδελφοι, πριν από λίγες ώρες, ολοκληρώθηκε η συνάντηση των τριών πολιτικών Αρχηγών. Εκεί συζητήθηκαν κορυφαία ζητήματα που θα απασχολήσουν την επόμενη μέρα όλους μας. 
Η συζήτηση, λοιπόν, αφορούσε θέματα, όπως είναι η ανεργία, το ΕΣΠΑ, η παραγωγική ανασυγκρότηση, η ανασυγκρότηση του δημοσίου τομέα. Βέβαια, το θέμα είναι τι ακριβώς θέλουμε να κάνουμε, όσον αφορά αυτά τα κορυφαία ζητήματα της επόμενης μέρας. 
Πρώτα απ’ όλα, θα πρέπει να πάψει πλέον η καταστροφολογία, λες και υπάρχει κάποιος Βουλευτής μέσα σε αυτήν την Αίθουσα, που να μην ξέρει τι συμβαίνει στην κοινωνία και να μην ξέρει, πραγματικά, την απόγνωση των πολιτών. Όμως, εδώ θα πρέπει να δώσουμε απαντήσεις. Εάν δεν δώσουμε απαντήσεις και απλώς περιγράφουμε, τότε κάνουμε ρεπορτάζ. Και αυτή εδώ η Αίθουσα, δεν είναι για να κάνουμε ρεπορτάζ αλλά για να δίνουμε απαντήσεις.
Μία από τις αποφάσεις που πάρθηκαν σήμερα, είναι να μην υπάρχει κανένας Έλληνας ανασφάλιστος, ανεξαρτήτως αν έχει τις προδιαγραφές ή οτιδήποτε άλλο. 
Επίσης, αποφασίστηκε ότι θα πρέπει να γίνει επιμήκυνση του χρόνου καταβολής του επιδόματος ανεργίας. 
Επιπλέον, αποφασίστηκε να δοθούν και στους ελεύθερους επαγγελματίες οι παροχές και όλα τα άλλα προνόμια που έχουν οι άνεργοι, δεδομένου ότι οι ελεύθεροι επαγγελματίες, είναι μια ομάδα συμπολιτών μας που μέχρι τώρα δεν υπήρχε γι’ αυτούς η παραμικρή πρόνοια. Αποφασίστηκε, λοιπόν, να διατεθούν 600 εκατομμύρια για κατάρτιση και επανακατάρτιση ανέργων.
Όσον αφορά τα επιδόματα αναπήρων, ήδη τέθηκε  το θέμα και σύντομα θα ληφθεί η απόφαση.
Ένα άλλο θέμα το οποίο ταλαιπωρεί όλη την Ελλάδα και που μέχρι τώρα ήταν αδιανόητο, είναι ότι λόγω καθυστέρησης συνεδριάσεων του ΚΕΠΑ, χιλιάδες συμπολίτες μας στο μεσοδιάστημα έμεναν δίχως τη σύνταξή τους ή δίχως προνοιακή υποστήριξη. Αυτό σήμερα αποφασίστηκε να λυθεί. 
Επίσης, συζητήθηκαν τα όρια συνταξιοδότησης των αγροτών που βρίσκονται κοντά στο όριο συνταξιοδότησης, δηλαδή αυτοί που γεννήθηκαν το 1948-1949, καθώς και το θέμα του επιδόματος πετρελαίου στους αγρότες. 
Ακόμα, υπάρχει η διαβεβαίωση ότι δεν θα υπάρξουν απολύσεις στο δημόσιο. Και αυτό θα το πούμε για άλλη μια φορά, παρ’ όλο που μέχρι τώρα όσοι το δηλώναμε, προπηλακιστήκαμε. 
Και τέλος, συζητήθηκε και αυτό που χαρακτηρίστηκε από τον Παναγιώτη Λαφαζάνη ως αρνητικό στοιχείο, δηλαδή η προγραμματική σύμβαση για τις τράπεζες, προκειμένου να βοηθήσουν στη ρευστότητα της οικονομίας. Στο σημείο αυτό, θα ήθελα να θυμίσω ότι οι τράπεζες αυτήν τη στιγμή έχουν ένα ιδιόμορφο καθεστώς για την Ελλάδα, δηλαδή βρίσκονται ουσιαστικά υπό δημόσιο έλεγχο.
Αυτό, δηλαδή, δεν πρέπει να το εκμεταλλευτούμε; Δεν πρέπει να  επιβάλουμε κάτι στις τράπεζες λόγω αυτού του καθεστώς; Είναι αδιανόητο και εάν το πετύχουμε θα είναι κακό, άσχημο; Ας το επιδιώξουμε. Αυτές ήταν κάποιες από τις  προτάσεις της Δημοκρατικής Αριστεράς, εκτός των άλλων. 
Τώρα, όσον αφορά το ΕΣΠΑ, το στοίχημα της χώρας, κύριε Υπουργέ, δεν πρέπει να είναι να απορροφηθεί το επόμενο ΕΣΠΑ με τη ρήτρα «ν+3». Το «ν+3» αφορά χώρες οι οποίες δεν έχουν πρόβλημα. Θα το πω παραστατικά. Για την Ελλάδα πρέπει να ισχύσει «ν-3». Πρέπει η εκταμίευση, η υλοποίηση του επόμενου ΕΣΠΑ, του δεύτερου ΕΣΠΑ, να έχει σαφή εμπροσθοβαρή λειτουργία και εάν είναι δυνατόν, η απορρόφηση του μεγαλύτερου μέρους του επόμενου ΕΣΠΑ, να γίνει τα επόμενα τέσσερα χρόνια. Αυτό απαιτεί πολιτική διαπραγμάτευση, απαιτεί ειδική συμφωνία. Είναι στόχος μας να το πετύχουμε. Και πρέπει να πετύχουμε. 
Επίσης, θέλω να πω κάτι άλλο ενδιαφέρον, που έχει σχέση με τη συμμετοχή μας, την κατοχύρωσή μας και τη θέση μας στην Ευρώπη. Οι πληροφορίες λένε ότι στο θέμα της ΑΟΖ θα συνδράμει η Ευρωπαϊκή Ένωση. Ήταν κάτι, το οποίο επιτέλους έπρεπε να έχει γίνει εδώ και πάρα πολλά χρόνια, ότι δηλαδή η ΑΟΖ της Ελλάδας, είναι και ΑΟΖ της Ευρώπης.</Speech> 
<Speech><Parlmember>ΣΤΕΦΑΝΟΣ ΣΑΜΟΪΛΗΣ</Parlmember>: Αυτό θα είναι το καλύτερο.</Speech>
<Speech><Parlmember>ΔΗΜΗΤΡΙΟΣ ΓΕΛΑΛΗΣ</Parlmember>: Δηλώσεις!</Speech>
<Speech><Parlmember>ΝΙΚΟΛΑΟΣ ΤΣΟΥΚΑΛΗΣ</Parlmember>: Ως προς το σχέδιο ανασυγκρότησης. Πραγματικά, δεν  περιποιεί τιμή στη χώρα, κύριε Υπουργέ, ότι ξεκίνησαν τώρα οι διαδικασίες κατάρτισης του σχεδίου ανασυγκρότησης χώρας. Εγώ δεν θα σταθώ στο ποιος φορέας είχε αναλάβει τη μελέτη να την παραδώσει σε έξι μήνες αλλά μόνο και μόνο το ότι τώρα ξεκίνησε, καταδεικνύει το τεράστιο πρόβλημα το οποίο υπάρχει σε αυτήν εδώ τη χώρα. 
Τώρα, να πούμε συγκεκριμένες προτάσεις για να κλείσουμε. Έχουμε καταθέσει ως ΔΗΜΑΡ μια πρόταση, που είναι να αξιοποιηθούν από το δημόσιο εν είδει ενεχύρου -το δημόσιο δηλαδή ως καταπιστευματοδόχος- οι δεσμευμένες καταθέσεις.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
 Κλείνω, κύριε Πρόεδρε.
Ακόμα τη διάταξη δεν την έχουμε δει. Είναι κάποιες εκατοντάδες εκατομμύρια τα μετρητά, κάποια επίσης εκατοντάδες εκατομμύρια η αξία των δεσμευμένων ακινήτων. Είναι ένας πολύ καλός κουμπαράς, προκειμένου να ασκήσουμε κοινωνική πολιτική. 
Η δεύτερη πρόταση που καταθέσαμε, είναι να υπάρχει δυνατότητα εκχώρησης στο δημόσιων, όλων των ανεκτέλεστων αστικών υποθέσεων που βρίσκονται στα χέρια ιδιωτών και κυρίως δικηγορικών γραφείων, οι οποίες δεν μπορούν να εισπραχθούν με κανένα τρόπο. Μιλάμε για πολλά δισεκατομμύρια και μπορεί μέσα από ένα πλαίσιο κινήτρων, αυτά να αξιοποιηθούν από το ίδιο το  δημόσιο. 
Επίσης, το θέμα με τις σχολάζουσες περιουσίες, κάποια στιγμή πρέπει να τελειώσει. Αυτά είναι άλλα δισεκατομμύρια. Να μην πω για τα κληροδοτήματα, να μην πω για τα διακατεχόμενα ακίνητα και τα λοιπά και τα λοιπά. Είναι οι διαδικασίες, οι οποίες πρέπει να κινηθούν πάρα, μα πάρα πολύ γρήγορα, προς αυτήν την κατεύθυνση. 
Κλείνοντας, το παρόν νομοσχέδιο υποδεικνύει το πόση ευελιξία υπάρχει στην ελληνική Κυβέρνηση, εάν, πραγματικά, πετύχει τους στόχους και δουλέψει σωστά, να κάνει αυτό το οποίο είναι ζητούμενο και ποθούμενο από όλους τους Έλληνες, δηλαδή, να κρατήσει την κοινωνία όρθια και υπάρχει αυτή η δυνατότητα και μέσα και από τις αναδιαρθρώσεις του μείγματος των πολιτικών –με την προϋπόθεση βεβαίως το να διατηρηθούν οι στόχοι- και το κυριότερο, μέσα από την αναδιαπραγμάτευση των ίδιων των στόχων.</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Ολοκληρώστε παρακαλώ, κύριε Τσούκαλη.</ChairmanSpeech> 
<Speech><Parlmember>ΝΙΚΟΛΑΟΣ ΤΣΟΥΚΑΛΗΣ</Parlmember>: Τελειώνω, κύριε Πρόεδρε. 
Και κούρεμα χρέους θα έχουμε μεγάλο. Το πότε θα το έχουμε, είναι υπό αμφισβήτηση, γιατί το πλέον πιθανό, είναι να το έχουμε μετά τις γερμανικές εκλογές, αν και η εκτίμηση μου είναι ότι θα το έχουμε και πριν από τις γερμανικές εκλογές. Και το δεύτερο είναι, ότι και ομόλογα θα εκδοθούν και αναπτυξιακά αλλά και διαχείρισης του χρέους, καθώς επίσης και άλλα μέτρα, τα οποία θα τείνουν προς την ομοσπονδιοποίηση της Ευρώπης.  
Σ’ αυτή τη διαδικασία η Ελλάδα θα είναι παρούσα, γιατί απλούστατα επέλεξε η Κυβέρνηση, επέλεξε και η Δημοκρατική Αριστερά ότι κρίσιμο ζήτημα είναι να παραμείνουμε σταθερά στο ζωτικό μας χώρο που είναι η Ευρώπη και η Ευρωζώνη.
Ευχαριστώ πολύ. 
(Χειροκροτήματα από την πτέρυγα της Δημοκρατικής Αριστεράς)</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Το λόγο έχει η κ. Μαρία Διακάκη. Είναι όμως απούσα και διαγράφεται. 
Το λόγο έχει ο κ. Δημήτριος Γελαλής για επτά λεπτά.</ChairmanSpeech>
<Speech><Parlmember>ΔΗΜΗΤΡΗΣ ΓΕΛΑΛΗΣ</Parlmember>: Ευχαριστώ, κύριε Πρόεδρε. 
Η επικαιροποίηση του μεσοπρόθεσμου, αν και δεν συνυπολογίζεται στις άμεσες εξελίξεις, θεωρείται ένα προαπαιτούμενο για να πάρουμε τη δόση των 2,8 δισεκατομμυρίων, τη δόση του Φεβρουαρίου. Βάζει, βέβαια, δεσμευτικές οροφές σε κάθε Υπουργείο για τη διετία 2013-2014, την οποία θα πρέπει ευλαβικά να τηρεί το κάθε Υπουργείο, ανεξάρτητα από τις συνθήκες οι οποίες θα υπάρχουν. Είτε είναι καλές είτε είναι κακές είτε βγαίνει είτε δεν βγαίνει, αυτό θα πρέπει να ισχύσει.
Επαναϋπολογίζει τις δαπάνες για τόκους και την πορεία του χρέους μετά την επαναγορά ομολόγων και καταγράφει θετικές εξελίξεις σε σχέση με το χρέος και την πορεία των ελλειμμάτων, γιατί δεν λαμβάνει υπ’ όψιν τις ανάγκες ανακεφαλαιοποίησης των τραπεζών –που συνεχίζουν να οδηγούν το έλλειμμα σε υψηλότερα ακόμα επίπεδα- καθώς και το τελικό δημοσιονομικό αποτέλεσμα του 2012, αφού δεν είναι γνωστά τα στοιχεία του Δεκεμβρίου. Στηρίζει τις ίδιες δημοσιονομικές προβλέψεις του μεσοπρόθεσμου 2013-2016.  
Επίσης, επανεκτιμά την απόδοση κάποιων μέτρων, ακόμα και του φορολογικού νομοσχεδίου, του τελευταίου νόμου και ομολογείται η αποτυχία των μνημονιακών στόχων. Από το 2014 και μέχρι το 2016 η απόδοση των μέτρων μειώνεται κατά 886 εκατομμύρια ευρώ, κυρίως λόγω της αναπροσαρμογής των φορολογικών στόχων και των συνταξιοδοτικών μέτρων. Το δημοσιονομικό έλλειμμα μαζί με τους τόκους επανακαθορίζεται σε χαμηλότερα επίπεδα, στο 4,3% του ΑΕΠ φέτος έναντι των αρχικών προβλέψεων για 5,3% και 2,3% για το 2016.
Η Κυβέρνηση μετρίασε τις προσδοκίες για το ύψος του πρωτογενούς πλεονάσματος του 2013, το οποίο το τοποθετεί πλέον στο 0,3% αντί για 0,4% του ΑΕΠ που προέβλεπε ο προϋπολογισμός αλλά και σημαντικά μικρότερο πρωτογενές πλεόνασμα σε 3,2 αντί για 4,5 για το 2016. Η απόκλιση αυτή σημαίνει 2,5 δισεκατομμύρια.
Τον Ιανουάριο φέτος η μείωση στα έσοδα από ΦΠΑ και από άλλους έμμεσους φόρους έφτασε το μείον 15%. Η αναθεωρημένη έκδοση του μεσοπρόθεσμου προβλέπει το 2013 αύξηση στους έμμεσους φόρους κατά 174 εκατομμύρια. Γνωστό βέβαια είναι και το γεγονός ότι τον μήνα Ιανουάριο τα έσοδα του κράτους ήταν μειωμένα κατά 340 εκατομμύρια, αν θυμάμαι καλά.
Η φορολογική μεταρρύθμιση που ακόμα εξετάζεται από την Κυβέρνηση και θεωρείται ότι θα είναι η αιχμή του δόρατος για την καταπολέμηση της φοροδιαφυγής, θα έχει μειωμένα οφέλη για τον κρατικό προϋπολογισμό κατά 400 εκατομμύρια σε σχέση με την αρχική πρόβλεψη.
Οι δαπάνες του τακτικού προϋπολογισμού μειώνονται σε σχέση με τις αρχικές προβλέψεις εξαιτίας των μειωμένων δαπανών για τόκους. Παρά τη μείωση των δαπανών για τόκους, η περιστολή των κρατικών δαπανών για την υγεία, για την παιδεία, για το κοινωνικό κράτος κ.λπ., εντείνεται στη διάρκεια της τετραετίας, ενώ φτάνουν πλέον οι πολίτες να χρηματοδοτούν οι ίδιοι τις παροχές αυτές.
Παρά την υπερφορολόγηση, την αύξηση της ανεργίας, τις απολύσεις στους δημοσίους υπαλλήλους, τις περικοπές στους μισθούς και στις συντάξεις, οι εκτιμήσεις για το ΑΕΠ δεν μεταβάλλονται.
Διαβάζω από αυτά τα οποία γράφετε, κύριε Υπουργέ. Θα μιλήσω με αριθμούς. Δεν θα αναφέρω ούτε παρονομαστή, ούτε τίποτα από αυτά που είπε η κ. Πατριανάκου. 
Το χρέος της γενικής κυβέρνησης το 2013 είναι 318,8 δισεκατομμύρια, το 2014 είναι 319 δισεκατομμύρια, το 2015 είναι 322 δισεκατομμύρια και το 2016 είναι 322 δισεκατομμύρια. Μία σειρά από μέτρα τα οποία παίρνετε όλο το προηγούμενο διάστημα και θα συνεχίσετε να παίρνετε και το επόμενο, έχουν ως αποτέλεσμα το 2016 το χρέος να είναι πάλι σε αυτά τα επίπεδα. Θα είναι μη διαχειρίσιμο βέβαια. 
Το ΑΕΠ είναι 183 δισεκατομμύρια για το 2013 και 182 δισεκατομμύρια για το 2014. Παρ’ όλο που το μεγαλύτερο ποσοστό των μέτρων μπαίνει μέσα στο 2013, και φυσιολογικά θα έπρεπε το ΑΕΠ το 2014 -που είναι περίπου στο ένα τρίτο- να συνεχίζει να είναι αυξημένο, ακούμε ότι μειώνεται. Τα δύο επόμενα χρόνια βλέπουμε ότι είναι αυξητικό. 
Το 2013, που ήταν ήδη επιβαρημένο με εμπροσθοβαρή μέτρα, προβλέπεται ένα ακόμη μεγαλύτερο φορολογικό πακέτο και η επιβολή φόρων 2,15 δισεκατομμυρίων  αντί για 1,7 δισεκατομμύρια που αναφέρει το νέο μνημόνιο. 
Η πολιτική σας επικεντρώνεται στη μείωση των δαπανών και όχι στην αύξηση των εσόδων. Ο Κοινοβουλευτικός Εκπρόσωπος εξήγησε το λόγο. Αυτή η πολιτική εφαρμόζεται από την αρχή της διακυβέρνησής σας ή αν το θέλετε, από την αρχή και των προηγούμενων κυβερνήσεων, από την αρχή της οικονομικής κρίσης.
Η πολιτική αυτή δίνει το δικαίωμα και σε κάποιους ομίλους, στη «CITIGROUP» συγκεκριμένα, να προβλέπει νέα επιδείνωση των δημοσιονομικών μεγεθών και να μιλάει και για έξοδο της Ελλάδας από το ευρώ. 
Όσον αφορά στον πολλαπλασιαστή, αν και ήταν λανθασμένος, συνεχίζετε  να τον έχετε και στην καινούργια κατάσταση. Αν θέλατε να δεχθείτε ότι ήταν λάθος, έπρεπε να πάρετε λιγότερα μέτρα εις βάρος των εργαζομένων.
Σε ό,τι αφορά στη ρευστότητα, αναφέρθηκε ο κ. Βορίδης σε ιδιωτικές και δημόσιες τράπεζες. Γνωρίζετε πολύ καλά ότι το πρώτο πακέτο των μέτρων που πήρε η Κυβέρνηση της Νέας Δημοκρατίας, τα 26 δισεκατομμύρια ευρώ, για την ανακεφαλαιοποίηση, είχε σαν αποτέλεσμα η Αγροτική Τράπεζα να δώσει το μεγαλύτερο μέρος σε δάνεια, περίπου το 80% και το υπόλοιπο 20% η Εθνική Τράπεζα. Καμμία ιδιωτική τράπεζα δεν έδωσε ούτε ένα δάνειο.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Σε επτά μήνες έχουμε μακιαβελικά μέτρα σε βάρος του λαού, φορολογικό νομοσχέδιο το οποίο είναι κουτσουρεμένο, έναν αναπτυξιακό νόμο που δεν έχει κατατεθεί, μια μη ανταγωνιστική ελληνική οικονομία και βέβαια μηδέν, θα έλεγα, επενδύσεις. Τι έχουμε λοιπόν; Επί εννιά μήνες οι νέοι πληρώνονται με 510,95 ευρώ κατώτερο μισθό. Η ανεργία στους νέους έχει αυξηθεί στο 61%. Τα στοιχεία της ΕΛΣΤΑΤ για το 2012 αναφέρουν απασχολούμενο προσωπικό 3,6 εκατομμύρια και μεγαλύτερο το μη παραγωγικό κομμάτι κατά 950 χιλιάδες. Με αυτόν τον τρόπο θεωρείται δεδομένη η κατάρρευση των ταμείων το επόμενο χρονικό διάστημα. 
Πανηγυρίζετε για το ΕΣΠΑ, αλλά το θέμα είναι ότι…</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Παρακαλώ, ολοκληρώστε.</ChairmanSpeech>
<Speech><Parlmember>ΔΗΜΗΤΡΗΣ ΓΕΛΑΛΗΣ</Parlmember>: Τελειώνω, κύριε Πρόεδρε.
Το θέμα είναι ότι θα πάρουμε 6,31 δισεκατομμύρια ευρώ από τα 8,38 δισεκατομμύρια ευρώ που δικαιούμαστε σήμερα βάσει του Στόχου 1.
Μέσα σε αυτήν τη λογική βλέπουμε ότι έχουμε το Ταμείο Χρηματοπιστωτικής Σταθερότητας, τα μέλη του διοικητικού συμβουλίου να χρυσοπληρώνονται και το ίδιο και για τα μέλη του ΤΑΙΠΕΔ. Η Κυβέρνηση πρέπει να λάβει σοβαρά υπ’ όψιν τον κοινωνικό πολλαπλασιαστή της ανεργίας, της δυστυχίας, της φτώχειας, της ανέχειας και της απογοήτευσης η οποία επικρατεί στην ελληνική κοινωνία και να σταματήσει πλέον να φορολογεί τα χαμηλά εισοδήματα.
(Χειροκροτήματα από την πτέρυγα του ΣΥΡΙΖΑ-ΕΚΜ)</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Το λόγο έχει η κ. Μαρία Διακάκη αφού μας εξηγήσει κιόλας γιατί διαμαρτύρεται.</ChairmanSpeech>
<Speech><Parlmember>ΜΑΡΙΑ ΔΙΑΚΑΚΗ</Parlmember>: Δεν διαμαρτυρήθηκα, κύριε Πρόεδρε.</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Έτσι μου φάνηκε, ότι διαμαρτυρηθήκατε.</ChairmanSpeech>
<Speech><Parlmember>ΜΑΡΙΑ ΔΙΑΚΑΚΗ</Parlmember>: Απλά ζήτησα να μου κάνετε αυτή την παραχώρηση.</Speech> 
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Καλώς.</ChairmanSpeech>
<Speech><Parlmember>ΜΑΡΙΑ ΔΙΑΚΑΚΗ</Parlmember>: Ευχαριστώ, κύριε Πρόεδρε, για την παραχώρηση που μου κάνετε.
Κυρίες και κύριοι συνάδελφοι, κύριε Υπουργέ, σήμερα καλούμαστε να επικυρώσουμε ένα μεσοπρόθεσμο πλαίσιο δημοσιονομικής στρατηγικής, το οποίο στηρίζεται πάλι σε υποθέσεις και σε εκτιμήσεις. Οι δημοσιονομικές παρεμβάσεις με μέτρα ακραίας λιτότητας στηρίζονται σε προβλέψεις και εκτιμήσεις ανεπιβεβαίωτες από την οικονομική και την κοινωνική πραγματικότητα και επιπλέον, αποδεδειγμένα ελλειμματικές ως προς τη μεθοδολογία και τα στοιχεία που χρησιμοποιούν. 
Η σύνταξη αυτού του επικαιροποιημένου προγράμματος στηρίζεται σε εκτιμήσεις των δημοσιονομικών αποτελεσμάτων του 2012 και δεν συνυπολογίζεται ούτε υπάρχει μια σαφής εικόνα για τις επιπτώσεις από την ανακεφαλαιοποίηση του τραπεζικού κλάδου, που στην ουσία απομυζά κοινωνικούς και αναπτυξιακούς πόρους, καταργεί τον κοινωνικό ρόλο που πρέπει να έχει ένα τραπεζικό σύστημα και υπηρετεί ιδιοτελώς την κερδοσκοπική του λειτουργία. Μια τόσο σοβαρή πολιτική δέσμευση που αφορά την κοινωνία και την οικονομία του τόπου βλέπουμε, δυστυχώς, να εμφανίζεται με προχειρότητες και αριθμητικές μαγγανείες. 
Ουσιαστικά αυτό το πρόγραμμα είναι μια εσπευσμένη νομοθετική ανταπόκριση στις υποτελείς δεσμεύσεις που έχετε αναλάβει εν όψει της έλευσης των ελεγκτών και της αξιολόγησης του πρώτου τριμήνου του 2013, όπως και η απόλυτη πειθάρχηση για τη δόση των 6 δισεκατομμυρίων του δευτέρου τριμήνου. 
Όλο αυτό μοιάζει με μια βιαστική φοιτητική εργασία εν όψει εξετάσεων, με αποσπασματική χρήση στοιχείων μόνο και μόνο για εντυπωσιασμό. 
Αυτή η επικαιροποίηση που βλέπουμε να συνοψίζεται σε δυόμισι σελίδες κειμένου και σε επτά πίνακες στη μορφή του ενός άρθρου περιλαμβάνει εκτιμήσεις, προβλέψεις, συρρικνώσεις του δημοσίου τομέα, δεσμεύσεις περικοπών που αφορούν όμως τις ζωές εκατομμυρίων ανθρώπων και αυτό δεν είναι δυνατόν να περιγράφεται με τη μορφή ουδετέρων πινάκων. 
Εδώ θέλω να κάνω μία παρένθεση και να πω: Άραγε τι απέγιναν αυτοί οι επτακόσιοι είκοσι πέντε δόκιμοι πυροσβέστες, των οποίων η πρόσληψη -ενώ έχουν πετύχει στον διαγωνισμό και έχουν ολοκληρώσει όλες τις διαδικασίες για την πρόσληψή τους- είναι ακόμη στον αέρα, δεν έχει γίνει; Έπρεπε να έχει γίνει μέχρι τέλος του 2012, διότι ο προϋπολογισμός του 2012 είχε τα κονδύλια με τα οποία θα έπρεπε να προσληφθούν. 
Θα ήθελα μία απάντηση στο γιατί καθυστερεί η πρόσληψη αυτών των ανθρώπων και μάλιστα ενώ είμαστε εν όψει μιας εποχής η οποία είναι αντιπυρική –αρχίζει αντιπυρική περίοδος- και ξέρουμε όλοι πολύ καλά τις ελλείψεις στο συγκεκριμένο Σώμα.   
Διατείνεστε ότι μάχεστε για την σωτηρία του τόπου. Ο τόπος, όμως, αυτός αποτελείται από ανθρώπους και όχι από λογιστικά φύλλα, πράγμα που μάλλον σας διαφεύγει. Η πρόσφατη ομολογία του λάθους στο δημοσιονομικό παρανομαστή αποδεικνύει περίτρανα ότι ο μονόδρομος, η μοναδική διέξοδος, η μόνη αποτελεσματική πολιτική για την αποκλιμάκωση αυτού του ουρανοκατέβατου χρέους ήταν απλά, καθαρά ένας μύθος.
Όποια άλλη προσέγγιση λοιδορήθηκε ως μη πραγματική, φανταστική και  ιδιοτελής. Ιδού η επιβεβαίωση των όσων έλεγε ο ΣΥΡΙΖΑ και όσων υποστηρίζει. 
Ο στόχος σας, λοιπόν, δεν είναι η δημοσιονομική εξυγίανση και η αποκλιμάκωση του δημόσιου χρέους. Ο στόχος σας είναι η βίαιη αναδιανομή εισοδήματος και εξουσίας υπέρ του κεφαλαίου. 
Η ηθική των οικονομικών δεικτών έρχεται σε αντίθεση με την ηθική των κοινωνικών αξιών. Επιβάλλετε μια καταστρεπτική πολιτική με βάση τη λογική σας που απαξιώνει καθετί το κοινωνικό, υπηρετεί τον ανταγωνισμό, το κίνητρο του κέρδους και της ισχύος που αγνοεί κοινωνικές, ανθρώπινες αξίες και αποθεώνει αξίες συμφερόντων. 
Για την αποτυχία των μνημονίων δεν φταίει η οικονομική επιστήμη, ούτε η αστοχία ενός υπολογιστικού λάθος στη χρήση των συντελεστών. Φταίει η στρέβλωση της οικονομικής επιστήμης και η προσαρμογή της στις πολιτικές σκοπιμότητες του νέου φιλελευθερισμού. Η δημιουργική λογιστική σας δεν είναι μόνον απάτη, αλλά αποδείχθηκε μέσο τρομοκράτησης και πολιτικής χειραγώγησης. Οι δημοσιονομικές παρεμβάσεις που συσσωρεύονται στους πίνακές σας αφορούν μειώσεις αριθμού συμβασιούχων στη Δημόσια Διοίκηση, περικοπές μισθολογίων, μειώσεις προσλήψεων, μειώσεις δαπανών και χρηματοδοτήσεων από την παιδεία ως την υγεία. 
Τα μέτρα που εισάγετε δεν έχουν καμμία κοινωνική νομιμοποίηση και έτσι στοχοποιούνται οι δημοκρατικοί κανόνες άσκησης πολιτικής. 
Για να λειτουργήσει αυτή η πολιτική της απο-ανάπτυξης, της συμπίεσης και της απαξίωσης των δυνάμεων της εργασίας απαιτείται η συρρίκνωση της δημοκρατίας. Η προσήλωση στους ισολογισμούς κερδοφορίας είναι μια επικίνδυνη ιδεοληψία και πρακτική σε βάρος της ιστορίας της δημοκρατίας, των κοινωνικών και πολιτικών ελευθεριών και δικαιωμάτων. Η ανατροπή των μνημονιακών πολιτικών για μας δεν είναι ένας στενά οικονομικός στόχος. Αποτελεί και κοινωνικό και ιστορικό αίτημα, προαπαίτηση για μια διαφορετική και υγιή ανάπτυξη με πυρήνα τις κοινωνικές ανάγκες. 
Αυτό όμως απαιτεί την ύπαρξη δημοκρατικών ελευθεριών, κράτους δικαίου, έτσι ώστε η ανασυγκρότηση της κοινωνίας να είναι υπόθεση της ίδιας της κοινωνίας. Γι’ αυτό εμείς δεν μπορούμε να συμβάλουμε με εποικοδομητικές προτάσεις σε ένα τέτοιο επικαιροποιημένο πρόγραμμα, που αγνοεί στο σύνολό του τον παράγοντα άνθρωπο και περιορίζεται σε αριθμούς και λογιστικούς υπολογισμούς. 
Για να απαντήσω στη συνάδελφο, κυρία Πατριανάκου, εμείς προσπαθούμε για την αυριανή Ελλάδα που επικαλέστηκε. Αλλά θα είναι μια Ελλάδα που θα έχει επίκεντρο τον άνθρωπο και όχι τους αριθμούς. 
Ευχαριστώ πολύ.</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Το λόγο έχει ο κ. Ευάγγελος Διαμαντόπουλος.</ChairmanSpeech>
<Speech><Parlmember>ΕΥΑΓΓΕΛΟΣ ΔΙΑΜΑΝΤΟΠΟΥΛΟΣ</Parlmember>: Ευχαριστώ πολύ, κύριε Πρόεδρε.
Κυρίες και κύριοι Βουλευτές, κύριε Υπουργέ, επιμένετε και εσείς και η Κοινοβουλευτική Ομάδα της Νέας Δημοκρατίας και οι υπόλοιποι της τρικομματικής συγκυβέρνησης να προσπαθείτε να πείσετε τον ελληνικό λαό ότι δεν έχουμε πρόγραμμα και πρόταση. 
Έχουμε, όπως ακούστηκε για δέκα μέρες, δέκα μήνες και δέκα χρόνια. Το ανακοινώσαμε στην Αθηναΐδα, το ανακοίνωσε ο Πρόεδρός μας και το εξειδίκευσαν σε επιμέρους τομείς η συντρόφισσα Σακοράφα, οι σύντροφοι Δραγασάκης, Δρίτσας και Λαφαζάνης. Είναι πολύ πιο περιεκτικό και εκτενές από τα δέκα και οκτώ σημεία τα οποία πετάξατε στον κάλαθο των αχρήστων την επομένη της ημέρας που σας εμπιστεύτηκε ο ελληνικός λαός.
Σχετικά με την επικαιροποίηση του μεσοπρόθεσμου σχεδίου δημοσιονομικής σταθερότητας, την πολιτική που ακολουθείτε και τον τρόπο με τον οποίο αυτή υλοποιείται, θα πρέπει να τονίσω το σημαντικότερο, κατά τη γνώμη μου, στοιχείο. Το πρόγραμμα, λοιπόν, που με τόσο σθένος στηρίζετε, είναι ένα πρόγραμμα υπολογισμένο σε λάθος βάση. Ένας λάθος υπολογισμός είναι το θεμέλιο πάνω στο οποίο η σημερινή Κυβέρνηση έχτισε και χτίζει την πολιτική της, μια πολιτική άγριας λιτότητας, μια πολιτική καταστροφική για την ελληνική κοινωνία, αδιέξοδη για τον κόσμο της εργασίας και της νεολαίας, καταστρεπτική για τη δημόσια και δωρεάν υγεία και παιδεία, μια πολιτική που δεν λαμβάνει υπ’ όψιν της το μέγεθος της ανθρωπιστικής κρίσης στην οποία έχετε φτάσει την ελληνική κοινωνία. 
Η τρικομματική σας Κυβέρνηση έχει ως μοναδικό τρόπο επιβολής αυτού του  καταστροφικού σχεδίου στην κοινωνία την τρομοκράτηση, χρησιμοποιώντας ως κατασταλτικό μηχανισμό την Ελληνική Αστυνομία. Αυτή η έλλειψη διαύλου επικοινωνίας με την κοινωνία και η αναβάθμιση του ρόλου των ΜΑΤ από πλευράς σας τους έχει οπλίσει με ένα περίσσιο θράσος, έτσι ώστε να δρουν συνεχώς υπερβαίνοντας το καθήκον τους, νιώθοντας πως καλύπτονται από μία ιδιότυπη ασυλία, καθώς αντιλαμβάνονται πως χωρίς αυτούς δεν μπορείτε να σταθείτε ούτε ένα λεπτό στη διακυβέρνηση της χώρας για να ολοκληρώσετε το απεχθές έργο σας.
Την προηγούμενη βδομάδα οι νέοι και οι νέες του ΣΥΡΙΖΑ-ΕΚΜ μαζί και εγώ με το σύντροφο Βουλευτή Κώστα Μπάρκα δεχτήκαμε απρόκλητη επίθεση από τα ΜΑΤ και αυτό διότι τολμήσαμε να διαμαρτυρηθούμε στο Γενικό Γραμματέα του Υπουργείου Οικονομικών για τις δηλώσεις του με τις οποίες ξεδιπλώθηκε το στρατηγικό σχέδιο της Κυβέρνησης που ακολουθείται εδώ και πολύ καιρό: Κατάργηση των εργασιακών σχέσεων και των συλλογικών συμβάσεων και συμπίεση του κατώτατου μισθού στα χαμηλότερα επίπεδα της Ευρωζώνης. 
Το σχέδιο για τη δημιουργία μιας ζώνης φορολογικής ασυλίας αλλά και ανύπαρκτων εργασιακών σχέσεων, έτσι ώστε πολυεθνικές να μπορούν πάμφθηνα να παράγουν τα προϊόντα τους σε βάρος της τοπικής οικονομίας αλλά και του  κόσμου της εργασίας, έχει μπει στην τελική του ευθεία. Ο «λευκός Κινέζος» του ευρωπαϊκού Νότου είναι πολύ κοντά στο να παραδοθεί στη δούλεψη των ολιγαρχών. 
Σε αυτά τα σχέδιά σας ο μόνος που μπορεί να βάλει φραγμό είναι ο ελληνικός λαός. Με αρχή τη γενική απεργία της 20ης Φλεβάρη θα πρέπει να σχηματίσει ένα ορμητικό ποτάμι που θα καθαρίσει την κόπρο του Αυγεία, θα παρασύρει μαζί του όλους αυτούς και τις πολιτικές τους που καταστρέφουν τη χώρα. Το μόνο που θα έχετε και πάλι να αντιτάξετε σε αυτό θα είναι οι δυνάμεις καταστολής της Ελληνικής Αστυνομίας, οι οποίες θα σταθούν και πάλι απέναντι από τους γονείς, τα αδέλφια, τους φίλους και τα παιδιά τους, τους άνεργους και τους ημιαπασχολούμενους, τους φοιτητές και τους χαμηλοσυνταξιούχους. Και όλα αυτά ενώ έχετε κόψει από τους ίδιους αλλά και από τις Ένοπλες Δυνάμεις την τελευταία τετραετία το 50% των μισθών τους, συμπαρασύροντας μαζί λόγω της σύνδεσης του  μισθολογίου τους και τους συνταξιούχους, αναγκάζοντας κάποιους από αυτούς να εργάζονται κατά την άδειά τους ακόμη και ως σερβιτόροι, για να μπορέσουν να ζήσουν τις οικογένειές τους, αρνούμενοι να γίνουν και αυτοί επίορκοι, όπως πολύ συχνά συμβαίνει τον τελευταίο καιρό με συναδέλφους τους. 
Και πριν προλάβουν καλά-καλά να εφαρμοστούν οι περικοπές του 2013, έρχονται νέες που ισοπεδώνουν στην κυριολεξία τα στελέχη των Ένοπλων Δυνάμεων και των Σωμάτων Ασφαλείας. Αυτοί, λοιπόν, που κυβερνούν και δήθεν κόπτονται να πατάξουν την ανομία και το έγκλημα είναι αυτοί που απαξιώνουν αυτούς που ο θεσμικός τους ρόλος είναι η προστασία του πολίτη και όχι η κατατρομοκράτησή του, η προστασία του πολιτεύματος και όχι η απαξίωση των δημοκρατικών θεσμών μέσα στους οποίους είναι και ο Βουλευτής.
Ένα πράγμα τούτη τη στιγμή είναι σημαντικό για την ελληνική κοινωνία και αυτό δεν είναι άλλο από την απεργία της Τετάρτης. Εκεί είναι που η ελληνική κοινωνία πρέπει να δείξει την πυγμή της σε αυτήν την συγκυβέρνηση του αυταρχισμού, της λιτότητας και του μνημονίου. Εκεί πρέπει να βρίσκεται ο λαός για να υπερασπιστεί το δικαίωμα της απεργίας, το δικαίωμα της συλλογικής διαπραγμάτευσης, το δικαίωμα της συλλογικής σύμβασης εργασίας. Εκεί θα βρισκόμαστε και εμείς, οι Βουλευτές του ΣΥΡΙΖΑ-ΕΚΜ. Και τότε θα κληθούν όλοι αυτοί που έχουν πέσει θύματα μιας πατριδοκάπηλης ρητορικής, με αποτέλεσμα να προστατεύουν αυτήν την Κυβέρνηση που ξεπουλά τη χώρα και υπερασπίζεται τα συμφέροντα των ολιγαρχών, να πάψουν να κρύβονται πίσω από εντολές που με περίσσιο ζήλο εφαρμόζουν απέναντι στους διαδηλωτές που μάχονται και για το δικό τους δίκιο και να αποδείξουν εάν όντως είναι παιδιά των εργατών. Γιατί εν τέλει πρέπει να αποφασίσουν: Ή με το λαό ή με τα αφεντικά. 
Σας ευχαριστώ πολύ.
(Χειροκροτήματα από την πτέρυγα του ΣΥΡΙΖΑ-ΕΚΜ)</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Το λόγο έχει ο κ. Στέφανος Σαμοΐλης.</ChairmanSpeech>
<Speech><Parlmember>ΣΤΕΦΑΝΟΣ ΣΑΜΟΪΛΗΣ</Parlmember>: Ευχαριστώ, κύριε Πρόεδρε.
Κυρίες και κύριοι, επειδή έχει γίνει πολύς λόγος για το ΕΣΠΑ και τι καλά που θα πάνε τα πράγματα με το ΕΣΠΑ, κατ’ αρχάς θα πρέπει να αναγνωρίσουμε ότι με λίγο παραπάνω από τα μισά του προηγούμενου ΕΣΠΑ χρηματοδοτείται η χώρα μας και αυτή είναι μία μεγάλη αποτυχία της Κυβέρνησης, την οποία δεν θέλετε να αναγνωρίσετε.
Επίσης, να σας πω, ότι όσον αφορά την εκτέλεση του τρέχοντος ΕΣΠΑ, έχετε και εκεί μία πολύ μεγάλη αποτυχία.
 Θα σας φέρω ένα παράδειγμα από την Κέρκυρα, που το γνωρίζω. Το μεγαλύτερο έργο της Κέρκυρας που θα μπορούσε να γίνει χρηματοδοτούμενο από το ΕΣΠΑ, το Έργο Ύδρευσης Κερκύρας και Παξών, ύψους 290 εκατομμυρίων ευρώ, παρ’ ότι έχουν δαπανηθεί περίπου 10 εκατομμύρια ευρώ για απαλλοτριώσεις και μελέτες, δεν καταφέρατε ακόμα να το δημοπρατήσετε. Είναι τόσα χρόνια αυτό το έργο εκεί πέρα έρμαιο και η τελευταία απάντηση της Ευρωπαϊκής Ένωσης είναι ότι δεν σας έχει εμπιστοσύνη για την υλοποίηση τόσο μεγάλου έργου. Σιγά το μεγάλο έργο! Είναι ένα έργο που θα έλυνε σοβαρά υδρευτικά προβλήματα της Κέρκυρας και των Παξών. 
Πόσες θέσεις εργασίας χάθηκαν απ’ αυτό το έργο; Πάρα πολλές θέσεις εργασίας. Από την άλλη, όμως, στην Κέρκυρα ξεπουλήσατε τον ΕΡΗΜΙΤΗ αντί του ευτελούς ποσού των 23 εκατομμυρίων ευρώ. Και εκεί, αν θέλετε, κάνατε ζημιά στην ευρύτερη περιοχή της οποίας το συγκριτικό πλεονέκτημα είναι ακριβώς ότι είναι ιδιαίτερου φυσικού κάλλους και η οποία προστατεύεται και από προεδρικά διατάγματα ως μικροί βιότοποι, διότι εκεί κατοικεί η βίδρα, σπάνια φυτά και το εκμεταλλεύονται οι επιχειρήσεις, ενοικιαζόμενα διαμερίσματα και ξενοδοχειακά καταλύματα, τα οποία είναι ενός υψηλού επιπέδου. Καταστρέφετε λοιπόν και εκεί αυτήν την περιοχή. 
Άρα, αυτό που μας λέτε για καταπολέμηση της ανεργίας, πραγματικά είναι ένα μεγάλο παραμύθι. Και είναι ένα μεγάλο παραμύθι και η εκτέλεση του σημερινού ΕΣΠΑ, όπως είναι και ένα μεγάλο παραμύθι αυτό το νέο ΕΣΠΑ. Θα πρέπει να τα αναγνωρίσετε αυτά τα πράγματα. 
Όσον αφορά το μεσοπρόθεσμο πλαίσιο δημοσιονομικής στρατηγικής 2013-2016, κάθε τόσο τροποποιείται. Μόνο και μόνο αυτές οι συνεχείς τροποποιήσεις θεωρώ ότι είναι μια μεγάλη αποτυχία. Το ένα από τα βασικά σας επιχειρήματα είναι η περιβόητη μείωση του δημοσιονομικού ελλείμματος και του ισοζυγίου τρεχουσών συναλλαγών. Εάν, όμως, δούμε λίγο κάτω απ’ αυτήν την επιφάνεια των επιχειρημάτων σας, εύκολα θα διαπιστώσουμε πως οι συγκεκριμένες μειώσεις που περηφανεύεστε ότι επιτύχατε οφείλονται σχεδόν αποκλειστικά στη διάλυση του βιοτικού επιπέδου που επιβάλατε στους πολίτες αυτής της χώρας.
Έρχεστε, κύριε Υπουργέ, εδώ με ένα ύφος –πώς να το χαρακτηρίσω;- του μεγάλου επιστήμονα περί τα οικονομικά και δεν μπορείτε να δείτε τι γίνεται στην κοινωνία. Μας κατεβάζετε νούμερα, πίνακες και οικονομικές ορολογίες, λες και είναι υποχρεωμένος ο ελληνικός λαός να καταλαβαίνει την ορολογία των οικονομικών και δεν μπορείτε να καταλάβετε και να αναγνωρίσετε τη σημερινή πραγματικότητα. 
Η σημερινή πραγματικότητα είναι ότι η ανεργία είναι στο 30% κι ότι κοντεύουμε τα δύο εκατομμύρια ανέργους, με ανοδική τάση. Και δεν το λέει μόνο ο ΣΥΡΙΖΑ. Το λένε και διεθνή, αν θέλετε, οικονομικά κέντρα, καθηγητές, οικονομολόγοι και εσείς δεν θέλετε να το αναγνωρίσετε.
Άρα, σε σχέση με αυτήν την «επιτυχία» της μείωσης του δημοσιονομικού ελλείμματος, ακόμη και εάν παραβλέψουμε ότι αυτή έγινε με τρόπο που απαιτήθηκαν δύο μεγάλες αναδιαρθρώσεις του δημόσιου χρέους, χωρίς όμως αυτό να έχει καταστεί βιώσιμο και επίσης παραβλέποντας ακόμη και την τεχνητή διόγκωση του ελλείμματος του 2009, αξίζει να επισημάνουμε ότι όσο εκδιπλώνονται οι επιπτώσεις της μνημονιακής πολιτικής τόσο δυσκολότερη γίνεται η μείωση του δημοσιονομικού ελλείμματος. 
Το πρωτογενές έλλειμμα της γενικής κυβέρνησης μειώνεται από 2,2% του ΑΕΠ το 2011 σε 1,5% του ΑΕΠ το 2012. Αυτό συνιστά δημοσιονομικό ναυάγιο πρώτου μεγέθους, η πλήρης έκταση του οποίου αποκαλύπτεται, αν συνεκτιμηθεί το πώς ακριβώς συνέβη η μείωση αυτή: Μέσω της λήψης δημοσιονομικών μέτρων, μειώσεις μισθών, συντάξεων, επιβολής απίστευτων χαρατσιών ύψους 7 δισεκατομμυρίων με το μεσοπρόθεσμο το καλοκαίρι του 2011, τη λήψη νέων μέτρων 5 δισεκατομμυρίων το Νοέμβριο του 2011 με τον προϋπολογισμό του 2012 και τη λήψη επιπρόσθετων νέων μέτρων ύψους πάνω από 3 δισεκατομμύρια το Φεβρουάριο του 2012 ως προαπαιτούμενα του δεύτερου προγράμματος δημοσιονομικής προσαρμογής. 
Απαιτήθηκαν, δηλαδή, μέτρα ύψους πάνω από 15 δισεκατομμύρια για να μειωθεί το πρωτογενές έλλειμμα της Γενικής Κυβέρνησης λιγότερο από 2 δισεκατομμύρια. Αν αυτό δεν είναι αποτυχία, τι είναι αποτυχία; Αν αυτό δεν είναι διάλυση της ελληνικής κοινωνίας, τι είναι διάλυση της ελληνικής κοινωνίας; Εσείς θέλετε αυτό να το παρουσιάσετε ως επιτυχία. Ε, δεν γίνεται. 
Όσον αφορά το άλλο επιχείρημα, τη μείωση του ελλείμματος του ισοζυγίου τρεχουσών συναλλαγών, αξίζει να επισημάνουμε ότι η μείωση αυτή δεν συμβαίνει μέσω της αξιοσημείωτης αύξησης των ελληνικών εξαγωγών, όπως ήταν διακηρυγμένος στόχος των αλλεπάλληλων μνημονίων. 
Αντίθετα, η μείωση των προαναφερθέντων ελλειμμάτων επιτυγχάνεται ένεκα της κατάρρευσης της εγχώριας ζήτησης και την συνακόλουθης και ακόμη μεγαλύτερης μείωσης των εισαγωγών. Η μείωση, δε, της ζήτησης καθώς και των εισαγωγών οφείλεται, πρωτίστως, στην υψηλή ανεργία και την κατάρρευση της αγοραστικής δύναμης των εισοδημάτων των πολιτών της χώρας. 
Οι κοινωνικοί δείκτες που αφορούν την ανεργία και ιδιαιτέρως αυτή των νέων σε ηλικία, που έχει φτάσει στο 60%, τις καθημερινές απολύσεις, τις αλλεπάλληλες μειώσεις μισθών και συντάξεων, την ανασφάλιστη εργασία, τους πολίτες που ζουν κάτω απ’ το όριο της φτώχειας, τις χιλιάδες αυτοκτονίες, τον αυξανόμενο αριθμό των αστέγων έχουν φανερώσει με τον πιο κραυγαλέο τρόπο τα πραγματικά αποτελέσματα της πολιτικής σας: Γενικευμένη φτώχεια και περιστολή της δημοκρατίας, ο λεγόμενος «νόμος και τάξη». 
Χαρακτηριστικά σας αναφέρουμε ότι με την επικαιροποίηση του μεσοπρόθεσμου τον Οκτώβριο του 2012 επιβάλλατε περικοπές στον δημόσιο και στον ιδιωτικό τομέα με σκοπό την αντιμετώπιση της ανεργίας. Μάλιστα, χρησιμοποιήσατε και τον ευφάνταστο όρο για την πολιτική σας «εισφορά αλληλεγγύης για την καταπολέμηση της ανεργίας». 
Από τότε μέχρι σήμερα, η πραγματική ανεργία έχει ξεπεράσει το 30%, η ανεργία των νέων έχει ξεπεράσει το 60% και πάνω από το 40% του πληθυσμού της χώρας βρίσκεται κάτω απ’ τα όρια της φτώχειας. 
Πείτε μου, κύριοι της Κυβέρνησης και κύριε Υπουργέ, με ποιο δικαίωμα μας μιλάτε για φως στο τούνελ; Πώς τολμάτε να μιλάτε για έξοδο από την κρίση, όταν ο λαός μας το μόνο που βιώνει είναι φτώχεια και καταστολή; Με ποιο δικαίωμα;
Ευχαριστώ πολύ.
(Χειροκροτήματα από την πτέρυγα του ΣΥΡΙΖΑ-ΕΚΜ)</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Τον λόγο έχει η κ. Ζωή Κωνσταντοπούλου.</ChairmanSpeech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Κύριοι Βουλευτές –Κυβέρνηση δεν βλέπω- η σημερινή συζήτηση δεν αποτελεί παρά άλλη μία πράξη στο πολύπρακτο έργο της μνημονιακής πολιτικής, που ξεκίνησε ως χολιγουντιανή παραγωγή, συνεχίστηκε ως φάρσα και κατέληξε να αποδειχθεί, αυτό που όλοι αντιλαμβανόμαστε και που οι συμπολίτες μας νιώθουν στο πετσί τους, μια τραγωδία. 
Είναι εντυπωσιακό ότι ενώ αποδεικνύεται παντάπασι και με κάθε τρόπο ότι η πολιτική αυτή είναι λάθος, ενώ συνομολογείται από κάθε ενεχόμενο και εμπλεκόμενο το λάθος, η Κυβέρνησή σας, κύριε Σταϊκούρα, δεν κάνει αυτό που κάνει ένας απλός άνθρωπος, όταν συνειδητοποιεί το λάθος: Να το διορθώσει, να αναλάβει την ευθύνη και να αποκαταστήσει τα πράγματα και να αποκαταστήσει την αδικία. 
Όχι, εσείς το λάθος το επικαιροποιείτε. Αυτό κάνετε σήμερα και σήμερα, ξέρετε, είναι μεγαλύτερη από ποτέ η ευθύνη σας, διότι επιχειρώντας να επικαιροποιήσετε το λάθος, δηλαδή να επικυρώσετε το λάθος, ενώ έχει αποδειχτεί και συνομολογηθεί ότι είναι λάθος, ουσιαστικά, κύριε Σταϊκούρα, στερείτε από τη χώρα μας επιχειρήματα σε διεθνές επίπεδο για την ανατροπή και για τη διόρθωση αυτού του ολέθριου λάθους. 
Έχετε πέντε νέα στοιχεία από όταν ψηφίστηκε το μεσοπρόθεσμο, πέντε νέες παραμέτρους, που σας επιτρέπουν και σας επιβάλλουν να διορθώσετε το λάθος, να αναγνωρίσετε και να αναλάβετε την ευθύνη σας, να τοποθετήσετε τα πράγματα σε άλλη προοπτική και βέβαια να διεκδικήσετε σθεναρά, να διαπραγματευθείτε αταλάντευτα και να πετύχετε αυτό που οφείλετε για το λαό μας και δεν το κάνετε.
Πρώτο νέο στοιχείο: Διώκεται πλέον σε βαθμό κακουργήματος ο επικεφαλής της ΕΛΣΤΑΤ κ. Γεωργίου εν σχέσει με τη διαμόρφωση και τη διόγκωση του ελλείμματος. Δεν το είχατε υπ’ όψιν όταν ψηφίστηκε το μεσοπρόθεσμο το Νοέμβριο.
Δεύτερο στοιχείο: Έχει διαβιβαστεί στη Βουλή από τις 27 Νοεμβρίου 2012 η δικογραφία για την αναζήτηση ποινικών ευθυνών για την υπαγωγή της χώρας μας στο μνημόνιο. Δεν το είχατε υπ’ όψιν και δεν το αξιοποιείτε.
Τρίτο στοιχείο: Ελέγχεται ποινικά ο «αρχιτέκτων» του μνημονίου, ο καταχειροκροτηθείς ο κ. Παπακωνσταντίνου και αποδεικνύεται μέσα από τη διαδικασία έρευνας η αξιόποινη συμπεριφορά πάρα πολλών επιτελών και υπευθύνων της περιόδου του μνημονίου. Δεν υπήρχε στη διάθεση της Βουλής αυτό το στοιχείο τότε και επιλέγετε και αυτό να μην το αξιοποιήσετε. 
Τέταρτο στοιχείο: Το ίδιο το Διεθνές Νομισματικό Ταμείο συνομολογεί το λάθος. Λέει: «Είναι λάθος αυτή η συνταγή. Είναι λάθος ο πολλαπλασιαστής. Κάναμε λάθος». Επιλέγετε ούτε αυτό να το αξιοποιήσετε, αλλά πορεύεστε σταθερά και αμετανόητα στο λάθος και αποδεικνύετε ότι ουδέποτε είχατε την παραμικρή πρόθεση επαναδιαπραγμάτευσης, διαπραγμάτευσης και διεκδίκησης. 
Πέμπτο στοιχείο: Οι ίδιοι εκείνοι στους οποίους παραχωρήσατε, εκχωρήσατε και αναθέσατε -για να αναφερθώ και στην εργολαβική ορολογία- την επικοινωνιακή διαχείριση του λάθους, οι ίδιοι εκείνοι σας εκθέτουν. Αναφέρομαι στην πρόσφατη συνέντευξη του κ. Πρετεντέρη, ενός από εκείνους οι οποίοι ανέλαβαν να ευαγγελίζονται τον σωτήριο χαρακτήρα του μνημονίου και που σήμερα σε συνέντευξή του και σε βιβλίο του λέει: «Υποδυόμασταν το θέατρο ότι το χρέος είναι βιώσιμο». Είναι συνέντευξή του στην ηλεκτρονική ιστοσελίδα «iefimerida», για την οποία έγινε και αναφορά στην εφημερίδα «ΠΑΡΟΝ» και την οποία καταθέτω στα Πρακτικά.
(Στο σημείο αυτό η Βουλευτής κ. Ζωή Κωνσταντοπούλου καταθέτει για τα Πρακτικά το προαναφερθέν έγγραφο, το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
«Ποια είναι τα βασικά στοιχεία αυτής της αυτοκριτικής σας, κύριε Πρετεντέρη» τον ρωτούν και απαντά: «Φωνάξαμε λύκος περισσότερες φορές από όσες έπρεπε, τα μέσα ενημέρωσης». Για ακούστε τώρα πώς λειτουργεί η αχειραγώγητη ενημέρωση επί μνημονιακής πολιτικής. «Το δεύτερο είναι -λέει ο κ. Γιάννης Πρετεντέρης- ότι δεν τα είπαμε όλα μέσα από μία ηλίθια αίσθηση εθνικού δημοσίου συμφέροντος». «Πείτε μου ένα συγκεκριμένο παράδειγμα, παρακαλώ» του λένε και απαντά: «Η αναδιάρθρωση του χρέους. Όλοι ξέραμε από την πρώτη στιγμή ότι δεν είναι βιώσιμο, αλλά μας έλεγαν μην το πείτε τώρα, δεν είναι σωστό. Το αποτέλεσμα είναι ότι μέχρι το 2010 έλεγαν όλοι ότι το χρέος είναι βιώσιμο και εμείς δεν τους απαντούσαμε: «Όχι, δεν είναι». Δεν τους λέγαμε ότι αυτά είναι βλακείες». 
Αυτή είναι η ενημέρωση που και σήμερα με τυμπανοκρουσίες υποστηρίζει την πολιτική σας.
Πώς το βαφτίζει ο κ. Πρετεντέρης; Αυτοσυγκράτηση. Αυτό ήταν μία αυτοσυγκράτηση! Τι σας οδήγησε σε αυτήν την αυτοσυγκράτηση; Ακούστε την απάντηση: «Εμένα λειτούργησε μία πίεση από συνανθρώπους» -προφανώς όχι τους συνανθρώπους που έχουν αυτοκτονήσει από το 2010 μέχρι σήμερα- «προκειμένου να το πάμε μαλακά το θέμα και κυρίως, μία αίσθηση ότι είναι μία κρίσιμη στιγμή. Έπρεπε να σκεφθώ το δημόσιο συμφέρον και όχι να βγω και να φωνάζω. Μπορεί να ήταν λάθος μου. Από το μνημόνιο ως τον Απρίλιο του 2010, όταν ετέθη για πρώτη φορά ανοιχτά το θέμα της διαπραγμάτευσης από τον Σημίτη και μας νομιμοποίησε να βγούμε και να πούμε, ναι έχει δίκιο ο άνθρωπος» -περίμενε να τον νομιμοποιήσουν ο κ. Πρετεντέρης- «δεν είχαμε πει κουβέντα. Για ένα δεκάμηνο υποδυόμασταν το θέατρο ότι το χρέος είναι βιώσιμο. Τρίχες. Δεν ήταν». Καμαρώστε τους αυτούς οι οποίοι και σήμερα έχουν αναλάβει την υπόκρουση της ολέθριας πολιτικής σας.
Κύριε Υπουργέ, άναψαν πια τα φώτα, έπεσαν οι μάσκες και εσείς εξακολουθείτε ακόμη να υποδύεστε τους σωτήρες. Δεν είστε σωτήρες, είστε ολετήρες, είστε καταστροφείς. Και αναθέσατε την επικοινωνιακή διαχείριση της καταστροφής σε αδίστακτους κονδυλοφόρους με πολλαπλές δουλείες και δουλειές και αυτοί στους οποίους την αναθέσατε εμπορεύονται ακόμη και τον κυνισμό τους.
Μιας και είναι Δευτέρα βράδυ και μιας και μεθαύριο είναι η γενική παλλαϊκή απεργία θα επαναλάβω ένα από τα πλέον εύστοχα συνθήματα που αποδίδουν το ρόλο των οργάνων της μαζικής παραπληροφόρησης τα οποία χρησιμοποιείτε. Η ανατροπή δεν είναι εκπομπή. Μεθαύριο στην παλλαϊκή απεργία θα γίνει άλλο ένα βήμα προς την δημοκρατική ανατροπή σας, διότι δεν έχετε καμμία θέση στη διακυβέρνηση της χώρας. Είναι καταστροφικός ο ρόλος σας και είναι καταστροφικά και τα κίνητρα σας.
(Χειροκροτήματα από την πτέρυγα του ΣΥΡΙΖΑ-ΕΚΜ)</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Το λόγο έχει η κ. Θεανώ Φωτίου, Βουλευτής του ΣΥΡΙΖΑ.</ChairmanSpeech>
<Speech><Parlmember>ΘΕΑΝΩ ΦΩΤΙΟΥ</Parlmember>: Κύριε Πρόεδρε, κύριε Υπουργέ, φαίνεται ότι το επικαιροποιημένο μεσοπρόθεσμο έχει και παράπλευρες απώλειες. Και οι παράπλευρες αυτές απώλειες είναι η κατάρρευση όλου εκείνου του εκπληκτικού κατασκευάσματος επιστημονοκρατίας, εξορθολογισμού και αναδιάταξης του χάρτη της παιδείας, της ανώτατης εκπαίδευσης. 
Γιατί λέω ότι έχει παράπλευρες απώλειες; Γιατί, δεν πέρασαν τρεις εβδομάδες και όλα αυτά που ακούσαμε ότι έπρεπε να διορθωθεί αυτός ο ρουσφετολογικός χάρτης που τον είχαμε φτιάξει οι κακές προηγούμενες κυβερνήσεις της Νέας Δημοκρατίας και του ΠΑΣΟΚ, ενώ η καλή τώρα, Κυβέρνηση της Νέας Δημοκρατίας και του ΠΑΣΟΚ συν τη ΔΗΜΑΡ θα τον έφτιαχνε με επιστημονικούς, αναπτυξιακούς και ακαδημαϊκούς όρους, αποκαλύπτεται μέσα από αυτό το καταπληκτικό επικαιροποιημένο μεσοπρόθεσμο ότι όλη η φασαρία γινόταν για περικοπές μερικών εκατομμυρίων στην εκπαίδευση του τόπου μας.
Ακούστε πώς γίνεται αυτό το καταπληκτικό πράγμα. Δεσμευόμαστε να μειώσουμε τις δαπάνες για την εκπαίδευση την επόμενη τετραετία κατά 800 εκατομμύρια, δηλαδή, το 2013 5,82 δισεκατομμύρια και το 2016 5,039 δισεκατομμύρια. Δηλαδή μειώσεις της τάξης του 14%.
Έτσι, οι δαπάνες για την παιδεία μετά βίας φτάνουν το 2,5% του ΑΕΠ συγκρινόμενες μόνο με τις αντίστοιχες χώρες του πρώην Ανατολικού Μπλόκ.
Ας δούμε πώς εξοικονομεί τα λεφτά ο κύριος Υπουργός. Εξοικονομεί 90,5 εκατομμύρια από το σχέδιο «Αθηνά», 22 εκατομμύρια από μειώσεις συμβασιούχων σε πανεπιστήμια και ΤΕΙ, 103 εκατομμύρια από μειώσεις αναπληρωτών καθηγητών, από δραματική μείωση του φοιτητικού πληθυσμού μέσω δύο ταξικών δικλίδων –ο ένας είναι 25% μείωση των εισακτέων το 2013 κ.ο.κ. και ο δεύτερος είναι μείωση λόγω των διδάκτρων που θα επιβληθούν στο δεύτερο κύκλο των σπουδών- από απολύσεις διαθεσιμότητας του προσωπικού κ.ο.κ.. 
Αυτός είναι ο αναπτυξιακός, επιστημονικός, ορθολογικός στόχος του «Αθηνά», δηλαδή η συρρίκνωση της δημόσιας εκπαίδευσης, για να δημιουργηθεί χώρος για την ιδιωτική αγορά, αφού το αντισυνταγματικό άρθρο 30 του ν. 4011/2013 που μόλις ψηφίσατε επιτρέπει στα δημόσια πανεπιστήμια και ΤΕΙ να ιδρύουν ιδιωτικά κολλέγια.
Βέβαια, το σχέδιο «Αθηνά» αυτήν τη στιγμή έχει ξεσηκώσει τεράστια αναταραχή σε όλη την Ελλάδα. Ο Υπουργός Παιδείας αυτό δεν το είχε υπολογίσει διότι μέχρι σήμερα η «κοπτοραπτική» στα ΤΕΙ ήταν ανώδυνη. 
Όλες οι κυβερνήσεις του ΠΑΣΟΚ και της Νέας Δημοκρατίας χρησιμοποιούσαν τα ΤΕΙ για τις ρουσφετολογικές πολιτικές εύκολα, χωρίς αντιδράσεις, διότι οι ίδιοι απαξίωσαν τα ΤΕΙ όλα αυτά τα χρόνια, εγκαταλείποντάς τα στην τύχη τους. Με ελάχιστο μόνιμο προσωπικό τα λειτουργούσαν κυρίως με τους συμβασιούχους π.δ. 407. Είναι αυτοί από τους οποίους θα εξοικονομήσετε 22 εκατομμύρια, δηλαδή δεν θα μείνει κανείς από αυτούς. Αυτοί τα λειτουργούσαν. Χωρίς σαφή επαγγελματικά δικαιώματα στους πτυχιούχους τους, επέτρεπαν πτυχία χωρίς ανταλλαξιμότητα ή πτυχία που προσομοίαζαν με αντίστοιχα των πανεπιστημίων, χωρίς διακριτή επαγγελματική προοπτική. Ήθελαν να τους καταδικάσουν –έτσι και αλλιώς- σε δεύτερο ρόλο. Ήταν τα παιδιά ενός κατώτερου Θεού. 
Όμως, τα ΤΕΙ αντιστέκονταν στην υποβάθμιση και πολλοί πτυχιούχοι τους ήταν περιζήτητοι στην αγορά εργασίας πριν την κρίση. Το προσωπικό τους ήταν υψηλού επιπέδου με προσόντα ανάλογα του ΔΕΠ των πανεπιστημίων και με πάθος σε όλες τις μεριές της Ελλάδας να διδάξουν, να πολεμήσουν, να ερευνήσουν, να δημιουργήσουν την ανώτατη τεχνολογική εκπαίδευση, που εσείς ούτε το είχατε στο μυαλό σας να την κάνετε ούτε και τη θέλατε. Απομονωμένα, διεσπαρμένα τα ΤΕΙ σε όλη τη χώρα, εγκαταλελειμμένα στην τύχη τους, ρίζωσαν, όμως, μέσα στις τοπικές κοινωνίες. 
Σε πείσμα του δικομματισμού αποτελούν σήμερα ένα οργανικό του κομμάτι, αναπόσπαστα δεμένο στην καθημερινότητα και τον πολιτισμό του. Κανείς δεν μπορεί να το αγνοεί αυτό. 
Ο Υπουργός Παιδείας έκανε ένα μεγάλο λάθος και θα το χρεωθεί. Θα το χρεωθεί και η Κυβέρνησή σας. 
Όμως, εσείς, κύριε Υπουργέ, που υπερηφανεύεστε γιατί μειώσατε τις δαπάνες για την παιδεία, υποθηκεύετε το μέλλον της χώρας και των νέων ανθρώπων. Τους καταδικάζετε στην αμορφωσιά και στην αιώνια ανεργία. 
Εσείς, κύριε Χρυσοχοΐδη –έφυγε- δεν ήσασταν εσείς που ψηφίσατε το πρώτο μνημόνιο και που μας διαβεβαιώνατε ότι δεν θα γίνουν περικοπές στην παιδεία και στην υγεία; Για αυτά, όμως, τώρα ποιος μιλάει; 
Ποιος δεν γνωρίζει μέσα σε αυτήν την Αίθουσα –για να του το υπενθυμίσουμε- ότι όταν η Φινλανδία βρισκόταν σε κατάσταση μεγάλης οικονομικής κρίσης κατά το 1990 αύξησε τις δαπάνες δραματικά της παιδείας και κατάφερε μέσα από την παιδεία και την έρευνα να βγει από την κρίση; Τα «NOKIA» που έχετε στην τσέπη σας είναι αποτέλεσμα αυτής της πολιτικής. 
Εσείς μέσα στην κρίση μειώνετε, καταβαραθρώνετε την παιδεία. Αυτό είναι ακριβώς. Η δημιουργική σας λογική, η δημιουργική σας λογιστική έχει τελικά ταξικό πρόσημο και είναι να σταματήσουμε τη δυνατότητα στα παιδιά του κόσμου να σπουδάζουν και να μορφώνονται. Δεν πρόκειται έτσι να βγούμε μέσα από αυτήν την κρίση. Δεν πρόκειται έτσι το 60% των νέων ανέργων να βρουν δουλειά, να βρουν ένα μέλλον σε αυτήν τη χώρα. 
Νομίζω ότι είναι ανάγκη –τάχιστα- αυτή η Κυβέρνηση να σταματήσει εδώ, να εγκαταλείψει αυτό το πεδίο καταστροφής, για να μπορέσει η χώρα να συγκροτηθεί, γιατί έχουμε δυνατότητες να ξαναδώσουμε μία ελπίδα στους νέους της χώρας μας οι οποίοι έχουν ένα τεράστιο ποσοστό ανεργίας και οδηγούνται αυτήν τη στιγμή σε ένα μέλλον σκοτεινό και χωρίς καμμία προοπτική. 
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού)
Τελειώνω, κύριε Πρόεδρε. 
Εμείς λέμε, λοιπόν, ότι είναι η ώρα -και από μεθαύριο που ξανά ο λαός μας θα βγει στο προσκήνιο- να φεύγετε για να μπορέσουμε να ανασυγκροτήσουμε τη χώρα.
(Χειροκροτήματα από την πτέρυγα του ΣΥΡΙΖΑ-ΕΚΜ)</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Το λόγο έχει η Βουλευτής του ΣΥΡΙΖΑ κ. Παναγιώτα Δριτσέλη για επτά λεπτά.</ChairmanSpeech>
<Speech><Parlmember>ΠΑΝΑΓΙΩΤΑ ΔΡΙΤΣΕΛΗ</Parlmember>: Ευχαριστώ, κύριε  Πρόεδρε.
Κύριε Υπουργέ, κυρίες και κύριοι Βουλευτές, ακούσαμε σήμερα τον Πρωθυπουργό της χώρας και άλλους Βουλευτές που απαρτίζουν τη συγκυβέρνηση συγκλονισμένους να σχολιάζουν τα ποσοστά ανεργίας και να δηλώνουν αναστατωμένοι γι’ αυτήν την πραγματικότητα. 
Πραγματικά, έρχομαι να ρωτήσω: Πιστεύετε ότι δεν έχετε καμμία ευθύνη γι’ αυτήν την κατάσταση; Αλήθεια πιστεύετε ότι με αυτήν τη μνημονιακή πολιτική, που ακολουθείτε τόσα χρόνια, τα πράγματα θα μπορούσαν να είναι διαφορετικά;
Τι γίνεται; Τι απαντάτε σε αυτούς τους ανθρώπους, τους ανασφάλιστους, το 60% των ανέργων νέων, σε αυτούς που ετοιμάζονται να φύγουν στο εξωτερικό, στους αγρότες που βρίσκονται ένα μήνα στους δρόμους; Έρχεστε απλά να επικαιροποιήσετε τα νέα μέτρα. 
Το μεσοπρόθεσμο που συζητάμε σήμερα θεωρώ ότι δεν είναι τίποτε άλλο παρά η αποκρυστάλλωση του μηχανισμού μόνιμων μέτρων που συμφώνησε η Κυβέρνηση με την τρόικα των δανειστών, ο οποίος επιχειρείται να συγκαλυφθεί από ένα ακόμη επικοινωνιακό, μεθοδευμένο σύννεφο, διότι αυτό που εισάγετε είναι επιπλέον μέτρα περικοπής μισθών, συντάξεων και κοινωνικών παροχών, τα οποία συνοδεύονται από ραγδαία μείωση των δαπανών σε Υπουργεία, τοπική αυτοδιοίκηση και Δημόσια Διοίκηση. 
Είναι άξιο απορίας γιατί η Κυβέρνηση βιάζεται να επικαιροποιήσει μία δέσμη μέτρων η οποία ουσιαστικά δεν έχει ακόμη εφαρμοστεί και δεν έχει αποτυπωθεί ο οικονομικός της αντίκτυπος. Για ποιο λόγο χρειάζεται η Κυβέρνηση αυτήν την αναθεώρηση προς το χειρότερο; 
Θεωρώ ότι η απάντηση είναι γνωστή. Το μεσοπρόθεσμο είναι πολύ απλά η συνέχεια μιας επικοινωνιακής στρατηγικής, με στόχο να υποβαθμιστεί πολιτικά το θέμα των περικοπών και των μέτρων και να εξέλθει η Κυβέρνηση από όλη αυτήν τη διαδικασία με το λιγότερο δυνατό πολιτικό κόστος. Προφανώς τα μέτρα που παρουσιάστηκαν στο προηγούμενο μεσοπρόθεσμο, δεν ήταν τα τελευταία ούτε βέβαια έχει σκοπό η Κυβέρνηση να είναι αυτά τα τελευταία μέτρα. 
Το πραγματικό όμως ερώτημα που πλανάται από αυτές τις νομοτεχνικές και οικονομικές ρυθμίσεις είναι σε ποιο βαθμό καταστροφής επιθυμεί η Κυβέρνηση να οδηγήσει τη χώρα. Επιτέλους πείτε μας σε ποιο στάδιο, σε ποιο επίπεδο του πειράματος της τρόικας των δανειστών βρισκόμαστε για να ξέρουμε και εμείς τι μας περιμένει. 
Προφανώς, η Κυβέρνηση δεν πρόκειται να απαντήσει σε αυτά τα ερωτήματα, όμως τα στοιχεία που παρουσιάζει σε αυτή τη νέα επιβολή μέτρων δείχνουν πολύ καθαρά ποιο είναι το ιδεολογικό της πρόσημο, ποιους ανθρώπους στοχοποιεί και ποια συμφέροντα υπερασπίζεται. Η Κυβέρνηση με αυτήν την επικαιροποίηση εντείνει τις περικοπές στο κοινωνικό κράτος, διαλύει τους προϋπολογισμούς της υγείας, της παιδείας, της τοπικής αυτοδιοίκησης, ενώ παράλληλα επιβάλλει νέους φόρους και νέα χαράτσια. 
Από τη μια, λοιπόν, μειώνει την κοινωνική προστασία στους πολίτες και εξαϋλώνει τη φοροδοτική ικανότητά τους και από την άλλη εντείνει τη φορολογική πίεση. Ακόμα και ο πιο αντικειμενικός κριτής ή παρατηρητής τέλος πάντων, θα έλεγε τελικά ότι αυτό που θέλει η Κυβέρνηση είναι να αποτύχουν τα μέτρα με αυτό το μοντέλο, ώστε να χρειαστεί να λάβει νέα και έτσι να συνεχίσει αυτόν τον ατέρμονα φαύλο κύκλο της ύφεσης και της διάλυσης της κοινωνίας. 
Ανάμεσα σε αυτά τα μέτρα που επιβάλλονται από αυτό το μεσοπρόθεσμο  είναι και εκείνα που αφορούν το Υπουργείο Παιδείας και τα οποία πραγματικά δείχνουν το σκληρό μνημονιακό πρόσωπο της πολιτικής του ηγεσίας. 
Τι προβλέπει, λοιπόν, αυτό το νομοθέτημα; Προβλέπει μόνιμα μέτρα περικοπών στην παιδεία μέχρι το 2016 τα οποία θα κυμαίνονται περίπου στα 250 εκατομμύρια το χρόνο για τα επόμενα έτη μέχρι το 2016. Αν μάλιστα παρακολουθήσει κανείς τη διακύμανση των προϋπολογισμών του Υπουργείου Παιδείας από το 2011 μέχρι σήμερα, θα διαπιστώσει ότι οι μνημονικές Κυβερνήσεις έχουν ως στόχο να αφαιρέσουν από τη δημόσια εκπαίδευση συνολικά πάνω από 1 δισεκατομμύριο πόρων και ποιος ξέρει αν αυτός είναι ο τελικός στόχος ή αν θα επικαιροποιούνται αυτά στο διηνεκές.
Είναι καταφανές πλέον ότι όσο υπάρχει αυτή η Κυβέρνηση, τα μεσοπρόθεσμα θα επικαιροποιούνται και ποτέ αυτά τα μέτρα δεν θα είναι τα τελευταία.
Έχει ενδιαφέρον, επίσης, να αναγνώσει κανείς τι ακριβώς περικόπτει η Κυβέρνηση από τις δαπάνες του Υπουργείου Παιδείας, σύμφωνα με τους πίνακες. Φυσικά, τα στοιχεία που προβάλλονται δεν είναι ολοκληρωμένα για όλα τα έτη, αλλά αρκούν για να δώσουν μια εικόνα για το τι πρόκειται να ακολουθήσει.
Συγκεκριμένα, μας πληροφορούν ότι θα επέλθουν ραγδαίες περικοπές δαπανών για τα επόμενα δύο χρόνια από πολύ συγκεκριμένες δαπάνες, όπως η διάλυση των δομών του Υπουργείου Παιδείας, της Γενικής Γραμματείας Αθλητισμού και Πολιτισμού, η απόλυση σχεδόν όλου του έκτακτου προσωπικού σε όλες τις βαθμίδες της εκπαίδευσης και φυσικά, η διάλυση των ΑΕΙ μέσω του σχεδίου «Αθηνά».
Το οξύμωρο, όμως, σε αυτό το σημείο είναι ότι όσα το Υπουργείο Παιδείας προσπαθεί να κρύψει πολιτικά και τόσο καιρό, αποφεύγοντας τη Βουλή, έρχεται το Υπουργείο Οικονομικών σήμερα να τα επιβεβαιώσει σε όλους εμάς. Μαθαίνουμε, λοιπόν, από το σχέδιο νόμου ότι ο προϋπολογισμός του Υπουργείου θα κινείται συνολικά πτωτικά μέχρι και το 2016, για να φτάσει στο τέλος του 2016 μόλις στο 2%. Η Κυβέρνηση, δηλαδή, επιθυμεί το 2% χρηματοδότηση για την παιδεία.
Άραγε, αναρωτιέται κανείς τι μέλλον επιφυλάσσετε ή τι μέλλον οραματίζεστε για τη νέα γενιά, για τα παιδιά μας. Κυρίως για το 2013 και συμπληρωματικά για το 2014 προβλέπονται άμεσα μέτρα περικοπής πάνω από 250 εκατομμύρια, επιπρόσθετα από εκείνα της προηγούμενης έκδοσης του μεσοπρόθεσμου το Νοέμβριο. Από αυτά, τα μισά θα προκύψουν από μείωση δαπανών στη λειτουργία υπηρεσιών και δομών -στα οποία συμπεριλαμβάνονται και τα λειτουργικά έξοδα των σχολείων και των ΑΕΙ- και τα άλλα θα προκύψουν από συντριπτικές μειώσεις σε έκτακτο προσωπικό και από την αύξηση του ωραρίου εργασίας των εκπαιδευτικών.
Με άλλα λόγια, δεν θα προσληφθούν ξανά παρά ελάχιστοι έκτακτοι εκπαιδευτικοί ή διδάσκοντες και το κενό θα καλυφθεί με την αύξηση των ωρών εργασίας του υπάρχοντος προσωπικού.
Για τα επόμενα έτη 2015 και 2016 μαθαίνουμε ότι θα υπάρξουν νέες περικοπές της τάξεως των 200 εκατομμυρίων ευρώ περίπου ανά έτος, χωρίς όμως το Υπουργείο να αποσαφηνίζει από πού θα προκύψουν.
Με άλλα λόγια, η Κυβέρνηση έχει ήδη συμφωνήσει σε κρυφά μέτρα στην παιδεία επιπλέον μισού δισεκατομμυρίου περίπου. Αυτή είναι η αλήθεια, όσο και αν προσπαθείτε να την κρύψετε και να μην την αποκαλύψετε ολόκληρη.
Κλείνοντας, θα ήθελα να πω ότι για τους νέους αυτής της χώρας, για τους γονείς, τους εκπαιδευτικούς, τους μαθητές και τους φοιτητές, αυτή η Κυβέρνηση είναι μία εχθρική Κυβέρνηση. Τα συμφέροντα που υπερασπίζεται σαφώς και είναι αντίθετα προς το δημόσιο συμφέρον, σαφώς και είναι αντίθετα προς το συμφέρον της κοινωνίας και του λαού. Αν οι κυβερνώντες παρουσιάζουν αυτό το «δημοσιονομικό σχεδιασμό» ως μονόδρομο, ο ΣΥΡΙΖΑ απαντά ότι ο μόνος μονόδρομος είναι αυτός της διάλυσης που έχουν επιλέξει και που γρήγορα θα τους οδηγήσει στο πολιτικό περιθώριο.
Ευχαριστώ.
(Χειροκροτήματα από την πτέρυγα του ΣΥΡΙΖΑ-ΕΚΜ)</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Ολοκληρώθηκε ο κύκλος των ομιλητών.
Απ’ ό,τι βλέπω, από τους υπάρχοντες εισηγητές ζητούν το λόγο η κ.Βαλαβάνη, ο κ. Μαριάς και η κ. Αικατερινάρη.
Κυρία Βαλαβάνη, έχετε το λόγο για πέντε λεπτά.</ChairmanSpeech>
<Speech><Parlmember>ΟΛΓΑ-ΝΑΝΤΙΑ ΒΑΛΑΒΑΝΗ</Parlmember>: Νόμιζα ότι είχα επτά λεπτά, κύριε Πρόεδρε.</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Επτά είναι, αλλά είχατε κάνει και υπέρβαση στην πρωτολογία. Νόμιζα ότι πέντε λεπτά θα ήταν αρκετά μετά από τόσες ώρες. Επτά λεπτά θα είναι.
Ορίστε, έχετε το λόγο.</ChairmanSpeech>
<Speech><Parlmember>ΟΛΓΑ-ΝΑΝΤΙΑ ΒΑΛΑΒΑΝΗ</Parlmember>: Κυρίες και κύριοι εναπομείναντες Βουλευτές  -λόγω και της ώρας-, θα ήθελα, βεβαίως, ο κ. Σταϊκούρας να απαντάει σε ζητήματα που βάζω, όμως να απαντάει «επί πραγματικού».
Εγώ δεν μίλησα για «πλασματική δόση», ούτε θα μπορούσα να πω κάτι τέτοιο. Μίλησα για «κλασματική δόση», δηλαδή, για το ότι η δόση γίνεται κομματάκια για να συνδέεται μέσα σε βάθος χρόνου με περισσότερα προαπαιτούμενα στο πλαίσιο αυτών των πραγματικά σαδομαζοχιστικών οικονομικών, που εφαρμόζει η τρόικα μέσω των Μνημονίων στην Ελλάδα.
Παραμένει μυστήριο μέσα σ’ αυτό το πλαίσιο πώς ο Υπουργός Οικονομικών -όχι εσείς- προβλέπει στις ομιλίες του έναρξη της ανάπτυξης από το τέλος του 2013, ενώ στο μεσοπρόθεσμο, που το Υπουργείο του καταθέτει στη Βουλή, η ύφεση συνεχίζεται μέχρι και το 2014, φτάνοντας ένα πρωτοφανές στη σύγχρονη ιστορία 28%. Και η ανάπτυξη προβλέπεται να κάνει την εμφάνισή της δυο χρόνια αργότερα, από το 2015, για να επιστρέψει το 2016 περίπου πίσω στο σημερινό ΑΕΠ, γύρω στα 196 δισεκατομμύρια.
Φυσικά, όλα αυτά είναι ασκήσεις επί χάρτου.
Πρώτον, επειδή δεν έχουν αναθεωρηθεί προς τα πάνω ούτε στο «επικαιροποιημένο» μεσοπρόθεσμο τα νούμερα για την ανεργία. Με 27% επίσημη ανεργία -πρώτοι στην Ευρώπη, μπροστά και από την Ισπανία- και πρόβλεψη του Ινστιτούτου Εργασίας της ΓΣΕΕ για  πραγματική ανεργία –το λέει κανείς και ανατριχιάζει- δυο εκατομμύρια τριακόσιες χιλιάδες ή επίσημη ανεργία πάνω από 31% στο τέλος της επόμενης χρονιάς, το μεσοπρόθεσμο έχει μείνει σε πρόβλεψη επίσημης μέσης ανεργίας στο 22,4% για το 2013, με μικρή αυξητική τάση έως το 23,5% το 2016. 
Δεύτερον, με ό,τι αίμα και δάκρυα και αν είναι διατεθειμένη η Κυβέρνηση να επιτύχει τα πλεονάσματα –για παράδειγμα, τα νοσοκομεία,. που είναι όλα «πλεονασματικά». Και όσοι έχουν μια μικρή πρόσφατη εμπειρία, ξέρουν πολύ καλά ότι κρατιούνται με νύχια και με δόντια μόνο χάρη στην αυτοθυσία των εργαζομένων τους. Ή οι «πλεονασματικοί» δήμοι, που είναι προετοιμάζονται ως κοινωνικά νεκροταφεία. Οι στόχοι, τουλάχιστον ως προς τα έσοδα, δεν πρόκειται να πιαστούν από εξαντλημένους φοροδοτικά εργαζόμενους ανθρώπους, ξεκινώντας ήδη από το Γενάρη του 2013. Και αυτό σημαίνει πρόσθετα μέτρα, με βάση τη ρήτρα αυτόνομης «ισοδύναμης» αναπλήρωσης. 
Τρίτον, στο κείμενο της αιτιολογικής έκθεσης αναφέρεται ότι στις προβλέψεις του μεσοπρόθεσμου δεν περιλαμβάνεται η επίπτωση στο δημοσιονομικό έλλειμμα από την ανακεφαλαιοποίηση του τραπεζικού κλάδου, η καταγραφή και αποτίμηση της οποίας είναι σε εξέλιξη σήμερα με ενεργή ανάμειξη των λεγόμενων «Monitoring Trust», των Επιτρόπων-Επιτηρητών της Τρόικας, που έχουν μπει μέσα στις τράπεζες και που είναι η «GRAND THORNTON» για Εθνική και Eurobank, η «ΚMG» για την Πειραιώς και η «LAZAR’ S» για την Alpha Bank.
Καθώς οι πληροφορίες αναφέρουν ότι τα «κόκκινα δάνεια», που καταγράφονται, είναι υψηλότερα από τα αναμενόμενα, είναι πολύ πιθανόν η επόμενη «επικαιροποίηση» του μεσοπρόθεσμου να έχει σχέση με αυξημένες ανάγκες ανακεφαλαιοποίησης των τραπεζών. Από εκεί καταλαβαίνει κανείς τι σημαίνουν όλα αυτά για το επίμαχο και κεντρικό θέμα της ρευστότητας της οικονομίας. 
Τέταρτον, παρά την ύφεση, η Κυβέρνηση συνεχίζει με την πολιτική της –κυρίως για να μπορεί να ωραιοποιεί τους αριθμούς- να στερεί κονδύλια απαραίτητα για την ανάκαμψη της οικονομίας μέσω της μείωσης του Προγράμματος Δημοσίων Επενδύσεων, που το χειρίζεται ουσιαστικά σαν εργαλείο σε μια τέτοια κατεύθυνση. Μαζί χάνονται και συγχρηματοδοτούμενα προγράμματα, με αποτέλεσμα η απορροφητικότητα του ΕΣΠΑ, και ενώ υπάρχει τέτοια δίψα για κεφάλαια, να μην ξεπερνά το 50%. Το ίδιο έκανε μεταξύ άλλων και το Γενάρη του 2013, προκειμένου να εμφανίσει αυτό που η Eurobank στην τελευταία της έκθεση χαρακτηρίζει ως «ένα μη διατηρήσιμο πλεόνασμα».
Πέμπτον, δεν υπάρχει καμία αναφορά στο θέμα των ιδιωτικοποιήσεων. Προφανώς, οι στόχοι θεωρούνται δεδομένοι. Όμως, η σχετική ρήτρα στη δανειακή σύμβαση του τρίτου μνημονίου ορίζει ότι στο εξής το 50% του τμήματος του ποσοτικοποιημένου στόχου που δεν πιάνεται σε ετήσια βάση, θα μετατρέπεται σε «ισοδύναμα» μη μισθολογικά μέτρα. Άρα, θα έχουμε και εδώ μια πρόσθετη πηγή νέων μέτρων εκβιαστικού χαρακτήρα και από την άποψη της πίεσης, που θα ασκείται για να προχωρήσουν με οποιοδήποτε κόστος οι ιδιωτικοποιήσεις. 
Στην ίδια κατεύθυνση επιχειρεί να δεσμεύσει τις εξελίξεις η «τιτλοποίηση» κατ’ αρχάς της ακίνητης περιουσίας του δημοσίου με έκδοση δομημένων ομολόγων, που θα είναι διεθνή αξιόγραφα, ουσιαστικά προεξοφλητικού χαρακτήρα. Η ύπαρξή τους θα πιέζει, ώστε να έχει πουληθεί η αντίστοιχη δημόσια περιουσία πριν τη λήξη τους, προκειμένου να μπορούν να πληρωθούν οι κάτοχοί τους. 
Το έκτο, αλλά όχι και το τελευταίο, είναι το εξής: Οι αρνητικές επιπτώσεις των μέτρων είναι έντονα υποεκτιμημένες λόγω της υποεκτίμησης του βαθμού ύφεσης της οικονομίας, αφού οι υπολογισμοί και του μεσοπρόθεσμου είναι βασισμένοι σε λανθασμένες παραδοχές: Δημοσιονομικός πολλαπλασιαστής 1, μετά την εγκατάλειψη του 0,5 που ίσχυε και κατά τη δεύτερη αναθεώρηση του προϋπολογισμού του 2012. Όπως και επισήμως πλέον πρώτο παραδέχθηκε το Διεθνές Νομισματικό Ταμείο στην έκθεση «Word Outlook» του Οκτωβρίου 2012.
Έχοντας βάλλει η ίδια για πρώτη φορά θέμα πολλαπλασιαστών στην ελληνική Βουλή στην εισήγησή μου ως ειδική εισηγήτρια του ΣΥΡΙΖΑ-ΕΚΜ στη συζήτηση για το προσχέδιο προϋπολογισμού 2012 στις 10 Οκτωβρίου της προηγούμενης χρονιάς, μπορώ να σας διαβεβαιώσω ότι ο ΣΥΡΙΖΑ δεν αντιμετώπισε ποτέ το θέμα με τους δημοσιονομικούς πολλαπλασιαστές ως «τεχνικό λάθος» που η διόρθωσή του με ποσοτικές τροποποιήσεις των δημοσιονομικών μεγεθών θα βελτίωνε τάχα τα Μνημόνια και την κατάσταση της πραγματικής οικονομίας. 
(Στο σημείο αυτό κτυπάει επαναληπτικά το κουδούνι λήξεως του χρόνου ομιλίας της κυρίας Βουλευτού)
Ο –εντός εισαγωγικών- «λάθος» πολλαπλασιαστής αποκαλύπτει αντίθετα τη συνολικά λαθεμένη κατεύθυνση της οικονομικής και κοινωνικής πολιτικής εσωτερικής υποτίμησης των μνημονίων, της βίαιης λιτότητας και της ανεξέλεγκτης ύφεσης, με την καταστροφή του παραγωγικού ιστού της χώρας και με τη διάλυση της ζωής των ανθρώπων. Όλη αυτή η «λαθεμένη» κατεύθυνση ξεκινά από το ένα εκατομμύριο ανέργους που προστέθηκαν στους ήδη υπάρχοντες, με τη φτωχοποίηση της πλειοψηφίας της κοινωνίας με 50% αποκλεισμένους, σύμφωνα με την τελευταία έκθεση της ΓΣΕΒΕΕ, και με την απειλή ο κατώτερος μισθός των 489 ευρώ καθαρά για πλήρη απασχόληση και των κλασμάτων του –και όχι «πλασμάτων» του- για μερική ή εκ περιτροπής εργασία, να γίνει μέσα στο 2013 ο βασικός μισθός στην οικονομία. Με την καταστροφή της αγροτιάς και των μεσαίων στρωμάτων, των μικρών και μεσαίων επιχειρήσεων και την απώλεια μέσα σε αυτά τα τρία χρόνια όλων των θέσεων εργασίας που δημιουργήθηκαν στην οικονομία μεταξύ 1995 και 2009. 
(Στο σημείο αυτό κτυπάει επαναληπτικά το κουδούνι λήξεως του χρόνου ομιλίας της κυρίας Βουλευτού)
Ας δούμε, λοιπόν, γιατί από τον Οκτώβρη –και με αυτό τελειώνω, κύριε Πρόεδρε- έχουμε θέσει το θέμα επανειλημμένα και τελευταία ακόμα πιο έντονα με την επίκαιρη ερώτηση του Προέδρου του ΣΥΡΙΖΑ-ΕΚΜ και την ερώτηση τεσσάρων Βουλευτών. Το έχουμε θέσει, επειδή ακριβώς ο «λάθος» πολλαπλασιαστής και η αναγνώρισή του από το ΔΝΤ μετατρέπεται σε ισχυρό αποδεικτικό και νομιμοποιητικό επιχείρημα υπέρ της πολιτικής του ΣΥΡΙΖΑ για κατάργηση των μνημονίων, σε καθαρή ομολογία αποτυχίας των εγκληματικών τροϊκανών συνταγών. Αυτό επιβεβαιώνει και ισχυροποιεί την πάγια θέση μας ότι οι πολιτικές των μνημονίων δεν τροποποιούνται και δεν βελτιώνονται, αλλά μόνο καταργούνται. Αυτό, λοιπόν, είναι ένα ζήτημα γύρω από το οποίο χρειάζεται να συσπειρωθούν οι εργαζόμενοι και στο πλαίσιο της μεγάλης απεργίας της Τετάρτης στις 20 του μήνα. 
Σας ευχαριστώ πολύ.
(Χειροκροτήματα από την πτέρυγα του ΣΥΡΙΖΑ-ΕΚΜ)</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Κυρία Βαλαβάνη, ο προβλεπόμενος από τον Κανονισμό χρόνος είναι το ανώτατο –και όχι το κατώτατο- όριο. 
Το λόγο έχει ο κ. Μαριάς. 
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Ευχαριστώ πολύ, κύριε Πρόεδρε.
Κύριε Πρόεδρε, κύριε Υπουργέ, κυρίες και κύριοι Βουλευτές, στην πρωτολογία μας θέσαμε ορισμένα ερωτήματα, αλλά μέχρι στιγμής δεν πήραμε απαντήσεις. Τα ερωτήματα αυτά έχουν να κάνουν με τις πεντακόσιες πενήντα οικογένειες των εργαζομένων που απολύθηκαν από το ΙΚΑ και που εδώ σ’ αυτήν την Αίθουσα ειπώθηκε από την κυβερνητική πλευρά ότι αυτήν την εβδομάδα θα έρθει κάποιο νομοσχέδιο του Υπουργείου Εργασίας, με το οποίο θα αρθεί η τροπολογία για την επίλυση του θέματός τους. Εγώ, λοιπόν, δεν έχω δει να έρχεται νομοσχέδιο του Υπουργείου Εργασίας αυτήν την εβδομάδα. 
Δεύτερον, δεν άκουσα από τον Υπουργό, που είναι και αρμόδιος, να μας λέει τι θα γίνει με τις τριακόσιες πενήντα καθαρίστριες, οι οποίες έχουν απολυθεί στο Υπουργείο του. Επίσης, δεν άκουσα να μας λέει τι θα γίνει με τις απασχολημένες στο ΚΗΦΗ, όπως και με τους αναπληρωτές. Δηλαδή, θα απολυθούν όσοι εμπεριέχονται στη ρήτρα που διαβάσαμε και με την οποία τελειώνει πλέον η χρηματοδότηση; 
Τέλος, δεν ακούσαμε τι θα γίνει –πρόκειται για μια ερώτηση που την έχω υποβάλλει γραπτά και δεν ξέρω αν ο κύριος Υπουργός έχει απάντηση- με τους επτακόσιους είκοσι πέντε δόκιμους πυροσβέστες, οι οποίοι πέτυχαν κατά τη διάρκεια διαδικασίας του ΑΣΕΠ για το 2012. 
Τέλος, δεν πήραμε απάντηση για το αν υπάρχει απόφαση του Υπουργικού Συμβουλίου για τη συγκεκριμένη πρόταση νόμου που αφορά το μεσοπρόθεσμο, μια και έτσι προβλέπεται από την πλευρά της κείμενης νομοθεσίας. 
Από εκεί και πέρα, έρχομαι στο θέμα των τόκων, διότι αναφέρθηκε και από τον εισηγητή, απήντησε κατά τη γνώμη του έτσι όπως νόμιζε ο Υπουργός, όμως τα πράγματα είναι απλά: Για το 2013 -σύμφωνα με αυτά που λέτε εσείς- δεν καταβάλλονται τόκοι 2,5 δισεκατομμυρίων ευρώ. Ο κ. Στουρνάρας το είχε κάνει 4,1 δισεκατομμύρια ευρώ. Το άθροισμα συνολικά για το 2013, το 2014, το 2015 και το 2016, με βάση αυτά που λέτε, είναι 14,450 δισεκατομμύρια ευρώ.
Τίθεται το ερώτημα: Είναι πραγματικά τα χρήματα αυτά, ναι ή όχι; Κέρδισε η Ελλάδα από την περίφημη αυτή συμφωνία που κάνατε στο Eurogroup με αυτά τα ποσά, ναι ή όχι; Υπάρχουν αυτά τα ποσά ως κέρδος, ναι ή όχι; 
Εάν υπάρχουν, σε μια χώρα που καταστρέφεται, που έχει ενάμισι εκατομμύριο ανέργους, το ζήτημα είναι απλό, σας το έχουμε πει πενήντα φορές: Θα βρείτε τον τρόπο που πρέπει ώστε τα χρήματα αυτά, να επιστρέψουν ως κοινωνικό μέρισμα υπέρ των εργαζομένων και κυρίως θα βρείτε εσείς τρόπους -σας το λέμε γιατί έγινε η υποτιθέμενη σύσκεψη των Αρχηγών που αποφάσισαν να αντιμετωπίσουν τα θέματα της ανεργίας- γιατί αν δεν βρείτε εσείς τρόπους, έχουμε πρόταση να σας κάνουμε. 
Πρώτα, όμως, να απαντήσετε εσείς ότι δεν μπορείτε να βρείτε τρόπους, ώστε αυτά τα χρήματα να έρθουν υπέρ του ελληνικού λαού και κυρίως να είναι για την αντιμετώπιση της ανεργίας του ενάμισι εκατομμυρίου ανθρώπων. Θα βρείτε τρόπους! Θα πείτε, λοιπόν, εσείς ότι δεν ξέρετε να βρείτε τρόπους, θα σας υποδείξουμε τον τρόπο και μετά θα παραιτηθείτε, γιατί θα αποδειχθεί ότι είστε ανίκανοι! Εάν, λοιπόν, αποδεχθείτε ότι δεν έχετε τρόπο, από εκεί και πέρα σε επόμενη συζήτηση θα σας το παρουσιάσουμε και να πάρετε δέσμευση ότι θα παραιτηθείτε. Αυτό, λοιπόν, είχα να σας πω ως απάντηση, γιατί μου τα είπατε και στην επιτροπή αυτά. 
Τα ζητήματα είναι απλά. Ο κόσμος βλέπει ότι υπάρχουν αυτά τα ποσά –το δέχεστε και εσείς- βρείτε τρόπο, κόψτε το λαιμό σας, να πάνε υπέρ του ενάμισι εκατομμυρίου ανέργων. Είναι απλό! 
Την ανακεφαλαιοποίηση δεν την έχετε λάβει καν υπ’ όψιν και υπάρχουν και 65 δισεκατομμύρια ευρώ εγγυήσεις, οι οποίες ενδεχομένως θα «σκάσουν» και ρωτάμε τι θα γίνει με το ζήτημα αυτό. 
Σε σχέση δε με την ΑΤΕ –και ίσως αυτό δεν το πρόσεξαν αρκετοί συνάδελφοι- προχτές πέρασε και νέα απόφαση κοινή και η Πειραιώς εκτός από τα 6,5 δισεκατομμύρια που πήρε, πήρε και άλλα 750 εκατομμύρια στο κομμάτι της ανακεφαλαιοποίησης. Αυτή είναι η πραγματικότητα. 
Η συνταγή, λοιπόν, είναι δεδομένο ότι είναι λάθος, έχει αποδειχθεί και εφόσον αυτά είναι δεδομένα οφείλετε –και σας το έχουμε πει πάρα πολλές φορές και με ερώτηση που σας κάναμε εδώ και τέσσερις μήνες- να πάτε να ζητήσετε αποζημίωση. Κατέστρεψαν την ελληνική οικονομία, τις ελληνικές οικογένειες, τον ελληνικό λαό. Θα ζητήσετε αποζημίωση! Εσείς δεν τολμάτε καν να βάλετε το θέμα αλλαγής πολιτικής. Αυτή, λοιπόν, είναι η πραγματικότητα. 
Ως προς τα πλεονάσματα –γιατί λέτε για τα περίφημα πλεονάσματα- για να έρθουν χρήματα υπέρ του ελληνικού λαού θα πρέπει τα πλεονάσματα να υπερβούν το 4,5% για το 2015 και το 2016. Δηλαδή και 4,2% πλεόνασμα να υπάρξει, αυτό θα πάει υπέρ των δανειστών. Ό,τι υπάρξει πάνω από 4,5%, θα πάει 70-30. Θα πιάσετε εσείς 4,5% πλεονάσματα το 2015 και το 2016 με μια διαλυμένη οικονομία; 
Μην κοροϊδεύετε, λοιπόν, τον κόσμο, διότι να εξηγηθεί ότι το 4,5% ή το 4,4% θα πάει υπέρ των δανειστών και αν βγει παραπάνω, θα πάει –υποτίθεται- υπέρ του ελληνικού λαού. Αυτή είναι η πραγματικότητα. 
Για τη σύσκεψη των Αρχηγών ακούσαμε κάποιες παρατηρήσεις από την πλευρά της ΔΗΜΑΡ, αλλά εγώ θέλω να πω το εξής: Μας είπε η ΔΗΜΑΡ ότι είναι χαρούμενη γιατί πλέον η ελληνική ΑΟΖ θα γίνει και ΑΟΖ της Ευρωπαϊκής Ένωσης. Αυτό είναι το πρώτο. Το δεύτερο είναι ότι θα βγουν και αναπτυξιακά ομόλογα που πρέπει να τα λάβουμε υπ’ όψιν και όλα αυτά θα μπουν στη διαδικασία ομοσπονδιοποίησης της Ευρώπης. 
Ακούστε. Για να γίνει η ελληνική ΑΟΖ ευρωπαϊκή ΑΟΖ, σημαίνει να βάλουν οι Γερμανοί και οι υπόλοιποι χέρι στην ελληνική ΑΟΖ. Τσάμπα μάγκες! Ξεχάστε το αυτό. Αυτό ξεχάστε το! Τα κοιτάσματα ανήκουν στον ελληνικό λαό και θα αξιοποιηθούν από αυτούς. 
Η λογική ότι θα πάμε δήθεν σε ομοσπονδία και η ελληνική ΑΟΖ θα γίνει ΑΟΖ ευρωπαϊκή, για να βάλουν χέρι οι Γερμανοί και Γάλλοι και ο κ. Ολάντ που έρχεται αύριο, στα ελληνικά κοιτάσματα –δήθεν- στο όνομα μιας ομοσπονδιοποίησης –που δεν θα είναι ομοσπονδιοποίηση, αλλά θα είναι γερμανική Ευρώπη και προτεκτοράτα- αυτά να ξεχάσετε, γιατί αρχίζετε να κάνετε μια ζύμωση τέτοια. 
Τελειώνοντας, κύριε Πρόεδρε, εμείς θεωρούμε ότι αυτή η πολιτική ούτως ή άλλως θα ανατραπεί από τους ίδιους τους πολίτες της χώρας μας, διότι δεν αντέχουν, διότι έχουν βρεθεί στην απόγνωση και στη φτωχοποίηση. Αυτό θα φανεί και θα ξεκινήσει από τη μαζική συμμετοχή των εργαζομένων, των Ελλήνων πολιτών στη γενική απεργία της Τετάρτης, την οποία στηρίζουμε αναφανδόν ως Ανεξάρτητοι Έλληνες ως σημαντικό βήμα για την ανατροπή αυτής της πολιτικής, η οποία είναι πολιτική της φτωχοποίησης και της διάλυσης της χώρας.</ChairmanSpeech> 
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Το λόγο έχει η κ. Ασημίνα Ξηροτύρη- Αικατερινάρη.</ChairmanSpeech>
<Speech><Parlmember>ΑΣΗΜΙΝΑ ΞΗΡΟΤΥΡΗ-ΑΙΚΑΤΕΡΙΝΑΡΗ</Parlmember>: Ευχαριστώ, κύριε Πρόεδρε. 
Κύριοι συνάδελφοι, είναι γεγονός ότι έχει κλείσει ο πρώτος κύκλος. Έχει επιτευχθεί μία σταθεροποίηση της χώρας και έχουμε εξασφαλίσει τη συνέχιση της χρηματοδότησης, τη μείωση του χρέους κ.λπ... Θα προσπαθήσουμε να υπάρξει κι άλλη μείωση του χρέους και υπάρχει και η πολιτική, πλέον, δέσμευση ότι η χώρα μας θα παραμείνει στο ευρώ. 
Κανείς, μα κανείς, δεν λέει ότι αυτά τα πράγματα δεν χρειάστηκαν και κόπο και θυσίες και ότι δεν έγινε στη χώρα μας η πιο βίαιη δημοσιονομική προσαρμογή απ’ όσο έχει γίνει σε όλες τις άλλες χώρες που είχαν μπει σε πρόγραμμα προσαρμογής. Ήταν μία συνταγή που αναγνωρίστηκε ότι είχε και λάθος πολλαπλασιαστές και βαθιά ύφεση.
Εμείς το λέγαμε εδώ -και το έχουμε πει πάρα πολλές φορές- ότι ήταν μία συνταγή, η οποία είχε ως μόνο στόχο τη σταθεροποίηση, εγκατέλειψε την ανάπτυξη και έτσι δημιούργησε πραγματικά ένα φαύλο κύκλο της ύφεσης, δημιούργησε δυσβάσταχτα βάρη στους εργαζόμενους, στους μισθωτούς, στους συνταξιούχους. 
Αυτήν τη στιγμή προσπαθούμε μέσα απ’ αυτά τα πρώτα βήματα που έχουν γίνει για τη σταθεροποίηση και την απομείωση του χρέους, μέσα από ένα πρόγραμμα μεσοπρόθεσμο να αρχίσει η χώρα να μπαίνει σε τροχιά ανάπτυξης, να μπορούμε να ελπίζουμε για μία αποκατάσταση και των αδικιών και της κοινωνικής συνοχής και κύρια, για το μεγάλο θέμα το οποίο συζητάμε να μειώσουμε την ανεργία.
Εμείς τα θέματα σχετικά με τις παθογένειες του κράτους, όσον αφορά τη φοροδιαφυγή, την έλλειψη προγραμματισμού, την έλλειψη στόχων κ.λπ. τα έχουμε καταγγείλει πάρα πολλές φορές. Όσο δε αφορά την ανεργία, κύριε Μαριά, σας καλώ να έρθετε στην επίκαιρη επερώτηση που θα συζητηθεί την επόμενη Δευτέρα και εκεί θα έχουμε προτάσεις, όπως είχαμε και για όλο το φάσμα των μέτρων για την πάταξη της εισφοροδιαφυγής, εισφοροεισφοράς κ.λπ..
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Θα είμαι Κοινοβουλευτικός Εκπρόσωπος, κυρία συνάδελφε.</Speech> 
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Είμαστε όλοι καλεσμένοι.</Speech>
<Speech><Parlmember>ΑΣΗΜΙΝΑ ΞΗΡΟΤΥΡΗ-ΑΙΚΑΤΕΡΙΝΑΡΗ</Parlmember>: Βεβαίως.
Πραγματικά, εδώ όλοι αγωνιζόμαστε για να βελτιώσουμε τα πράγματα, γιατί η Ελλάδα δεν ήταν ένας παράδεισος. Κι όταν είχε 3,5% και 4%του ΑΕΠ ανάπτυξη, εδώ ήμασταν και τα λέγαμε. Εγώ από την πλευρά του Συνασπισμού τότε και του ΣΥΡΙΖΑ έλεγα ότι αυτή η ανάπτυξη δεν ήταν προς όφελος των πολλών και των μη εχόντων. Βεβαίως, είχε πάρα πολλές στρεβλώσεις. Δεν ήταν ισόρροπη ανάπτυξη. Υπήρχε και τότε αρκετά μεγάλη ανεργία.
Στην κεντρική και δυτική Μακεδονία η ανεργία έφθανε το 12%. Βέβαια η ανεργία δεν ήταν τόσο μεγάλη όσο ήταν και είναι στην Ισπανία. Τώρα όμως είναι γεγονός ότι έχει ξεπεράσει κάθε όριο. Επομένως και τότε δεν ήταν ρόδινη η κατάσταση. Οι παθογένειες ήταν μεγάλες και συνεχίζονται και γι’ αυτό θα πρέπει να τις διορθώσουμε.
Δεν άκουσα εδώ να λέγεται αν δίνονται κάποιες δυνατότητες για να διορθώσουμε αυτήν την κατάσταση. Γιατί δεν αναφέρθηκε κανείς στη δυνατότητα που δίνεται όταν πετύχουμε κάποια αποτελέσματα δημοσιονομικής προσαρμογής και αναδεικνύεται διατηρήσιμο; Δηλαδή όταν διορθώσουμε κάποια πράγματα στη χώρα μας, να μπορέσουμε το 70% αυτού του κέρδους να το μεταφέρουμε στις ευπαθείς ομάδες και όταν βελτιώσουμε το κοινωνικό πρόβλημα να μεταφέρουμε και χρήματα στην ανάπτυξη.
ΕΠΑΜΕΙΜΩΝΔΑΣ (ΝΟΤΗΣ) ΜΑΡΙΑΣ: Το είπαμε αυτό.</Speech>
<Speech><Parlmember>ΑΣΗΜΙΝΑ ΞΗΡΟΤΥΡΗ ΑΙΚΑΤΕΡΙΝΑΡΗ</Parlmember>: Δεν ξέρω αν το είπατε εσείς. Εν πάση περιπτώσει, κανείς δεν μίλησε γι’ αυτή τη δέσμευση. Και όχι τίποτα άλλο, αλλά όταν μιλάμε όλοι και προσπαθούμε, δεσμεύουμε την Κυβέρνηση να το κάνει για να μην το αφήσει μόνο στα χαρτιά.
Υπάρχουν κάποιες προβλέψεις, οι οποίες πρέπει με μία κοινή προσπάθεια να υλοποιηθούν. Υπάρχουν, όπως είπα και στην πρωτολογία μου, και αδυναμίες και σκοτεινά σημεία και εδώ. Το 2015-2016 φαίνεται να έχει πρόβλημα αν δεν εργαστούμε από τώρα, αν δεν έχουμε ένα πρόγραμμα, αν δεν προσπαθήσουμε με νύχια και με δόντια να αξιοποιήσουμε όλα αυτά τα οφέλη, τα οποία έχουμε από αυτή τη σταθεροποίηση και από τους πόρους, από το ΕΣΠΑ.
Εμείς το ΕΣΠΑ δεν το κάναμε ευαγγέλιο. Δυστυχώς, ή ευτυχώς, είναι το μοναδικό αναπτυξιακό εργαλείο και το οποίο πράγματι καρκινοβατεί. Σε αυτό το θέμα όλοι έχουμε προτάσεις. 
Εμείς, ως Δημοκρατική Αριστερά, έχουμε κάνει πάρα πολύ μεγάλη προσπάθεια.
Σχετικά με το θέμα της ανακεφαλαιοποίησης των τραπεζών, προχθές στην επίκαιρη ερώτηση που έκανα προς τον κ. Χατζηδάκη, είπα ότι οι τράπεζες πρέπει επιτέλους να στηρίξουν την πραγματική οικονομία και να συμβάλουν στη ρευστότητα. Δεν εννοώ να στηρίξουν τις μεγάλες επιχειρήσεις, αλλά τις μικρές και μικρομεσαίες επιχειρήσεις, οι οποίες σε λίγο θα αποβιώσουν.
 Εάν, λοιπόν, δεν υπάρξει αυτή η λεγόμενη ρευστότητα στην αγορά, εάν δεν συμβάλλει το τραπεζικό σύστημα ούτε οι πόροι του ΕΣΠΑ θα απορροφηθούν και συγκεκριμένα ούτε τα 2 δισεκατομμύρια ευρώ των μικρομεσαίων επιχειρήσεων που έχει το Πρόγραμμα της Ανταγωνιστικότητας θα μπορέσουν να αξιοποιηθούν. 
Γι’ αυτήν την πραγματική κοινωνική οικονομία μιλάμε των δοκιμαζομένων Ελλήνων πολιτών. Δεν μιλάμε για κάποια άλλη οικονομία, για μια οικονομία κάποιων άλλων συμφερόντων. Εδώ πραγματικά υπάρχουν καθυστερήσεις και χρειάζεται να γίνει πολύ μεγάλη προσπάθεια. 
Ευχαριστώ.</Speech> 
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Το λόγο έχει ο κύριος Υπουργός.</ChairmanSpeech> 
<Speech><Parlmember>ΧΡΗΣΤΟΣ ΣΤΑΪΚΟΥΡΑΣ</Parlmember> (Αναπληρωτής Υπουργός Οικονομικών): Δεν θα έπαιρνα το λόγο, αλλά, ίσως λόγω της ώρας, έχουμε ακούσει κάποια απίστευτα πράγματα στις τελευταίες τοποθετήσεις. Θα κάνω τρία σύντομα σχόλια. 
Πρώτον, άκουσα συνάδελφο του ΣΥΡΙΖΑ να λέει για την παιδεία, ότι πέραν των μέτρων του Νοεμβρίου, υπάρχουν άλλα 250 εκατομμύρια ευρώ για φέτος και άλλα 500 εκατομμύρια ευρώ για το 2015 και το 2016. Έψαξα λίγο και το προηγούμενο μεσοπρόθεσμο. Αυτά αθροιστικά είναι 883 εκατομμύρια ευρώ. Τελικά οι παρεμβάσεις είναι 129 εκατομμύρια ευρώ. Αυτά αναφέρονται στον πίνακα. 
Δεύτερον, άκουσα πάλι συνάδελφο του ΣΥΡΙΖΑ να λέει «πώς είναι δυνατόν να μιλάμε για ανάπτυξη το 2014, όταν το πρόσημο στο ΑΕΠ είναι αρνητικό», δηλαδή, το απόλυτο ύψος του πλούτου να μειώνεται. Έχουν μπερδέψει τους ονομαστικούς όρους με τους πραγματικούς όρους. Ο πίνακας είναι σαφής: «+0,2 το 2014». 
Τρίτον, επανέρχεται ο κ. Μαριάς λέγοντας: «Κόφτε το λαιμό σας. Βρείτε με ποιο τρόπο θα αξιοποιήσετε τα χρήματα». Συγγνώμη, αλλά η οικονομική επιστήμη είναι μία. Δεν μπορούμε να την αλλάξουμε επειδή το θέλετε εσείς. Μιλάμε για πρωτογενή πλεονάσματα ή ελλείμματα. 	
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Άμα υπάρχει διαφορά, να βρείτε τρόπο να τα δώσετε…</Speech>
<Speech><Parlmember>ΧΡΗΣΤΟΣ ΣΤΑΪΚΟΥΡΑΣ</Parlmember> (Αναπληρωτής Υπουργός Οικονομικών): Ψυχραιμία και σωφροσύνη.
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Ψύχραιμος είμαι πάντα.</Speech> 
<Speech><Parlmember>ΧΡΗΣΤΟΣ ΣΤΑΪΚΟΥΡΑΣ</Parlmember> (Αναπληρωτής Υπουργός Οικονομικών): Με σωφροσύνη τότε. Σας λείπει το δεύτερο. Χάσατε το πρώτο και έχετε τώρα απώλεια του δεύτερου.
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Ποιο δεύτερο;</Speech>
<Speech><Parlmember>ΧΡΗΣΤΟΣ ΣΤΑΪΚΟΥΡΑΣ</Parlmember> (Αναπληρωτής Υπουργός Οικονομικών): Σας το είπα.
Πρωτογενή πλεονάσματα. Από τη στιγμή που οι τόκοι είναι εκτός πρωτογενών πλεονασμάτων …
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Κύριε Υπουργέ…</Speech>
<Speech><Parlmember>ΧΡΗΣΤΟΣ ΣΤΑΪΚΟΥΡΑΣ</Parlmember> (Αναπληρωτής Υπουργός Οικονομικών): Εγώ ολοκληρώνω γιατί πράγματι η επιστήμη σηκώνει τα χέρια ψηλά.</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Κύριε Μαριά, σας παρακαλώ.
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Κύριε Υπουργέ, είναι απλό. Εάν λέτε ότι γλύτωσε η Ελλάδα 2,5 δισεκατομμύρια φέτος, κόψτε το λαιμό σας να πάνε στο λαό. Όλα τα άλλα που λέτε δεν μας απασχολούν. Το καταλάβατε; Ούτε τον ελληνικό λαό τον απασχολούν. Εσείς έχετε τη λογική να μειώσετε τα ελλείμματα. Τα 2,5 δισεκατομμύρια τα γλύτωσε η Ελλάδα; Δώστε τα στο λαό…</ChairmanSpeech>
<Speech><Parlmember>ΘΕΑΝΩ ΦΩΤΙΟΥ</Parlmember>: Κύριε Πρόεδρε, θα ήθελα το λόγο για να δευτερολογήσω.</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Δεν κατάλαβα;</ChairmanSpeech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Έχει ζητήσει το λόγο για να δευτερολογήσει η κ. Φωτίου.</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Από πού δικαιούται δευτερολογία;</ChairmanSpeech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Όποιος πρωτολογεί, έχει δικαίωμα να δευτερολογήσει.</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Όχι.</ChairmanSpeech> 
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Τι όχι; Δεν ισχύει ο Κανονισμός;</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Κηρύσσεται περαιωμένη η συζήτηση επί της αρχής, των άρθρων και του συνόλου του σχεδίου νόμου του Υπουργείου Οικονομικών «Έγκριση της επικαιροποίησης του Μεσοπρόθεσμου Πλαισίου Δημοσιονομικής Στρατηγικής 2013-2016».
Ερωτάται το Σώμα: Γίνεται δεκτό το νομοσχέδιο επί της αρχής;</ChairmanSpeech> 
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
<Speech><Parlmember>ΟΛΓΑ-ΝΑΝΤΙΑ ΒΑΛΑΒΑΝΗ</Parlmember>: Κατά πλειοψηφία.
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Κατά πλειοψηφία.</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Συνεπώς το νομοσχέδιο του Υπουργείου Οικονομικών: «Έγκριση της επικαιροποίησης του Μεσοπρόθεσμου Πλαισίου Δημοσιονομικής Στρατηγικής 2013-2016» έγινε δεκτό επί της αρχής κατά πλειοψηφία.
Εισερχόμαστε στη ψήφιση κατ’ άρθρον.
Ερωτάται το Σώμα: Γίνεται δεκτό το άρθρο μόνο του νομοσχεδίου;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
<Speech><Parlmember>ΟΛΓΑ-ΝΑΝΤΙΑ ΒΑΛΑΒΑΝΗ</Parlmember>: Κατά πλειοψηφία.
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Κατά πλειοψηφία.</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Συνεπώς το άρθρο μόνο του νομοσχεδίου έγινε δεκτό κατά πλειοψηφία.
Συνεπώς το νομοσχέδιο του Υπουργείου Οικονομικών: «Έγκριση της επικαιροποίησης του Μεσοπρόθεσμου Πλαισίου Δημοσιονομικής Στρατηγικής 2013-2016» έγινε δεκτό κατ’ αρχήν και κατ’ άρθρον κατά πλειοψηφία.
Κύριοι συνάδελφοι, δέχεστε να ψηφίσουμε το νομοσχέδιο και στο σύνολο;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Μάλιστα, μάλιστα.</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Ερωτάται το Σώμα: Γίνεται δεκτό το νομοσχέδιο και στο σύνολο;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
<Speech><Parlmember>ΟΛΓΑ-ΝΑΝΤΙΑ ΒΑΛΑΒΑΝΗ</Parlmember>: Κατά πλειοψηφία.
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Κατά πλειοψηφία.</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Το νομοσχέδιο έγινε δεκτό και στο σύνολο κατά πλειοψηφία.
Συνεπώς το νομοσχέδιο του Υπουργείου Οικονομικών: «Έγκριση της επικαιροποίησης του Μεσοπρόθεσμου Πλαισίου Δημοσιονομικής Στρατηγικής 2013-2016» έγινε δεκτό κατά πλειοψηφία σε μόνη συζήτηση κατ’ αρχήν, κατ’ άρθρον και στο σύνολο και έχει ως εξής:
(Να καταχωρισθεί το κείμενο του νομοσχεδίου σελ. 313α)</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Κύριοι συνάδελφοι, παρακαλώ το Σώμα να εξουσιοδοτήσει το Προεδρείο για την υπ’ ευθύνη του επικύρωση των Πρακτικών ως προς την ψήφιση στο σύνολο του παραπάνω νομοσχεδίου.</ChairmanSpeech>
<Speech><Parlmember>ΟΛΟΙ ΟΙ ΒΟΥΛΕΥΤΕΣ</Parlmember>: Μάλιστα, μάλιστα.</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Το Σώμα παρέσχε τη ζητηθείσα εξουσιοδότηση.
Κύριοι συνάδελφοι, δέχεστε στο σημείο αυτό να λύσουμε τη συνεδρίαση;</ChairmanSpeech>
<Speech><Parlmember>ΟΛΟΙ ΟΙ ΒΟΥΛΕΥΤΕΣ</Parlmember>: Μάλιστα, μάλιστα.
Με τη συναίνεση του Σώματος και ώρα 0.47΄ λύεται η συνεδρίαση για σήμερα Τρίτη 19 Φεβρουαρίου 2013 και ώρα 18.00΄, με αντικείμενο εργασιών του Σώματος α) κοινοβουλευτικό έλεγχο, συζήτηση αναφορών και  ερωτήσεων και β) νομοθετική εργασία, σύμφωνα με την ημερήσια διάταξη που έχει διανεμηθεί. 
Ο</Speech> ΠΡΟΕΔΡΟΣ                                                        ΟΙ ΓΡΑΜΜΑΤΕΙΣ   
Τελευταία Αποθήκευση:	22/2/2013 12:52:00 μμ	Από:	Γεωργοπαπαδάκου Κανέλλα 
Εκτυπώθηκε:	22/2/2013 9:09:00 πμ</body>
</html>