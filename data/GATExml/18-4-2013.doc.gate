<html><head><meta name="cp:revision" content="2"><meta name="date" content="2013-04-25T10:18:00Z"><meta name="Company" content="OTS"><meta name="Keywords" content=""><meta name="meta:word-count" content="78045"><meta name="subject" content=""><meta name="dc:creator" content="Production"><meta name="extended-properties:Company" content="OTS"><meta name="meta:print-date" content="2013-04-24T08:57:00Z"><meta name="Word-Count" content="78045"><meta name="dcterms:created" content="2013-04-25T10:18:00Z"><meta name="dcterms:modified" content="2013-04-25T10:18:00Z"><meta name="Last-Modified" content="2013-04-25T10:18:00Z"><meta name="Last-Save-Date" content="2013-04-25T10:18:00Z"><meta name="meta:character-count" content="421444"><meta name="Template" content="Normal"><meta name="meta:save-date" content="2013-04-25T10:18:00Z"><meta name="dc:title" content="ΠΡΑΚΤΙΚΑ ΒΟΥΛΗΣ"><meta name="Application-Name" content="Microsoft Office Word"><meta name="modified" content="2013-04-25T10:18:00Z"><meta name="cp:subject" content=""><meta name="Content-Type" content="application/msword"><meta name="creator" content="Production"><meta name="meta:author" content="Production"><meta name="dc:subject" content=""><meta name="extended-properties:Application" content="Microsoft Office Word"><meta name="meta:creation-date" content="2013-04-25T10:18:00Z"><meta name="Last-Printed" content="2013-04-24T08:57:00Z"><meta name="meta:last-author" content="a.marini"><meta name="Comments" content=""><meta name="Creation-Date" content="2013-04-25T10:18:00Z"><meta name="xmpTPg:NPages" content="1"><meta name="resourceName" content="18-4-2013.doc"><meta name="Last-Author" content="a.marini"><meta name="w:comments" content=""><meta name="Character Count" content="421444"><meta name="Page-Count" content="1"><meta name="Revision-Number" content="2"><meta name="extended-properties:Template" content="Normal"><meta name="meta:keyword" content=""><meta name="Author" content="Production"><meta name="comment" content=""><meta name="meta:page-count" content="1"></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta>ΠΡΑΚΤΙΚΑ ΒΟΥΛΗΣ</head>
<body>PAGE  
416
ΣΥΝΕΔΡΙΑΣΗ 18/4/2013
(Σημείωση: Ο παρακάτω πίνακας περιεχομένων δεν αποτελεί το τελικό κείμενο, διότι εκκρεμούν ορθογραφικές και συντακτικές διορθώσεις)
ΠΙΝΑΚΑΣ ΠΕΡΙΕΧΟΜΕΝΩΝ
 ΙΕ΄ ΠΕΡΙΟΔΟΣ 
ΠΡΟΕΔΡΕΥΟΜΕΝΗΣ ΚΟΙΝΟΒΟΥΛΕΥΤΙΚΗΣ ΔΗΜΟΚΡΑΤΙΑΣ
ΣΥΝΟΔΟΣ Α΄
ΣΥΝΕΔΡΙΑΣΗ ΡΞΗ΄
Πέμπτη  18 Απριλίου 2013
ΘΕΜΑΤΑ
 
Α. ΕΙΔΙΚΑ ΘΕΜΑΤΑ 
1. Επικύρωση Πρακτικών, σελ. 
2.  Άδεια απουσίας των Βουλευτών κ.κ. Σ. Αναστασιάδη και Α. Μάρκου, σελ. 
3. Ανακοινώνεται ότι τη συνεδρίαση παρακολουθούν μαθητές από το 13ο Δημοτικό Σχολείο Ηλιούπολης, το 5ο Δημοτικό Σχολείο Κορυδαλλού, από το Δημοτικό Σχολείο Κουβαρά Αττικής, το 2ο Γυμνάσιο Αχαρνών, το 2ο Λύκειο Αγίας Παρασκευής, το Γυμνάσιο Χάλκης Νομού Δωδεκανήσων, το Δημοτικό Σχολείο Τρικάλων, το 1ο Δημοτικό Σχολείο Κρεμαστής Ρόδου και το 4ο Γυμνάσιο Νεάπολης Θεσσαλονίκης, σελ. 
4. Αναφορά στα γεγονότα που διαδραματίστηκαν στη Μανωλάδα της Ηλείας, σελ. 
5. Επί διαδικαστικού θέματος, σελ. 
6. Επί προσωπικού θέματος, σελ. 
 
Β. ΚΟΙΝΟΒΟΥΛΕΥΤΙΚΟΣ ΕΛΕΓΧΟΣ 
1. Κατάθεση αναφορών, σελ. 
2. Απαντήσεις Υπουργών σε ερωτήσεις Βουλευτών, σελ. 
3. Ανακοίνωση του δελτίου επικαίρων ερωτήσεων της Παρασκευής 19 Απριλίου 2013, σελ. 
4. Συζήτηση επικαίρων ερωτήσεων:
    α) Προς τον Υπουργό Διοικητικής Μεταρρύθμισης και Ηλεκτρονικής Διακυβέρνησης, σχετικά με τους νέους Οργανισμούς των Υπουργείων, σελ. 
    β) Προς τον Υπουργό Υγείας: 
        i)σχετικά με την επιλογή και αξιολόγηση των συντονιστών διευθυντών κλινικών δημοσίων νοσοκομείων, σελ. 
        ii) σχετικά με τις ελλείψεις σε ιατρικό προσωπικό από τα δημόσια νοσοκομεία, τα Κέντρα Υγείας και τις υγειονομικές μονάδες του ΕΟΠΥΥ, σελ. 
    γ) Προς τον Υπουργό Οικονομικών, σχετικά με τον φορολογικό έλεγχο και τον καταλογισμό αστικών και ποινικών ευθυνών για τις παρατυπίες και παρανομίες των off-shore εταιρειών με έδρα την Κύμη της Εύβοιας, σελ. 
    δ) Προς τον Υπουργό Περιβάλλοντος, Ενέργειας και Κλιματικής Αλλαγής:
        i) σχετικά με το σχέδιο κατασκευής του φράγματος στο Αώο ποταμό, σελ. 
        ii) σχετικά με την άμεση αποκομιδή των συσσωρευμένων απορριμμάτων από την Τρίπολη, σελ. 
    ε) Προς τον Υπουργό Εργασίας, Κοινωνικής Ασφάλισης και Πρόνοιας: 
        i) σχετικά με την ανάγκη επανεξέτασης των ορίων συνταξιοδότησης των ασφαλισμένων του ΟΓΑ που έχουν γεννηθεί τα έτη 1948 και 1949, σελ. 
        ii) σχετικά με την καταβολή των εφάπαξ παροχών των συνταξιούχων της ΕΥΑΘ Α.Ε., σελ. 
         iii) σχετικά με την κατάσταση που επικρατεί στη ναυπηγοεπισκευαστική βιομηχανία, σελ. 
 
Γ. ΝΟΜΟΘΕΤΙΚΗ ΕΡΓΑΣΙΑ 
1. Κατάθεση Εκθέσεως Διαρκούς Επιτροπής:
Η Διαρκής Επιτροπή Κοινωνικών Υποθέσεων καταθέτει την  Έκθεσή της στην πρόταση νόμου αρμοδιότητας του Υπουργείου Εργασίας, Κοινωνικής Ασφάλισης και Πρόνοιας  &quot;Ίδρυση Εθνικού Ταμείου Κοινωνικής Αλληλεγγύης Γενεών&quot;, σελ. 
2. Συζήτηση επί του σχεδίου νόμου του Υπουργείου Ναυτιλίας και Αιγαίου: &quot;Ανασυγκρότηση του Υπουργείου Ναυτιλίας και Αιγαίου και άλλες διατάξεις&quot;, σελ. 
3. Αίτηση ονομαστικής ψηφοφορίας από Βουλευτές του Συνασπισμού Ριζοσπαστικής Αριστεράς-Ενωτικού Κοινωνικού Μετώπου για τα άρθρα 1, 4, 5, 19, 20, 30, 38, 39, 43, 44, 48, 49 και για την τροπολογία με γενικό αριθμό 447 και ειδικό 53 του σχεδίου νόμου του Υπουργείου Ναυτιλίας και Αιγαίου, σελ. 
4. Επιστολικές ψήφοι επί της ονομαστικής ψηφοφορίας, σελ. 
5. Συζήτηση επί της αρχής, των άρθρων και του συνόλου της πρότασης νόμου αρμοδιότητας Υπουργείου Εργασίας, Κοινωνικής Ασφάλισης και Πρόνοιας &quot;Για την κατάργηση της υπ’ αριθμ. 6/28-2-2012 Πράξης Υπουργικού Συμβουλίου και για την επανασύσταση του &quot;Οργανισμού Εργατικής Εστίας (ΟΕΕ)&quot; και του &quot;Οργανισμού Εργατικής Κατοικίας (ΟΕΚ)&quot;&quot;, σελ. 
6. Ανακοινώνεται ότι κατόπιν αποτελέσματος της ονομαστικής ψηφοφορίας το άρθρο 19 του σχεδίου νόμου του Υπουργείου Ναυτιλίας και Αιγαίου δεν έγινε δεκτό, σελ. 

ΠΡΟΕΔΡΕΥΟΝΤΕΣ
ΔΡΑΓΑΣΑΚΗΣ Ι. , σελ.
ΚΑΛΑΝΤΖΗΣ Γ. , σελ.
ΚΟΛΛΙΑ-ΤΣΑΡΟΥΧΑ Μ. , σελ.
ΜΑΡΚΟΓΙΑΝΝΑΚΗΣ Χ. , σελ.

ΟΜΙΛΗΤΕΣ

Α. Επί της αναφοράς στα γεγονότα που διαδραματίστηκαν στη Μανωλάδα της Ηλείας:
ΑΜΜΑΝΑΤΙΔΟΥ-ΠΑΣΧΑΛΙΔΟΥ Ε. , σελ.
ΒΟΥΛΤΕΨΗ Σ. , σελ.
ΚΑΛΑΝΤΖΗΣ Γ. , σελ.
ΚΑΡΑΓΙΑΝΝΙΔΗΣ Χ. , σελ.
ΚΑΤΣΩΤΗΣ Χ. , σελ.
ΚΟΥΚΟΥΤΣΗΣ Δ. , σελ.
ΚΟΥΤΣΟΥΚΟΣ Γ. , σελ.
ΛΑΜΠΡΟΥΛΗΣ Γ. , σελ.
ΛΥΚΟΥΡΕΝΤΖΟΣ Α. , σελ.
ΜΑΡΙΑΣ Ε. , σελ.
ΜΙΧΕΛΟΓΙΑΝΝΑΚΗΣ Ι. , σελ.
ΠΑΝΑΓΙΩΤΑΡΟΣ Η. , σελ.
ΠΑΝΑΓΙΩΤΟΠΟΥΛΟΣ Ν. , σελ.
ΣΤΑΘΑΣ Ι. , σελ.
ΣΤΡΑΤΟΥΛΗΣ Δ. , σελ.
ΤΣΟΥΚΑΛΑΣ Δ. , σελ.
ΧΡΙΣΤΟΦΙΛΟΠΟΥΛΟΥ Π. , σελ.
ΨΥΡΡΑΣ Θ. , σελ.

Β. Επί διαδικαστικού θέματος:
ΑΜΜΑΝΑΤΙΔΟΥ-ΠΑΣΧΑΛΙΔΟΥ Ε. , σελ.
ΓΙΟΒΑΝΟΠΟΥΛΟΣ Κ. , σελ.
ΔΡΑΓΑΣΑΚΗΣ Ι. , σελ.
ΚΑΛΑΝΤΖΗΣ Γ. , σελ.
ΚΟΛΛΙΑ-ΤΣΑΡΟΥΧΑ Μ. , σελ.
ΚΟΥΙΚ Τ. , σελ.
ΚΟΥΡΟΥΜΠΛΗΣ Π. , σελ.
ΜΑΡΙΑΣ Ε. , σελ.
ΜΑΡΚΟΓΙΑΝΝΑΚΗΣ Χ. , σελ.
ΧΡΙΣΤΟΦΙΛΟΠΟΥΛΟΥ Π. , σελ.

Γ. Επί προσωπικού θέματος:
ΜΑΡΙΑΣ Ε. , σελ.
ΧΡΙΣΤΟΦΙΛΟΠΟΥΛΟΥ Π. , σελ.

Δ. Επί των επικαίρων ερωτήσεων:
ΑΠΟΣΤΟΛΟΥ Ε. , σελ.
ΑΡΑΜΠΑΤΖΗ Φ. , σελ.
ΓΙΑΤΑΓΑΝΑ Χ. , σελ.
ΔΡΑΓΑΣΑΚΗΣ Ι. , σελ.
ΚΑΛΑΦΑΤΗΣ Σ. , σελ.
ΚΑΡΑΓΚΟΥΝΗΣ Κ. , σελ.
ΚΡΕΜΑΣΤΙΝΟΣ Δ. , σελ.
ΛΑΓΟΣ Ι. , σελ.
ΛΑΜΠΡΟΥΛΗΣ Γ. , σελ.
ΛΥΚΟΥΡΕΝΤΖΟΣ Α. , σελ.
ΜΑΝΙΤΑΚΗΣ Α. , σελ.
ΜΑΝΤΑΣ Χ. , σελ.
ΜΑΝΩΛΑΚΟΥ Δ. , σελ.
ΜΑΥΡΑΓΑΝΗΣ Γ. , σελ.
ΞΗΡΟΤΥΡΗ - ΑΙΚΑΤΕΡΙΝΑΡΗ Α. , σελ.
ΠΑΝΑΓΙΩΤΑΡΟΣ Η. , σελ.
ΠΑΝΑΓΙΩΤΟΠΟΥΛΟΣ Ν. , σελ.
ΠΑΠΑΘΕΟΔΩΡΟΥ Θ. , σελ.
ΧΡΙΣΤΟΦΙΛΟΠΟΥΛΟΥ Π. , σελ.

Ε. Επί της πρότασης νόμου αρμοδιότητας Υπουργείου Εργασίας, Κοινωνικής Ασφάλισης και Πρόνοιας:
ΑΜΜΑΝΑΤΙΔΟΥ-ΠΑΣΧΑΛΙΔΟΥ Ε. , σελ.
ΑΓΑΘΟΠΟΥΛΟΥ Ε. , σελ.
ΒΛΑΧΒΕΗΣ Μ. , σελ.
ΒΟΥΔΟΥΡΗΣ Ο. , σελ.
ΒΟΥΛΤΕΨΗ Σ. , σελ.
ΓΙΑΝΝΑΚΑΚΗ Μ. , σελ.
ΓΙΟΒΑΝΟΠΟΥΛΟΣ Κ. , σελ.
ΚΑΛΑΝΤΖΗΣ Γ. , σελ.
ΚΑΡΑΓΙΑΝΝΙΔΗΣ Χ. , σελ.
ΚΑΤΣΩΤΗΣ Χ. , σελ.
ΚΟΥΙΚ Τ. , σελ.
ΚΟΥΚΟΥΤΣΗΣ Δ. , σελ.
ΚΟΥΡΟΥΜΠΛΗΣ Π. , σελ.
ΚΟΥΤΣΟΥΚΟΣ Γ. , σελ.
ΜΑΚΡΗ Ρ. , σελ.
ΜΑΡΙΑΣ Ε. , σελ.
ΜΗΤΡΟΠΟΥΛΟΣ Α. , σελ.
ΜΙΧΕΛΟΓΙΑΝΝΑΚΗΣ Ι. , σελ.
ΜΠΟΛΑΡΗ Μ. , σελ.
ΟΙΚΟΝΟΜΟΥ Β. , σελ.
ΠΑΝΑΓΙΩΤΑΡΟΣ Η. , σελ.
ΠΑΝΑΓΙΩΤΟΠΟΥΛΟΣ Ν. , σελ.
ΣΤΑΘΑΣ Ι. , σελ.
ΣΤΡΑΤΟΥΛΗΣ Δ. , σελ.
ΤΣΟΥΚΑΛΑΣ Δ. , σελ.
ΦΩΤΙΟΥ Ε. , σελ.
ΧΑΪΚΑΛΗΣ Π. , σελ.
ΧΑΡΑΛΑΜΠΙΔΟΥ Δ. , σελ.
ΧΡΙΣΤΟΦΙΛΟΠΟΥΛΟΥ Π. , σελ.
ΨΥΡΡΑΣ Θ. , σελ.
ΠΡΑΚΤΙΚΑ ΒΟΥΛΗΣ
ΙΕ΄ ΠΕΡΙΟΔΟΣ 
ΠΡΟΕΔΡΕΥΟΜΕΝΗΣ ΚΟΙΝΟΒΟΥΛΕΥΤΙΚΗΣ ΔΗΜΟΚΡΑΤΙΑΣ
ΣΥΝΟΔΟΣ Α΄
ΣΥΝΕΔΡΙΑΣΗ  ΡΞΗ΄
Πέμπτη 18 Απριλίου 2013
Αθήνα, σήμερα στις 18 Απριλίου 2013, ημέρα Πέμπτη και ώρα 9.38΄ συνήλθε στην Αίθουσα των συνεδριάσεων του Βουλευτηρίου η Βουλή σε ολομέλεια για να συνεδριάσει υπό την προεδρία του Δ΄ Αντιπροέδρου αυτής κ. ΙΩΑΝΝΗ ΔΡΑΓΑΣΑΚΗ . 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Κυρίες και κύριοι συνάδελφοι, αρχίζει η συνεδρίαση.
(</ChairmanSpeech><Speech><Parlmember>ΕΠΙΚΥΡΩΣΗ ΠΡΑΚΤΙΚΩΝ</Parlmember>: Σύμφωνα με την από 17-4-2013 εξουσιοδότηση του Σώματος επικυρώθηκαν με ευθύνη του Προεδρείου τα Πρακτικά της ΡΞΖ΄ συνεδριάσεώς του, της Τετάρτης 17 Απριλίου 2013, σε ό,τι αφορά την ψήφιση στο σύνολο του σχεδίου νόμου: «Κύρωση του Μνημονίου Κατανόησης μεταξύ του Υπουργείου Οικονομίας, Ανταγωνιστικότητας και Ναυτιλίας της Ελληνικής Δημοκρατίας και του Υπουργείου Μεταφορών της Λαϊκής Δημοκρατίας της Κίνας, σχετικά με τη συνεργασία στους τομείς των ναυτιλιακών μεταφορών και των ναυτιλιακών τεχνολογιών».)
Παρακαλείται ο κύριος Γραμματέας να ανακοινώσει τις αναφορές προς το Σώμα. 
 (Ανακοινώνονται προς το Σώμα από τον κ. Απόστολο Αλεξόπουλο, Βουλευτή Β΄ Αθηνών, τα ακόλουθα:
	Α. ΚΑΤΑΘΕΣΗ ΑΝΑΦΟΡΩΝ
1) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αφορά στην κατάργηση του επιδόματος τοκετού στα δημόσια νοσοκομεία.
2) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά, με την οποία&#160; το Ινστιτούτο Καταναλωτών Κορινθίας αιτείται την παράταση καταβολής του προνοιακού επιδόματος σε ανάπηρους δικαιούχους έως την έκδοση αποφάσεως του ΚΕΠΑ.
3) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας, το οποίο αφορά τον έλεγχο του ΣΔΟΕ στα πολυάριθμα καρναβαλικά γκρουπ.
4) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας, το οποίο αφορά σε πρόστιμα που βεβαιώθηκαν από την πολεοδομία για το Δήμο Αιγιαλείας.
5) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας, το οποίο αφορά συνάντηση του αναπληρωτή Υπουργού Οικονομικών κ. Χ. Σταϊκούρα με τους μεριδιούχους της Αχαϊκής Συνεταιριστικής Τράπεζας.
6) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας, το οποίο αφορά σε επιτυχή έκβαση υπόθεσης του ΣΔΟΕ στην περιοχή της Ηλείας και σε αναπάντητα ερωτήματα&#160; υπόθεσης της Λευκάδας.
7) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά, με την οποία&#160; η Εθνική Συνομοσπονδία Ατόμων με Αναπηρία αιτείται ενημέρωσης για την ενδεχόμενη επιβολή νέου φόρου στους ιατρικές δαπάνες που καλύπτουν τα ασφαλιστικά ταμεία.
8) Οι Βουλευτές, Επικρατείας κ. ΔΗΜΗΤΡΙΟΣ ΤΣΟΥΚΑΛΑΣ και Τρικάλων κ. ΠΑΝΑΓΙΩΤΑ ΔΡΙΤΣΕΛΗ κατέθεσαν αναφορά με την οποία&#160; η Ένωση Αστυνομικών Υπαλλήλων Τρικάλων αιτείται τη λήψη μέτρων για την εύρυθμη λειτουργία της Αστυνομικής Υπηρεσίας της περιοχής.
9) Ο Βουλευτής Ηρακλείου κ. ΙΩΑΝΝΗΣ ΜΙΧΕΛΟΓΙΑΝΝΑΚΗΣ κατέθεσε αναφορά, με την οποία&#160; ο Δήμαρχος Βιάννου Νομού Ηρακλείου αιτείται την επίλυση θέματος που αφορά τον περιορισμό στην&#160; κατανάλωση καυσίμων των υπηρεσιακών αυτοκινήτων των δήμων.
10) Ο Βουλευτής Ηλείας κ. ΓΕΩΡΓΙΟΣ ΚΟΝΤΟΓΙΑΝΝΗΣ κατέθεσε αναφορά, με την οποία&#160; η Εθνική Συνομοσπονδία Ατόμων με Αναπηρία αιτείται την ένταξη της κατηγορίας των ατόμων με αναπηρία στις ειδικές κατηγορίες της προκήρυξης για την εισαγωγή σπουδαστών/τριών στις ακαδημίες Εμπορικού Ναυτικού του ακαδημαϊκού έτους 2013-2014.
11) Οι Βουλευτές, Ηρακλείου κ.κ. ΜΙΧΑΗΛ ΚΡΙΤΣΩΤΑΚΗΣ και ΜΑΡΙΑ ΔΙΑΚΑΚΗ κατέθεσαν αναφορά, με την οποία&#160; ο Σύλλογος Νεφροπαθών «Παγνή» και&#160; «Μεσόγειος» αιτούνται την καταβολή των εξόδων μετακινήσεων των νεφροπαθών για το χρονικό διάστημα από 1-5-2012 έως 30-11-2012.
12) Ο Βουλευτής Ευβοίας κ. ΔΗΜΗΤΡΙΟΣ ΑΝΑΓΝΩΣΤΑΚΗΣ κατέθεσε αναφορά, με την οποία&#160; το Σωματείο Ρητινοκαλλιεργητών-Δασεργατών Νομού Ευβοίας αιτείται τη μη&#160; περικοπή της επιδότησης των ρητινοκαλλιεργητών.
13) Ο Βουλευτής Ηρακλείου κ. ΒΑΣΙΛΕΙΟΣ ΚΕΓΚΕΡΟΓΛΟΥ κατέθεσε αναφορά, με την οποία&#160; ο Δήμος Βιάννου Νομού Ηρακλείου αιτείται την επίλυση θέματος που αφορά τον περιορισμό στην κατανάλωση&#160; καυσίμων των υπηρεσιακών αυτοκινήτων των δήμων.
14) Ο Βουλευτής Β΄ Αθηνών κ. ΑΠΟΣΤΟΛΟΣ ΑΛΕΞΟΠΟΥΛΟΣ κατέθεσε αναφορά, με την οποία&#160; οι πρόεδροι των τριών Τμημάτων Γεωλογίας της χώρας αιτούνται την τροποποίηση του π.δ. 347/2003 (ΦΕΚ 315 Α΄), ώστε να μην παραλείπονται οι πτυχιούχοι των εν λόγω τμημάτων από τις προκηρύξεις ΑΣΕΠ της κατηγορίας ΠΕ Περιβάλλοντος.
15) Οι Βουλευτές, Α΄ Πειραιώς κ. ΘΕΟΔΩΡΟΣ ΔΡΙΤΣΑΣ, Αιτωλοακαρνανίας κ. ΓΕΩΡΓΙΟΣ ΒΑΡΕΜΕΝΟΣ, Σάμου κ. ΑΓΝΗ ΚΑΛΟΓΕΡΗ και Αχαΐας κ. ΒΑΣΙΛΕΙΟΣ ΧΑΤΖΗΛΑΜΠΡΟΥ κατέθεσαν αναφορά, με την οποία&#160; ο Σύνδεσμος Υποστήριξης και Συνεργασίας Μελών Ενόπλων Δυνάμεων αιτείται την επίλυση θέματος που αφορά τη μη συμμετοχή εκπροσώπων του σε επιτροπή για την κατάρτιση του νέου μισθολογίου των Ελλήνων στρατιωτικών.
16) Ο Βουλευτής Ηρακλείου κ. ΒΑΣΙΛΕΙΟΣ ΚΕΓΚΕΡΟΓΛΟΥ κατέθεσε αναφορά, με την οποία&#160; αδειοδοτημένοι φορείς στον τομέα της ανακύκλωσης αιτούνται την επίλυση του ζητήματος ανακύκλωσης συσσωρευτών μολύβδου οχημάτων και βιομηχανίας.
17) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται στη συνέχιση της λειτουργίας του Τμήματος ΕΜΜΕ του ΑΤΕΙ Ναυπάκτου.
18) Ο Βουλευτής Δράμας κ. ΧΡΗΣΤΟΣ ΚΑΡΑΓΙΑΝΝΙΔΗΣ κατέθεσε αναφορά, με την οποία&#160; ο Αθλητικός Σύλλογος Ατόμων με Αναπηρία «Ηροδικός» εκφράζει την αντίθεσή του στα νέα οικονομικά μέτρα, σχετικά με την επιχορήγηση της Ελληνικής Παραολυμπιακής Επιτροπής και της Εθνικής Αθλητικής Ομοσπονδίας Ατόμων με Αναπηρίες.
19) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αφορά σε έκκληση του κ. Μ. Κουρή προς τον Πρωθυπουργό, ώστε να «παγώσουν» τα στεγαστικά δάνεια.
20) Ο Βουλευτής Β΄ Αθηνών κ. ΕΥΣΤΑΘΙΟΣ (ΣΤΑΘΗΣ) ΠΑΝΑΓΟΥΛΗΣ κατέθεσε αναφορά, με την οποία&#160; ο κ. Χρήστος Τζεβελέκος αιτεί τη συνταξιοδοτική αποκατάσταση των διωχθέντων και εξορισθέντων αγωνιστών της αντίστασης της περιόδου 1967-1974.
21) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά, με την οποία&#160; ο Σύλλογος Γονέων και Κηδεμόνων του Βαρβακείου Προτύπου Πειραματικού Γυμνασίου αιτείται την επίλυση θέματος που αφορά στις ελλείψεις σε εκπαιδευτικά κενά στο Βαρβάκειο Γυμνάσιο.
22) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά, με την οποία&#160; ο κ. Μανώλης Παπαδόπουλος παραθέτει τις θέσεις του σχετικά με το «χαράτσι» των ενοικιαζόμενων ακινήτων από το δημόσιο.
23) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά, με την οποία&#160; το Σωματείο Περιπτερούχων και Καπνοπωλών Μικρής Λιανικής Αττικής αιτείται την επίλυση θέματος που αφορά στον ειδικό φόρο κατανάλωσης των καπνοβιομηχανικών προϊόντων.
24) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά, με την οποία&#160; η Ανεξάρτητη Ένωση Αποστράτων Ενόπλων Δυνάμεων αιτείται την επανεξέταση διατάξεων του σχεδίου νόμου του Υπουργείου Ναυτιλίας και Αιγαίου σχετικά&#160; με τα πιστοποιητικά ναυτικής ικανότητας.
25) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά, με την οποία&#160; ο κ. Γεώργιος Φλωράς εκφράζει τη διαμαρτυρία του για το ζήτημα διαρροής απόρρητων στοιχείων της Επιτροπής Ανταγωνισμού προς δημοσιογράφο.
26) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά, με την οποία&#160; η Ένωση Ιατρών ΕΟΠΥΥ αιτείται την παρέμβαση του Υπουργείου Υγείας για την αποτροπή προώθησης φαρμάκων από τα φαρμακεία χωρίς ιατρική συνταγή.
27) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας, το οποίο αναφέρεται στις πιέσεις που ασκούνται για την παραμονή του αγωνίσματος της πάλης, στα Ολυμπιακά αθλήματα. 
28) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας, το οποίο αναφέρεται σε συνεργασία μεταξύ πολιτικών και μεγαλοεργολάβων.
29) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας, το οποίο αναφέρεται στην ανάγκη αναβάθμισης της διώρυγας της Κορίνθου και στις προοπτικές που θα προκύψουν.
30) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας, το οποίο αναφέρεται στα προβλήματα των περιπτερούχων και στον τρόπο αντιμετώπισής τους.
31) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας, το οποίο αναφέρεται στη παρέμβαση εισαγγελέα για τις αμοιβές των μελών της Επιτροπής Ανταγωνισμού.
32) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας, το οποίο αναφέρεται στη συνάντηση μεταξύ του Πρωθυπουργού&#160; κ. Αντώνη Σαμαρά και των εκπροσώπων της ρωσικής εταιρείας φυσικού αερίου.
33) Ο Βουλευτής Δωδεκανήσου κ. ΔΗΜΗΤΡΗΣ ΓΑΚΗΣ κατέθεσε αναφορά, με την οποία&#160; ο Ιατρικός Σύλλογος Ρόδου αιτείται την άμεση πληρωμή των ιατρών για την εξέταση των υποψήφιων οδηγών στη Ρόδο.
34) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας, το οποίο αναφέρεται σε μηχανήματα του ΙΚΑ Πάτρας που παραμένουν αχρησιμοποίητα λόγω έλλειψης ιατρών.
35) Οι Βουλευτές, Β΄ Αθηνών κ. ΔΗΜΗΤΡΙΟΣ ΣΤΡΑΤΟΥΛΗΣ, Β΄ Πειραιώς κ. ΠΑΝΑΓΙΩΤΗΣ ΛΑΦΑΖΑΝΗΣ και Α΄ Πειραιώς κ. ΘΕΟΔΩΡΟΣ ΔΡΙΤΣΑΣ κατέθεσαν αναφορά με την οποία&#160; η Πανελλήνια Ένωση Ναυτών Εμπορικού Ναυτικού εκφράζει την αντίθεσή της στις διατάξεις του σχεδίου νόμου: «Ανασυγκρότηση του Υπουργείου Ναυτιλίας και Αιγαίου και άλλες διατάξεις», που υποβαθμίζουν τους όρους εργασίας και αμοιβής των Ελλήνων ναυτεργατών.
	36) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας, το οποίο αναφέρεται στους ελέγχους και τα αποτελέσματα της καταλληλότητας του νερού στα κολυμβητήρια της Πάτρας.
37) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας, το οποίο αναφέρεται στα ενδεικτικά τεστ δεξιοτήτων των εξετάσεων των πειραματικών σχολείων, των οποίων δεν έχει ολοκληρωθεί η διεξαγωγή.
38) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας, το οποίο αναφέρεται σε αναξιοποίητα προγράμματα για τους άνεργους που ανακάλυψαν οι ελεγκτές της τρόικας.
39) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας, το οποίο αναφέρεται σε παράνομες οικονομικές δραστηριότητες στις οποίες εμπλέκεται η ομάδα του Ηρακλή.
40) Ο Βουλευτής Β΄ Αθηνών κ. ΔΗΜΗΤΡΙΟΣ ΣΤΡΑΤΟΥΛΗΣ κατέθεσε αναφορά, με την οποία&#160; η Πανελλήνια Ένωση Μηχανικών Δημοσίου Βιοϊατρικής Τεχνολογίας αιτείται την καταβολή του επιδόματος επικίνδυνης και ανθυγιεινής εργασίας, που προβλέπεται στο άρθρο 15 του ν. 4024/2011 και στην ΥΑ οικ. 2/16519/0022 (ΦΕΚ 465 Β΄/2012).
41) Οι Βουλευτές, Νομού Αττικής κ. ΙΩΑΝΝΗΣ ΓΚΙΟΚΑΣ και Β΄ Αθηνών κ. ΧΡΗΣΤΟΣ ΚΑΤΣΩΤΗΣ κατέθεσαν αναφορά, με την οποία&#160; το Σωματείο Ρητινοκαλλιεργητών-Δασεργατών Νομού Ευβοίας αιτείται τη μη περικοπή της ετήσιας επιδότησης των ρητινοκαλλιεργητών.
42) Οι Βουλευτές, Α΄ Θεσσαλονίκης κ. ΘΕΟΔΟΣΙΟΣ ΚΩΝΣΤΑΝΤΙΝΙΔΗΣ και Β΄ Θεσσαλονίκης κ. ΕΛΕΝΗ ΓΕΡΑΣΙΜΙΔΟΥ κατέθεσαν αναφορά, με την οποία&#160; ο Αθλητικός Σύλλογος Ατόμων με Αναπηρία αιτείται την αύξηση της χρηματοδότησης των σωματείων και της&#160; Εθνικής Αθλητικής Ομοσπονδίας Ατόμων με Αναπηρία.
43) Οι Βουλευτές, Α΄ Θεσσαλονίκης κ. ΘΕΟΔΟΣΙΟΣ ΚΩΝΣΤΑΝΤΙΝΙΔΗΣ και Β΄ Θεσσαλονίκης κ. ΕΛΕΝΗ ΓΕΡΑΣΙΜΙΔΟΥ κατέθεσαν αναφορά με την οποία&#160; η Ομοσπονδία Αγροτικών Συλλόγων Νομού Έβρου «Η Ενότητα» παραθέτει τις προτάσεις της για την επίλυση σειράς αιτημάτων, που αφορούν τον κλάδο των σπαραγγοπαραγωγών.
44) Ο Βουλευτής Πέλλης κ. ΙΟΡΔΑΝΗΣ (ΔΑΝΗΣ) ΤΖΑΜΤΖΗΣ κατέθεσε αναφορά, με την οποία&#160; ο Τοπικός Οργανισμός Εγγείων Βελτιώσεων Γιαννιτσών αιτείται την άρση του μέτρου της απαγόρευσης καλλιέργειας αραβόσιτου για την καλλιεργητική περίοδο 2013 στο Νομό Πέλλας.
45) Οι Βουλευτές, Ηρακλείου κ.κ. ΜΙΧΑΗΛ ΚΡΙΤΣΩΤΑΚΗΣ και ΜΑΡΙΑ ΔΙΑΚΑΚΗ κατέθεσαν αναφορά, με την οποία&#160; ο Πανελλήνιος Σύλλογος Εργαζομένων στο Ελληνικό Κέντρο Θαλάσσιων Ερευνών εκφράζει την αντίθεσή του σε κάθε προσπάθεια διάλυσης και συρρίκνωσης της δημόσιας έρευνας στη χώρα μας.
46) Ο Βουλευτής Ηρακλείου κ. ΒΑΣΙΛΕΙΟΣ ΚΕΓΚΕΡΟΓΛΟΥ κατέθεσε αναφορά, με την οποία&#160; η Ομοσπονδία Αρτοποιών Ελλάδος αιτείται την απόσυρση του άρθρου 44 του σχεδίου νόμου: «Εθνικό Σύστημα Ηλεκτρονικών Δημοσίων Συμβάσεων και άλλες διατάξεις», που επιδιώκει τον περιορισμό των αρτοποιείων.
47) Οι Βουλευτές, Ηρακλείου κ.κ. ΜΙΧΑΗΛ ΚΡΙΤΣΩΤΑΚΗΣ και ΜΑΡΙΑ ΔΙΑΚΑΚΗ κατέθεσαν αναφορά, με την οποία&#160; ο Δήμος Βιάννου Νομού Ηρακλείου εκφράζει τη συμπαράστασή του στον αγώνα των εργαζομένων κατά της ιδιωτικοποίησης του προγράμματος «Βοήθεια στο Σπίτι».
48) Οι Βουλευτές Ηρακλείου κ.κ. ΜΑΡΙΑ ΔΙΑΚΑΚΗ και ΜΙΧΑΗΛ ΚΡΙΤΣΩΤΑΚΗΣ κατέθεσαν αναφορά, με την οποία&#160; το Δημοτικό Συμβούλιο του Δήμου Ηρακλείου παραθέτει τις προτάσεις και τις θέσεις του για τα προγράμματα «Βοήθεια στο Σπίτι», «ΒΣΠ» και «ΚΗΦΗ».
49) Ο Βουλευτής Α΄ Αθηνών κ. ΝΙΚΗΤΑΣ ΚΑΚΛΑΜΑΝΗΣ κατέθεσε αναφορά, με την οποία&#160; ο Πανελλήνιος Σύνδεσμος Εργαζομένων Πολεμικού Ναυτικού αιτείται την επίλυση θεσμικών αιτημάτων των εργαζομένων.
50) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά, με την οποία&#160; οι κύριοι Κωνσταντίνος Θάνος, Αθανάσιος Κουστέλιος και Νικόλαος Τσιακάρας εκφράζουν τη διαμαρτυρία τους για την εξαίρεση του αθλήματος της πάλης από τα Ολυμπιακά αθλήματα και αιτούνται την επανεξέταση της απόφασης από τη ΔΟΕ.
51) Ο Βουλευτής Σερρών κ. ΜΕΝΕΛΑΟΣ ΒΛΑΧΒΕΗΣ κατέθεσε αναφορά, με την οποία&#160; οι εκπαιδευτικοί της Περιφερειακής Ενότητας Σερρών αιτούνται την άμεση αναθεώρηση της απόφασης μετάθεσης των εκπαιδευτικών της Περιφερειακής Ενότητας Σερρών και προτείνει λύσεις για την αντιμετώπιση του προβλήματος.
52) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας, το οποίο αναφέρεται στις εξελίξεις στο θέμα της λίστας&#160; Λαγκάρντ.
53) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας, το οποίο αναφέρει ότι πολλοί από τους καθηγητές στη δημόσια εκπαίδευση αποκαλύφθηκε ότι απουσίαζαν αδικαιολόγητα από την εργασία τους, σύμφωνα με έρευνα των επιθεωρητών Δημόσιας Διοίκησης.
54) Η Βουλευτής Σερρών κ. ΜΑΡΙΑ ΚΟΛΛΙΑ - ΤΣΑΡΟΥΧΑ κατέθεσε αναφορά, με την οποία&#160; η Ένωση Υπαλλήλων του Καταστήματος Κράτησης Νιγρίτας Σερρών αιτείται την άμεση πρόσληψη σωφρονιστικών υπαλλήλων και εξωτερικών φρουρών υποστήριξης.&#160; 
55) Η Βουλευτής Σερρών κ. ΜΑΡΙΑ ΚΟΛΛΙΑ - ΤΣΑΡΟΥΧΑ κατέθεσε αναφορά, με την οποία&#160; η Ένωση Υπαλλήλων Εξωτερικής Φρουράς, του Καταστήματος Κράτησης Νιγρίτας Σερρών&#160; αιτείται την πρόσληψη εξωτερικών φρουρών και σωφρονιστικών υπαλλήλων στο Κατάστημα Κεντρικής Μακεδονίας ΙΙΙ.
56) Ο Βουλευτής Πέλλης κ. ΙΟΡΔΑΝΗΣ (ΔΑΝΗΣ) ΤΖΑΜΤΖΗΣ κατέθεσε αναφορά, με την οποία&#160; ο Δήμος Σκύδρας Νομού Πέλλας αιτείται τον ορισμό της Σκύδρας, ως κέντρου σύνταξης δηλώσεων ενιαίας ενίσχυσης έτους 2013.
57) Ο Βουλευτής Ηρακλείου κ. ΒΑΣΙΛΕΙΟΣ ΚΕΓΚΕΡΟΓΛΟΥ κατέθεσε αναφορά με την οποία&#160;&#160; αιτείται να ολοκληρωθεί άμεσα η διαδικασία ταξινόμησης των εννεαθέσιων ταξί ειδικής μίσθωσης.
58) Ο Βουλευτής Ηρακλείου κ. ΒΑΣΙΛΕΙΟΣ ΚΕΓΚΕΡΟΓΛΟΥ κατέθεσε αναφορά, με την οποία&#160; το Σωματείο Οδηγών Τουριστικών Λεωφορείων Κρήτης «Ο Ερμής» επισημαίνει την ανάγκη παράτασης της προθεσμίας απόκτησης πιστοποιητικού επαγγελματικής ικανότητας.
59) Οι Βουλευτές, Α΄ Θεσσαλονίκης κ. ΘΕΟΔΟΣΙΟΣ ΚΩΝΣΤΑΝΤΙΝΙΔΗΣ και Β΄ Θεσσαλονίκης κ. ΕΛΕΝΗ ΓΕΡΑΣΙΜΙΔΟΥ κατέθεσαν αναφορά, με την οποία&#160; το Σωματείο Εργαζομένων Νοσοκομείου «Παναγία» Θεσσαλονίκης καταγγέλλει τη συνέχιση της απαξίωσης του νοσοκομείου με μεθόδους που οδηγούν στη διακοπή της λειτουργίας του και αιτεί τη λήψη μέτρων για την εύρυθμη λειτουργία του.
60) Ο Βουλευτής Αχαΐας κ. ΝΙΚΟΛΑΟΣ ΤΣΟΥΚΑΛΗΣ κατέθεσε αναφορά, με την οποία&#160; ο Δήμαρχος Ερυμάνθου Νομού Αχαΐας επισημαίνει την αναγκαιότητα ανακατασκευής της γέφυρας στη θέση Ταργά της Τοπικής Κοινότητας Αλεποχωρίου, λόγω του σοβαρού κινδύνου κατάρρευσής της.
61) Ο Βουλευτής Ηρακλείου κ. ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ κατέθεσε αναφορά, με την οποία&#160; η Ανεξάρτητη Κίνηση Οικονομολόγων Ελλάδος αιτείται την επανεξέταση των θεμάτων που προκύπτουν λόγω της ηλεκτρονικής γραφειοκρατίας στο πληροφοριακό σύστημα του Yπουργείου Εργασίας, Κοινωνικής Ασφάλισης και Πρόνοιας.
62) Ο Βουλευτής Αχαΐας κ. ΝΙΚΟΛΑΟΣ ΤΣΟΥΚΑΛΗΣ κατέθεσε αναφορά, με την οποία&#160; η Ομοσπονδία Λειτουργών Τεχνικής Επαγγελματικής Εκπαίδευσης αιτείται την αποσαφήνιση συμμετοχής και λειτουργίας&#160; υλοποιημένων επιμορφωτικών προγραμμάτων για μόνιμους εκπαιδευτικούς από το ΤΕΙ Κοζάνης.
63) Ο Βουλευτής Σερρών κ. ΑΡΤΕΜΙΟΣ ΜΑΤΘΑΙΟΠΟΥΛΟΣ κατέθεσε αναφορά, με την οποία&#160; ο Σύλλογος Παραγωγών Ηλεκτρικής Ενέργειας από Φωτοβολταϊκά Νομού Σερρών παραθέτει τις προτάσεις και τις θέσεις του και προτείνει λύσεις για τα προβλήματα που έχουν προκύψει στην αγορά ηλεκτρικής ενέργειας.
64) Ο Βουλευτής Σερρών κ. ΑΡΤΕΜΙΟΣ ΜΑΤΘΑΙΟΠΟΥΛΟΣ κατέθεσε αναφορά, με την οποία&#160; ο Δήμος Σερρών καταθέτει τις προτάσεις του, σχετικά με τη μείωση των αντικειμενικών αξιών της περιοχής.
Β. ΑΠΑΝΤΗΣΕΙΣ ΥΠΟΥΡΓΩΝ ΣΕ ΕΡΩΤΗΣΕΙΣ ΒΟΥΛΕΥΤΩΝ
1. Στην με αριθμό 6313/25-01-2013 ερώτηση του Βουλευτή κ. Βουδούρη Οδυσσέα-Νίκου δόθηκε με το υπ’ αριθμ. Δ5Α 1042835 ΕΞ2013/8-3-2013 έγγραφο  από τον Υπουργό Οικονομικών  η ακόλουθη απάντηση:
2. Στην με αριθμό 6839/07-02-2013 ερώτηση του Βουλευτή κ. Πασχαλίδη Ιωάννη δόθηκε με το υπ’ αριθμ. Φ.10035/5088/119/8-3-2013 έγγραφο  από τον Υπουργό Εργασίας, Κοινωνικής Ασφάλισης και Πρόνοιας η ακόλουθη απάντηση:
3. Στην με αριθμό 7033/12-02-2013 ερώτηση της Βουλευτού κ. Κόλλια - Τσαρουχά Μαρίας δόθηκε με το υπ’ αριθμ. Β-246, Β 281/6-3-2013 έγγραφο από τον Αναπληρωτή Υπουργό Ανάπτυξης, Ανταγωνιστικότητας, Υποδομών, Μεταφορών και Δικτύων η ακόλουθη απάντηση:
4. Στην με αριθμό 7208/14-02-2013 ερώτηση του Βουλευτή κ. Καραγιαννίδη Χρήστου δόθηκε με το υπ’ αριθμ. Φ90022/5716/163/8-3-2013 έγγραφο  από τον Υπουργό Εργασίας, Κοινωνικής Ασφάλισης και Πρόνοιας η ακόλουθη απάντηση:
5. Στην με αριθμό 7263/15-02-2013 ερώτηση των Βουλευτών κυρίων Ουζουνίδου Ευγενίας, Πετράκου Αθανάσιου, Παπαδημούλη Δημήτριου, Κριτσωτάκη Μιχαήλ, Αλεξόπουλου Απόστολου, Διακάκη Μαρίας, Γελαλή Δημήτρη, Καφαντάρη Χαρούλας (Χαράς), Ζεϊμπέκ Χουσείν, Ιγγλέζη Αικατερίνης δόθηκε με το υπ’ αριθμ. Β13-87/8-3-2013 έγγραφο  από τον Υφυπουργό Ανάπτυξης, Ανταγωνιστικότητας, Υποδομών, Μεταφορών και Δικτύων η ακόλουθη απάντηση:
Σημ. Τα συνημμένα σχετικά έγγραφα ευρίσκονται στο αρχείο της Δ/νσης Κοινοβουλευτικού Ελέγχου (Τμήμα Ερωτήσεων)
6. Στην με αριθμό 7358/18-02-2013 ερώτηση του Βουλευτή κ. Παναγιώταρου Ηλία δόθηκε με το υπ’ αριθμ. Φ.90022/5486/659/8-3-2013 έγγραφο  από τον Υπουργό Εργασίας, Κοινωνικής Ασφάλισης και Πρόνοιας η ακόλουθη απάντηση:
7. Στην με αριθμό 7652/26-02-2013 ερώτηση των Βουλευτών κυρίων Στρατούλη Δημήτριου, Μητρόπουλου Αλέξιου, Αγαθοπούλου Ειρήνης-Ελένης, Αλεξόπουλου Απόστολου, Αμανατίδη Ιωάννη, Βαλαβάνη Όλγας-Νάντιας, Βαμβακά Ευγενίας (Τζένης), Γαϊτάνη Ιωάννας, Γεωργοπούλου-Σαλτάρη Ευσταθίας (Έφης), Διακάκη Μαρίας, Διώτη Ηρούς, Δούρου Ειρήνης (Ρένας), Δριτσέλη Παναγιώτας, Ζεϊμπέκ Χουσείν, Ζερδελή Ιωάννη, Κανελλοπούλου Μαρίας, Καραγιαννίδη Χρήστου, Καφαντάρη Χαρούλας (Χαράς), Κοδέλα Δημήτριου, Κοντονή Χαράλαμπου-Σταύρου, Κουρουμπλή Παναγιώτη, Κριτσωτάκη Μιχαήλ, Κυριακάκη, Βασίλειου, Μαντά Χρήστου, Μεϊκόπουλου Αλέξανδρου, Μιχαλάκη Νικόλαου, Μπάρκα Κωνσταντίνου, Μπόλαρη Μαρίας, Ξανθού Ανδρέα, Παναγούλη Ευστάθιου (Στάθη), Πάντζα Γεώργιου, Σαμοΐλη Στέφανου, Σταθά Ιωάννη, Συρμαλένιου Νικόλαου, Τσουκαλά Δημήτριου, Χαραλαμπίδου Δέσποινας δόθηκε με το υπ’ αριθμ. Φ.90022/6708/811/8-3-2013 έγγραφο  από τον Υπουργό Εργασίας, Κοινωνικής Ασφάλισης και Πρόνοιας η ακόλουθη απάντηση:</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Κυρίες και κύριοι συνάδελφοι, εισερχόμαστε στη συζήτηση των 
ΕΠΙΚΑΙΡΩΝ ΕΡΩΤΗΣΕΩΝ
Πρώτη θα συζητηθεί η τρίτη με αριθμό 1308/15-4-2013 επίκαιρη ερώτηση δεύτερου κύκλου της Βουλευτού Νομού Αττικής του Πανελλήνιου Σοσιαλιστικού Κινήματος κ. Παρασκευής Χριστοφιλοπούλου προς τον Υπουργό Διοικητικής Μεταρρύθμισης και Ηλεκτρονικής Διακυβέρνησης, σχετικά με τους νέους οργανισμούς των Υπουργείων.
Θα απαντήσει ο Υπουργός Διοικητικής Μεταρρύθμισης και Ηλεκτρονικής Διακυβέρνησης κ. Μανιτάκης
Η κ. Χριστοφιλοπούλου έχει το λόγο για δύο λεπτά, προκειμένου να αναπτύξει την επίκαιρη ερώτησή της.</ChairmanSpeech>
<Speech><Parlmember>ΠΑΡΑΣΚΕΥΗ ΧΡΙΣΤΟΦΙΛΟΠΟΥΛΟΥ</Parlmember>: Ευχαριστώ, κύριε Πρόεδρε.
Κύριε Υπουργέ,  η ελληνική Δημόσια Διοίκηση συνδέθηκε στο μυαλό όλων των πολιτών με τις λέξεις «γραφειοκρατία», «καθυστέρηση», πολλές φορές «κακοδιαχείριση». Όταν μιλούμε για την πάταξη της γραφειοκρατίας, το μυαλό μας πάντα πάει στον αριθμό των δημοσίων υπαλλήλων, στο πόσοι μπαίνουν, πόσοι βγαίνουν και λιγότερο πηγαίνει στη δομή, στο πώς είναι οργανωμένα τα Υπουργεία, στο πόσο η διοίκηση έχει τη διάρθρωση εκείνη η οποία της επιτρέπει να παρέχει ποιοτικές υπηρεσίες και να αξιοποιήσει στο μέγιστο δυνατό βαθμό το ανθρώπινο δυναμικό της.
Άρα η δομή των Υπουργείων, τα οργανογράμματα των Υπουργείων δεν έχουν να κάνουν μόνο με την αξιολόγηση των δομών, αλλά προαπαιτούνται για την ουσιαστική και αποτελεσματική εφαρμογή του προγράμματος της κινητικότητας και βεβαίως αποτελούν και μια μεγάλη συμβολή στον προγραμματισμό της στελέχωσης των Υπουργείων.
Είναι όμως επίσης, προφανές ότι η ελληνική πολιτεία για χρόνια είχε αφήσει το ζήτημα και γνωρίζετε –είμαι σίγουρη- ότι σε πάρα πολλά Υπουργεία είχαν να αλλάξουν οι οργανισμοί ήδη από τις αρχές της δεκαετίας του 1980. 
Προσπάθειες είχαν γίνει, αλλά το θέμα αυτό δεν ήταν ποτέ στην προτεραιότητα και δεν ήταν ψηλά στην πολιτική ατζέντα, παρά μόνο τώρα και τώρα είναι η ώρα που πρέπει να πάμε γρήγορα.
Θέλω να σας ρωτήσω, κύριε Υπουργέ: Κρατώ εδώ στα χέρια μου ένα cd, στο οποίο είναι οι οργανισμοί για έντεκα από τα δεκαπέντε Υπουργεία, που σας παραδόθηκαν τότε που αναλάβατε και ξέρω ότι στελέχη του Υπουργείου σας τότε δούλεψαν. Το 2012 λοιπόν η ελληνική πολιτεία είχε έτοιμους έντεκα οργανισμούς από τα δεκαπέντε τότε Υπουργεία. Η δομή των Υπουργείων άλλαξε με τις εκλογές, άλλαξαν λίγο οι συνθέσεις των Υπουργείων σε σχέση με τους τομείς της πολιτικής. Ωστόσο παραμένει αυτή η δουλειά που είχε να κάνει με την –θα έλεγα- συρρίκνωση των χιλίων εννιακοσίων ογδόντα τεσσάρων μονάδων. Το λέω ποσοτικά, αλλά δεν είναι ποσοτικό το ζήτημα και το γνωρίζετε.
Τι έγινε με αυτήν την ιστορία; Γνωρίζω ότι έχετε ένα έτοιμο νομοσχέδιο. Θα ήθελα να πληροφορηθώ κατά πόσον αυτό το έργο της αναδιοργάνωσης των Υπουργείων μέσω των οργανογραμμάτων έχει προχωρήσει και σε ποιο βαθμό μπορείτε να είστε αισιόδοξος ότι αυτή η μεγάλη μεταρρύθμιση –γιατί είναι μεγάλη και αυτή η μεταρρύθμιση, το να αλλάξεις τη δομή των Υπουργείων- μπορεί να προσφέρει στο συνολικό έργο, που είναι αυτό που περιέγραψα στην αρχή, το να σταματήσει η γραφειοκρατία και να έχουμε μία ποιοτική Δημόσια Διοίκηση ως προς το έργο και τις υπηρεσίες που παρέχει στους πολίτες.
Σας ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ο κύριος Υπουργός  έχει το λόγο για τρία λεπτά.</ChairmanSpeech>
<Speech><Parlmember>ΑΝΤΩΝΙΟΣ ΜΑΝΙΤΑΚΗΣ</Parlmember> (Υπουργός Διοικητικής Μεταρρύθμισης και Ηλεκτρονικής Διακυβέρνησης): Σας ευχαριστώ, κυρία Χριστοφιλοπούλου, για την ευκαιρία που μου δίνετε να απαντήσω σε ένα καίριο ζήτημα της διοικητικής μεταρρύθμισης.
Συμφωνώ μαζί σας ότι ο στρατηγικός μας στόχος, αμετάθετος στόχος πρέπει να είναι η πάταξη, αν όχι εξαφάνιση, αυτού του τέρατος που βασανίζει τους πολίτες, που βασανίζει, ακινητοποιεί και παραλύει τους δημοσίους υπαλλήλους, που είναι η γραφειοκρατία. Για να πετύχουμε όμως την πάταξη της γραφειοκρατίας, πρέπει να προχωρήσουμε με σχέδιο, σύστημα και αποτελεσματικότητα και να προετοιμαστούμε πολύ καλά, για να μην πάει και αυτή η προσπάθεια χαμένη.
Αυτό που αλλάζει στη σημερινή προσπάθεια για τη ριζική αναδιάρθρωση της Δημόσιας Διοίκησης -αυτό που αλλάζουμε- είναι κυρίως ο τρόπος, η μέθοδος.
Μέχρι τώρα σχεδόν όλα τα χρόνια της Μεταπολίτευσης, πιστεύαμε ότι αρκούσε ένας νόμος, αρκούσε ένα προεδρικό διάταγμα, αρκούσε ένας οργανισμός, αρκούσε να καταγράψουμε σε ένα cd το καινούργιο οργανόγραμμα, για να γίνει η μεταρρύθμιση. Η μέθοδος αυτή ήταν καταδικασμένη από την αρχή σε αποτυχία. 
Αυτόν τον τρόπο, αυτήν τη διαδικασία αλλάζουμε ριζικά. Ξεκινάμε από μελέτες. Καταγράφουμε πρώτα αυτό που υπάρχει και το μελετάμε με ορισμένα κριτήρια αποτελεσματικότητας, ορθολογικότητας, κυρίως δημοσιονομικής εξοικονόμησης και κάνοντας και ένα μακροπρόθεσμο πρόγραμμα τωρινής και μελλοντικής στελέχωσης των υπηρεσιών. Αυτές τις μελέτες τις κάνουμε με βάση μια επιστολή-οδηγό που έχει αποσταλεί στις ομάδες εμπειρογνωμόνων. Αυτές είχαν συγκροτηθεί από μετεκπαιδευμένους δημοσίους υπαλλήλους. Συνέταξαν, εκπόνησαν μια μελέτη σε συνεργασία με τους φορείς, με τα αρμόδια Υπουργεία. Έχουν καταθέσει τις μελέτες αυτές και αυτές στη συνέχεια θα υλοποιηθούν, θα πραγματοποιηθούν σε περιγράμματα θέσεων, διαδικασιών και αποστολών. 
Αυτά τα περιγράμματα θέσεων δεν είναι η πρώτη φορά που γίνονται στην ελληνική διοίκηση. Είναι ίσως η τρίτη ή η τέταρτη φορά. 
Αυτή τη φορά όμως τα περιγράμματα αυτά συντάσσονται από τις ίδιες τις υπηρεσίες, από τους γενικούς διευθυντές, από συσκέψεις, με βάση τη μελέτη που έχει καταρτιστεί και με βάση τους δημοσιονομικούς στόχους και τη στελέχωση του δυναμικού, που έχουν καταγραφεί στις μελέτες. Αυτά τα διαγράμματα θέσεων περιγράφουν αναλυτικά την κύρια αποστολή κάθε δημόσιας υπηρεσίας και τι πρέπει να επιτελέσουν οι δευτερεύουσες διευθύνσεις, οι καλούμενες υποστηρικτικές διευθύνσεις. Περιγράφουν τη δουλειά κάθε δημοσίου υπαλλήλου. 
Συμπυκνώνεται, συμμαζεύεται, εξορθολογίζεται όλη η διοίκηση, όλη η δομή κάθε δημόσιας υπηρεσίας, για να πετύχει τον κύριο σκοπό, που είναι, να γίνει πιο αποδοτική, πιο λειτουργική. Και αυτό είναι –νομίζω- το πιο βασικό που έχουμε να κάνουμε.  Όλα αυτά γίνονται στη βάση ενός σχεδίου στελέχωσης. 
Σας θυμίζω ότι παλαιότερα φτιάχναμε οργανογράμματα.</Speech>
<Speech><Parlmember>ΠΑΡΑΣΚΕΥΗ ΧΡΙΣΤΟΦΙΛΟΠΟΥΛΟΥ</Parlmember>: Δεν τα φτιάχναμε, δεν περνούσαν ποτέ.</Speech> 
<Speech><Parlmember>ΑΝΤΩΝΙΟΣ ΜΑΝΙΤΑΚΗΣ</Parlmember> (Υπουργός Διοικητικής Μεταρρύθμισης και Ηλεκτρονικής Διακυβέρνησης): Υπήρχαν οργανογράμματα. Ήταν κανονιστικά κυρίως περιγράμματα, γιατί συντάσσονταν από νομοπαρασκευαστικές επιτροπές. Πιστεύαμε δηλαδή ότι ένα κανονιστικά εξορθολογισμένο σχήμα αρκούσε, για να κάνει τη διοίκηση αποδοτική, χωρίς προηγούμενη μελέτη, χωρίς επιστημονικά, διοικητικά κριτήρια αποδοτικότητας και λειτουργικότητας. Αυτό νομίζω πως ήταν το μεγάλο σφάλμα της προηγούμενης διαδικασίας. 
Αυτό υπερβαίνουμε τώρα, ακολουθώντας έναν οδικό χάρτη, αξιοποιώντας σε αυτό το σημείο την τεχνογνωσία της Task Force και ειδικά την τεχνογνωσία που μας προσέφερε και μας προσφέρει συνεχώς με εμπειρογνώμονες η Γαλλία.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Κύριε Υπουργέ, μήπως να συνεχίσετε στη δευτερολογία σας;</ChairmanSpeech> 
<Speech><Parlmember>ΑΝΤΩΝΙΟΣ ΜΑΝΙΤΑΚΗΣ</Parlmember> (Υπουργός Διοικητικής Μεταρρύθμισης και Ηλεκτρονικής Διακυβέρνησης): Δώστε μου ένα λεπτό ακόμη, κύριε Πρόεδρε. 
Αυτές οι μελέτες δεν έχουν απλώς συζητηθεί από τη Δημόσια Διοίκηση, αλλά έχουν περάσει και από το Κυβερνητικό Συμβούλιο Μεταρρύθμισης, έχουν περάσει από την ομάδα στήριξης. Έχουν συζητηθεί με τους αρμόδιους Υπουργούς. Έχουν αποφασιστεί, έχουν εγκριθεί από ένα κυβερνητικό συμβούλιο, στο οποίο μετέχει ο ίδιος ο Πρωθυπουργός.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Κυρία Χριστοφιλοπούλου, έχετε το λόγο για τρία λεπτά.</ChairmanSpeech> 
<Speech><Parlmember>ΠΑΡΑΣΚΕΥΗ ΧΡΙΣΤΟΦΙΛΟΠΟΥΛΟΥ</Parlmember>: Κύριε Υπουργέ, δεν θα διαφωνήσω για τις μελέτες, αλλά θα διαφωνήσω γενικότερα, διότι στην Ελλάδα νομίζαμε ότι αν κάνουμε ένα νόμο και μια μελέτη, άντε και μια επιτροπή, τελειώσαμε. Εγώ συμμερίζομαι τα όσα είπατε και περί αποτελεσματικότητας και περί περιγραμμάτων θέσεων εργασίας. 
Έχω όμως να σας θέσω τα εξής ερωτήματα: Τα περιγράμματα θέσεων εργασίας είναι το πιο εξειδικευμένο επίπεδο. Το πιο σωστό είναι να ξεκινάς από την αποστολή του Υπουργείου, να σχεδιάζεις τη δομή που θα εξυπηρετήσει αυτήν την αποστολή, τους σκοπούς δηλαδή κάθε Υπουργείου και μέσα στη μακροδομή, όπου θα ξέρεις πόσες γενικές διευθύνσεις έχεις -βεβαίως υπάρχουν τα περιγράμματα θέσεων και, έχετε δίκιο, ακολουθεί η στελέχωση. 
Όμως, στο cd που κρατώ στα χέρια μου -και το οποίο θα καταθέσω για τα Πρακτικά- περιέχεται ένα νομοσχέδιο που τότε η Νέα Δημοκρατία μπλόκαρε, διότι ήθελε η κυβέρνηση Παπαδήμου να είναι κυβέρνηση ειδικού σκοπού. Σήμερα ευτυχώς, ο Πρωθυπουργός εμφανίζεται ότι θέλει και υποστηρίζει τη διοικητική μεταρρύθμιση και τη θεωρεί ότι είναι νούμερο ένα ζητούμενο. Η διοικητική μεταρρύθμιση. 
Στηρίζουμε λοιπόν εμείς την τρικομματική Κυβέρνηση και τον Πρωθυπουργό, αλλά αυτά τα οργανογράμματα είχαν ξεκινήσει ακριβώς με την Task Force με την ίδια μεθοδολογία που αναφέρατε. Αναρωτιέμαι πέραν της αλλαγής δομής των Υπουργείων τι είναι αυτό που μεσολάβησε επί δέκα ολόκληρους μήνες και δεν μπορούσαμε να τα αξιοποιήσουμε. 
Πρέπει να δούμε λοιπόν εμείς, η τρικομματική Κυβέρνηση, καμμιά φορά τα τείχη που χτίζουμε, που είναι τείχη ευκαιριών, σκοπιμοτήτων και εκλογικών σκοπών, αντ’ αυτών που περιγράψατε εσείς, κύριε Υπουργέ, και που περιγράφω και εγώ, που είναι η ουσία του έργου. Πρέπει να υπάρχει μια ουσία και μια συνέχεια στη μεγάλη προσπάθεια, διότι αυτή δεν θα σταματήσει και δεν πρέπει να σταματήσει με την τρικομματική Κυβέρνηση. 
Κύριε Πρόεδρε, πιστεύω ακράδαντα ότι αυτό που έχουμε επί πολλά χρόνια παραμελήσει στην ελληνική πολιτική ζωή, που είναι η Δημόσια Διοίκηση, η οποία  σέβεται πρώτα από όλα τον εαυτό της και δεν κατακυριεύεται από συντεχνιασμούς, είναι κάτι που θα ζητήσουμε.  
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού)
Κύριε Πρόεδρε, θέλω την ανοχή σας για ένα-δύο λεπτά, για να θέσω ένα ακόμη καίριο ερώτημα στον Υπουργό. 
Κύριε Υπουργέ, η κατάληξη των διαπραγματεύσεων με την τρόικα με πολύ ικανοποιητικό τρόπο σε σχέση και με τη δυνατότητα να μπει και νέο αίμα συνδέεται –και ορθώς πιστεύω- με ένα άλλο μεγάλο ζητούμενο που αφορά τη δομή του κράτους, που είναι οι συγχωνεύσεις. 
Όχι λοιπόν συγχωνεύσεις για δημοσιονομικούς σκοπούς, διότι δεν είναι δημοσιονομικό πια το θέμα, αλλά συγχωνεύσεις γι’ αυτούς τους λόγους που είπαμε στην αρχή, για να καταργηθεί η γραφειοκρατία, η πολυδιάσπαση του διοικητικού έργου σε πάρα πολλούς οργανισμούς και να υπάρξει αύξηση της ποιότητας! 
Και εδώ υπάρχει η μεγάλη ευκαιρία και η μεγάλη πρόκληση. Το νέο αίμα που θα μπει, πρέπει να έχει σχέση ακριβώς με ανάγκες και προτεραιότητες που έχουμε βάλει ως Κυβέρνηση και ως Κοινοβούλιο γι’ αυτήν τη χώρα, σε κάθε τομέα πολιτικής χωριστά. 
Εκεί πρέπει να προσλάβουμε, κύριε Πρόεδρε, όχι μόνο με αξιοκρατία και με τα προσόντα που πρέπει να έχουν οι νέοι άνθρωποι που θα μπουν, αλλά να προσλάβουμε επίσης τις ειδικότητες που χρειάζεται η Δημόσια Διοίκηση. 
Αυτό προϋποθέτει, κύριε Υπουργέ να μη γίνει με τρόπο –αν θέλετε- αρκετά πρόχειρο, όπως επιχειρήθηκε μέχρι τώρα να γίνει, η συγχώνευση των οργανισμών, αλλά να υπηρετεί ένα σχέδιο και ένα στόχο, έτσι ώστε οι άνθρωποι που θα έρθουν να στελεχώσουν αυτήν τη νέα δομή, να είναι οι κατάλληλοι. 
Ποιο είναι το σχέδιο; Ποια είναι τα κριτήρια; Πώς θα προχωρήσετε στο μέλλον; 
(Στο σημείο αυτό η Βουλευτής κ. Παρασκευή Χριστοφιλοπούλου                       καταθέτει για τα Πρακτικά το προαναφερθέν cd, το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ευχαριστώ. 
Ο κύριος Υπουργός έχει το λόγο για να δευτερολογήσει.</ChairmanSpeech> 
<Speech><Parlmember>ΑΝΤΩΝΙΟΣ ΜΑΝΙΤΑΚΗΣ</Parlmember> (Υπουργός Διοικητικής Μεταρρύθμισης και Ηλεκτρονικής Διακυβέρνησης): Θα μου επιτρέψετε να μην ξοδέψω χρόνο σχολιάζοντας το παρελθόν. Λίγα είναι τα λεπτά. Ας κοιτάξουμε λίγο μπροστά μας. 
Απλώς θέλω να τονίσω ότι αυτό το καινούργιο –αν θέλετε- που κάνουμε τώρα –κατά τη γνώμη μου, τουλάχιστον- είναι ότι όλη αυτή η διαδικασία γίνεται από τους ίδιους τους δημοσίους υπαλλήλους. Τα περιγράμματα θέσεων συντάσσονται από τους γενικούς διευθυντές, που θα περιγράψουν τις θέσεις με καθημερινή δουλειά, βασιζόμενοι, φυσικά, στην κύρια αποστολή, όπως σωστά τονίσατε, που έχει ήδη προσδιοριστεί, κάθε Υπουργείου. Αυτοί θα  κάνουν και την τοποθέτηση των υπαλλήλων, σύμφωνα με τα καθήκοντά τους, το προσοντολόγιό τους, αλλά κυρίως με τα βασικά τους υπηρεσιακά καθήκοντα στις νέες θέσεις. Θα γίνει μια εσωτερική αναδιανομή του προσωπικού. Εργάζονται και δουλεύουν οι ίδιοι οι δημόσιοι υπάλληλοι, οι γενικοί διευθυντές με τις υπηρεσίες. Αυτό είναι το ένα. 
Το δεύτερο που θέλω να τονίσω, είναι ότι ήδη η εξοικονόμηση που επέρχεται από αυτές τις αλλαγές που κάνουμε, σε ό,τι αφορά τη συμπύκνωση, τη  μείωση του όγκου των δημόσιων υπηρεσιών, είναι της τάξεως που υπερβαίνει κατά πολύ το 30%, που ήταν ο προηγούμενος στόχος της μελέτης που είχατε αναφέρει και φθάνει σε πολλές περιπτώσεις και το 50% και αυτό, γιατί έγινε με πολύ ορθολογικά κριτήρια. 
Έρχομαι σε ένα άλλο θέμα που το θίξατε –νομίζω παρεμπιπτόντως, πάντως το θίξατε- το οποίο είναι πάρα πολύ καίριο και είναι και πολύ επίκαιρο και θα σας απαντήσω σε αυτό. 
Ξέρετε ότι αυτό το ζήτημα της συγχώνευσης ή κατάργησης φορέων συζητείται στην Ελλάδα τουλάχιστον τρία χρόνια.</Speech> 
<Speech><Parlmember>ΠΑΡΑΣΚΕΥΗ ΧΡΙΣΤΟΦΙΛΟΠΟΥΛΟΥ</Parlmember>: Χωρίς αποτέλεσμα.</Speech> 
<Speech><Parlmember>ΑΝΤΩΝΙΟΣ ΜΑΝΙΤΑΚΗΣ</Parlmember> (Υπουργός Διοικητικής Μεταρρύθμισης και Ηλεκτρονικής Διακυβέρνησης): Το ξέρω. 
Γνωρίζουμε πάρα πολύ καλά όλοι μας ποια είναι η αιτία αυτής της δημιουργίας αθρόων και ίσως όχι πάντα αναγκαίων οργανισμών. Δεν θέλω να αναφερθώ στην αιτία. 
Εκείνο όμως, το οποίο θα ήθελα να πω, είναι ότι ήδη, με το ν.4109/2013, τον Ιανουάριο –ο νόμος ψηφίστηκε το Δεκέμβριο, δημοσιεύτηκε όμως τον Ιανουάριο- συγχωνεύτηκαν εκατόν ενενήντα επτά νομικά πρόσωπα του δημόσιου τομέα, ενώ καταργήθηκαν οκτώ φορείς. Αυτό είναι ένα ελάχιστο δείγμα και όχι αντιπροσωπευτικό, ένα μικρό δείγμα, αλλά ήταν αρκετό, για να πάρουμε μία πρώτη εμπειρία.
 Ήδη τόσο τις μελέτες της λίστας –όπως αποκαλείται- Παγκάλου όσο και όλη την προεργασία που έχει γίνει, τις έχουμε, τις μελετάμε όλο αυτό το διάστημα. Επειδή το έργο είναι πάρα πολύ δύσκολο και πολύ λεπτό, δεν πρέπει να κάνουμε τα λάθη του παρελθόντος. Δεν πρέπει να προχωρήσουμε σε ισοπεδωτικές καταργήσεις, αλλά να κάνουμε μία στοιχειώδη αξιολόγηση, να μετρήσουμε τη χρησιμότητα. Προχωράμε συστηματικά. Θέλω να διαβεβαιώσω και το Κοινοβούλιο και εσάς, κυρία Χριστοφιλοπούλου, ότι η πρώτη μας, η άμεση προτεραιότητα εντός του Μαΐου είναι να προχωρήσουμε, να εντοπίσουμε, επιτέλους, αυτούς τους οργανισμούς οι οποίοι δεν εξυπηρετούν πια το δημόσιο συμφέρον, οι οποίοι δεν είναι απολύτως αναγκαίοι και να καταργηθούν.
Ταυτόχρονα θα προχωρήσουμε, μετά από αξιολογήσεις όμως και μελέτες και σε συγχωνεύσεις, σε μία δεύτερη φάση. Όμως, κυρία Χριστοφιλοπούλου, πρέπει να ξέρετε ότι η διοικητική μεταρρύθμιση δεν γίνεται από τη μία μέρα στην άλλη ούτε γίνεται με μία απόφαση ούτε γίνεται με ένα νόμο.</Speech>
<Speech><Parlmember>ΠΑΡΑΣΚΕΥΗ ΧΡΙΣΤΟΦΙΛΟΠΟΥΛΟΥ</Parlmember>: Συμφωνώ.</Speech>
 <Speech><Parlmember>ΑΝΤΩΝΙΟΣ ΜΑΝΙΤΑΚΗΣ</Parlmember> (Υπουργός Διοικητικής Μεταρρύθμισης και Ηλεκτρονικής Διακυβέρνησης): Πρέπει όχι απλώς να αλλάξουν οι νομοθεσίες, αλλά πάνω απ’ όλα η αλλαγή της νομοθεσίας πρέπει να συνοδεύεται με αλλαγή νοοτροπίας, πρακτικής και κουλτούρας. Εάν την ώρα που φτιάχνουμε τη μεταρρύθμιση, δεν δημιουργούμε μία νέα κουλτούρα, εάν την ώρα που πατάσσουμε τη γραφειοκρατία, δεν δημιουργούμε και μία αντιγραφειοκρατική πρακτική και κουλτούρα, εάν την ώρα που καταργούμε κάποιους οργανισμούς, δεν δείχνουμε ότι ήταν αναγκαίο να καταργηθούν και δεν έχουμε την τόλμη και την αποφασιστικότητα να θίξουμε κάποια κατεστημένα συμφέροντα, τότε νομίζω ότι η διοικητική μεταρρύθμιση δεν θα πετύχει. Η διοικητική μεταρρύθμιση είναι μία συνεχής, αδιάκοπη διαδικασία, μία καθημερινή διαδικασία.
Σας ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ευχαριστούμε και εμείς.
Προχωρούμε στην τρίτη με αριθμό 1307/15-4-2013 επίκαιρη ερώτηση πρώτου κύκλου του Βουλευτή Δωδεκανήσου του Πανελλήνιου Σοσιαλιστικού Κινήματος κ. Δημητρίου Κρεμαστινού προς τον Υπουργό Παιδείας και Θρησκευμάτων, Πολιτισμού και Αθλητισμού, σχετικά με τις περικοπές θέσεων εκπαιδευτικών στα μικρά νησιά του Αιγαίου.
Ο κ. Κρεμαστινός έχει το λόγο για δύο λεπτά.</ChairmanSpeech>
<Speech><Parlmember>ΔΗΜΗΤΡΙΟΣ ΚΡΕΜΑΣΤΙΝΟΣ</Parlmember>: Κύριε Πρόεδρε και κύριε Υφυπουργέ, ως συνάδελφος πανεπιστημιακός, ελπίζω να συμβαδίζετε με την άποψη ότι οποιοσδήποτε περιορισμός ή περικοπή στην παιδεία πρέπει να συνεπάγεται βελτίωση της στάθμης της. Είναι αδιανόητος οποιοσδήποτε περιορισμός για οποιουσδήποτε άλλους λόγους και ιδιαίτερα οικονομικούς, πολύ περισσότερο μάλιστα, όταν αυτό αφορά περιοχές που προστατεύει το Σύνταγμα. Μιλάω για τις νησιωτικές περιοχές και ιδιαίτερα τις παραμεθόριες νησιωτικές περιοχές. 
Στην Επιτροπή Κοινωνικών Υποθέσεων, της οποίας είμαι Πρόεδρος, έχουν καταφθάσει εκατοντάδες διαμαρτυρίες –θα καταθέσω τις διαμαρτυρίες αυτές και στη Βουλή, φαντάζομαι ότι τις έχετε λάβει και εσείς- μεταξύ των οποίων μία από πεντακόσιους σαράντα επτά κατοίκους της Σύμης, οι οποίοι λένε ότι τα σχολεία τους από εξαθέσια κινδυνεύουν να γίνουν τετραθέσια ή και διθέσια ακόμα. Το ίδιο και στην Αστυπάλαια και στο Καστελλόριζο, δηλαδή τελείως απομονωμένες περιοχές. Το άρθρο 106 του Συντάγματος, όπως ξέρετε, λέει ότι ο νομοθέτης για όλα τα θέματα πρέπει να λαμβάνει υπ’ όψιν του την ιδιαιτερότητα των νησιωτικών περιοχών. Εγώ να κατανοήσω όλα τα δημοσιονομικά προβλήματα που αντιμετωπίζει η χώρα, αλλά δεν κατανοώ γιατί μία οικογένεια σε ένα απομονωμένο νησί –όπως η Σύμη ειδικά, που διαμαρτύρεται, η οποία βρίσκεται μέσα σε έναν κόλπο της Τουρκίας- πρέπει να φύγει, για να εξασφαλίσει καλύτερη και ίση παιδεία για τα παιδιά της και να πάει αλλού. Αντιλαμβάνεστε ότι το πρόβλημα, πέραν όλων των άλλων, είναι και εθνικό. Ερώτημα: Θα εφαρμοστεί η συνταγματική επιταγή του άρθρου 101 του Συντάγματος, δηλαδή να εξαιρεθούν από την πολιτική αυτή, τουλάχιστον οι παραμεθόριες περιοχές και τα απομονωμένα νησιά;</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ο κύριος Υπουργός έχει το λόγο για τρία λεπτά.</ChairmanSpeech>
<Speech><Parlmember>ΘΕΟΔΩΡΟΣ ΠΑΠΑΘΕΟΔΩΡΟΥ</Parlmember> (Υφυπουργός Παιδείας και Θρησκευμάτων, Πολιτισμού και Αθλητισμού): Ευχαριστώ, κύριε Πρόεδρε.
Κύριε Βουλευτά, πρέπει να σας διαβεβαιώσω -και θα το αιτιολογήσω αυτό- ότι στηρίζουμε υπεύθυνα και ουσιαστικά το δικαίωμα των ακριτικών νησιών στη μόρφωση και στην εκπαίδευση. Γνωρίζετε ότι στα νησιά αυτά υπάρχουν ολιγομελή τμήματα, τμήματα με πάρα πολύ λίγους μαθητές, τμήματα τα οποία ενδεχομένως δεν θα είχαν την ίδια αναγκαιότητα σε άλλες περιοχές της Ελλάδας, αλλά στις νησιωτικές περιοχές υπάρχει αυτή η αναγκαιότητα και την αναγνωρίζουμε. 
Θα σας δώσω ορισμένα στοιχεία και από εκεί και πέρα, θα απαντήσω στην ουσία της επίκαιρης ερώτησής σας.
 Στους Λειψούς σήμερα έχουμε δεκατρείς μαθητές και δεκαεπτά εκπαιδευτικούς διάφορων ειδικοτήτων. Στο Αγαθονήσι, στο ολοήμερο δημοτικό, υπάρχουν τρεις δάσκαλοι για τέσσερα παιδιά, ενώ το γυμνάσιο διαθέτει επτά εκπαιδευτικούς για επτά μαθητές. Στη Χάλκη στο γυμνάσιο και στις λυκειακές τάξεις Α΄ και Β΄ υπάρχουν δεκαπέντε εκπαιδευτικοί για δεκαοκτώ μαθητές. Υπάρχουν και άλλα τέτοια παραδείγματα, παραδείγματα νηπιαγωγείων, όχι μόνο σε απομακρυσμένα νησιά, αλλά ακόμα και στις Κυκλάδες, νηπιαγωγεία με τρία και τέσσερα παιδιά όπου πρέπει να πάει οπωσδήποτε νηπιαγωγός, γιατί το παιδί, το νήπιο δεν θα κάνει τριάντα και σαράντα χιλιόμετρα για να πάει στο νηπιαγωγείο και να παρακολουθήσει.
 Επομένως το Υπουργείο Παιδείας αντιμετωπίζει το δικαίωμα στη μόρφωση, ως ένα δικαίωμα καθολικό και ισότιμο για τον κάθε πολίτη και δεν υπάρχουν γεωγραφικοί προσδιορισμοί –και το υπογραμμίζω- οι οποίοι να διαμορφώνουν συνθήκες διάκρισης, παρά μόνο θετικοί. Συμφωνούμε ότι το άρθρο 106 του Συντάγματος αναφέρεται στην ανάγκη ειδικής μέριμνας για τις νησιωτικές, ορεινές και δυσπρόσιτες περιοχές. 
Πέραν των παραπάνω, τι έγινε κατά τη σχολική χρονιά 2012-2013; Και θα μιλήσω και για την επίμαχη εγκύκλιο. Αυτό που έγινε, είναι ότι παρά τα δημοσιονομικά προβλήματα, υπήρξαν μεγάλες προσπάθειες, έτσι ώστε να συγκρατηθούν τα κενά και να υπάρξει εξορθολογισμός της κατανομής του εκπαιδευτικού προσωπικού. Σήμερα δεν θα ισχυριστώ ότι δεν υπάρχουν προβλήματα. Προβλήματα υπάρχουν και μάλιστα σοβαρά. Όμως θα ήθελα να σας πω το εξής, επειδή αναφερθήκατε στην εγκύκλιο του Υπουργείου Παιδείας. Προσωπικά, κύριε Βουλευτά, αρνούμαι να βαφτίσω «κατάργηση οργανικότητας» την αναγκαία και υπεύθυνη αιτιολόγηση, την οποία ζητήσαμε από τους περιφερειακούς διευθυντές για την αντιστοίχιση μεταξύ του αριθμού των μαθητών και του αριθμού των εκπαιδευτικών. Αυτή η αντιστοίχιση σε ορισμένες περιοχές, όπως αυτές τις οποίες αναφέρετε, θα πρέπει να αιτιολογηθεί θετικά, ότι δηλαδή «έχουμε επτά μαθητές, δέκα καθηγητές, αλλά χρειάζονται και οι δέκα καθηγητές». 
Αυτό το οποίο ζητήσαμε, δεν ήταν –και αυτό θα σας το αποδείξω- να καταργηθούν οι οργανικότητες, να υπάρξουν άλλου τύπου, αν θέλετε, κατανομές, με συντμήσεις ή συγχωνεύσεις τμημάτων. Αυτό που ζητήσαμε από την αρχή από τους περιφερειακούς διευθυντές, ήταν, όταν παρατηρούμε ότι υπάρχει αναντιστοιχία μεταξύ των στοιχείων που έχουν καταχωριστεί στο ηλεκτρονικό σύστημα από τη μία πλευρά και των προτάσεων από την άλλη, να αιτιολογήσουν τις προτάσεις. Θα ήθελα να σας πω το εξής: Σε έγγραφο της 15ης Απριλίου λέω το εξής: «Παρακαλούμε για τις αιτιολογημένες απόψεις σας επί των στοιχείων που παρουσιάζονται ανά σχολική μονάδα». Δηλαδή, όταν σήμερα –γιατί πρόκειται να συναντηθούμε με τους περιφερειακούς διευθυντές- θα έρθει ο καθένας για κάθε περιοχή, όπως στο νότιο Αιγαίο, με την αιτιολόγηση των κενών, της αντιστοιχίας μεταξύ των μαθητών και του εκπαιδευτικού προσωπικού, αυτό θα μας βοηθήσει να έχουμε μία καλύτερη άποψη. Πάνω από όλα θα μας βοηθήσει, έτσι ώστε να συγκρατήσουμε μονάδες με πολύ λίγα παιδιά, οι οποίες όμως χρειάζονται καθηγητές. 
Αυτό λοιπόν για το οποίο θέλω να σας διαβεβαιώσω, είναι ότι όχι μόνο –αναφέρομαι και στο θέμα της Αστυπάλαιας, επειδή διάβασα την επιστολή και απαντήσαμε- δεν θα υπάρξει συρρίκνωση στις οργανικότητες, αλλά θα συνεχίσουμε την ίδια πολιτική την οποία ασκήσαμε φέτος, δηλαδή να υπάρξει υποστήριξη των εκπαιδευτικών αναγκών σε όλες τις νησιωτικές περιοχές και από την άλλη πλευρά, να πείσουμε τους καθηγητές –γιατί αυτό δεν έγινε πάντα δυνατό- ακόμα και τους αναπληρωτές ότι, όταν παίρνουν μία θέση τοποθέτησης, παραδείγματος χάριν στο Αγαθονήσι, θα πρέπει να πηγαίνουν, ώστε να μην αντιμετωπίζουμε το φαινόμενο της άρνησης που αντιμετωπίσαμε φέτος.
Ευχαριστώ πολύ.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ο κ. Κρεμαστινός έχει το λόγο.</ChairmanSpeech>
<Speech><Parlmember>ΔΗΜΗΤΡΙΟΣ ΚΡΕΜΑΣΤΙΝΟΣ</Parlmember>: Πραγματικά χαίρομαι ιδιαίτερα που απαντάτε θετικά -αν καταλαβαίνω καλά- στο θέμα που έθεσα, ότι δηλαδή οι άνθρωποι αυτοί για λόγους γεωγραφικά εθνικούς, πρέπει να εξαιρούνται από οποιαδήποτε εφαρμογή του νόμου γίνεται για την υπόλοιπη  ηπειρωτική Ελλάδα. Είναι κάτι που το ασπαζόμαστε όλοι. 
Εν τούτοις, θα πρέπει να πω το εξής: Για ποιο λόγο δημιουργήθηκε αυτός ο θόρυβος, ενώ θα έπρεπε αυτά που είπατε, να έχουν εξηγηθεί στους ανθρώπους; Γιατί όταν υπογράφουν μια διαμαρτυρία πεντακόσια σαράντα πέντε άτομα από τη Σύμη και τη στέλνουν στην Επιτροπή Κοινωνικών Υποθέσεων της Βουλής, έχω την εντύπωση ότι καλλιεργείται ένα αίσθημα ανησυχίας σ’ αυτούς τους ανθρώπους. Χαίρομαι λοιπόν ιδιαιτέρως που τους καθησυχάζετε με την απάντηση αυτή. 
Επεκτείνω κατά κάποιο τρόπο –γιατί έχω και το χρόνο- αυτήν την ερώτηση, λέγοντας ότι το ίδιο θα έπρεπε να ισχύει και για τα ανώτατα ιδρύματα του Αιγαίου, διότι το Αιγαίο είναι Αιγαίο, είναι διασπασμένο παντού. Το κάθε νησί έχει τμήματα σχολών και αντιλαμβάνεστε ότι δεν είναι το ίδιο με τα μεγάλα Πανεπιστήμια των Αθηνών και της Θεσσαλονίκης, που είναι ενιαία. Χρειάζονται δηλαδή μια ειδική φροντίδα, για να μπορέσουν και αυτά κάποια στιγμή να γίνουν ανταγωνιστικά, με την καλή έννοια του ακαδημαϊκού όρου. 
Θα ήθελα να δώσετε μια απάντηση και για τα ανώτατα ιδρύματα, αφού για τα δημοτικά και τη μέση εκπαίδευση η απάντησή σας είναι θετική. Πραγματικά χαίρομαι ιδιαίτερα όταν ακούω, κάθε φορά στη Βουλή, ότι το Υπουργείο Παιδείας δεν θεωρεί τουλάχιστον την έρευνα και την εκπαίδευση ένα μέρος του προγράμματος της περιοριστικής δημοσιονομικής πολιτικής, αλλά τα θεωρεί ως κάτι διαφορετικό, διότι η παιδεία είναι το αύριο και το μέλλον της χώρας. Αλίμονο αν το αύριο και το μέλλον της χώρας το περιορίσουμε μέσα στο πλαίσιο του οποιουδήποτε ευρωπαϊκού περιοριστικού προγράμματος.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ευχαριστούμε τον κ. Κρεμαστινό.
Το λόγο έχει ο κύριος Υπουργός για τη δευτερολογία του.</ChairmanSpeech>
<Speech><Parlmember>ΘΕΟΔΩΡΟΣ ΠΑΠΑΘΕΟΔΩΡΟΥ</Parlmember> (Υφυπουργός Παιδείας και Θρησκευμάτων, Πολιτισμού και Αθλητισμού): Κύριε Κρεμαστινέ, θα συμφωνήσουμε ότι η πολυνησιωτικότητα του Αιγαίου δεν ανταποκρίνεται σε κάποια ειδική συνθήκη, αλλά σε μια εθνική ανάγκη. Επομένως υπό αυτήν την έννοια, την υποστηρίζουμε. Σας λέω μάλιστα ότι το κάνουμε με πεποίθηση, διότι υπήρξαν κατά προτεραιότητα οι τοποθετήσεις των εκπαιδευτικών, τόσο των μονίμων όσο και των αναπληρωτών, κατά τους διορισμούς. 
Φέτος προσελήφθησαν διακόσιοι εβδομήντα αναπληρωτές σε περιοχές της Διεύθυνσης Δωδεκανήσου. Από αυτούς ανακλήθηκε η πρόσληψη εξήντα ενός εκπαιδευτικών, διότι δεν αποδέχθηκαν το διορισμό. Αυτό το φαινόμενο το έχουμε συχνά. Θα ήθελα να σας διαβεβαιώσω ότι αυτό ακολουθεί μια αυτόματη ροή. Από τη στιγμή που δεν έχουμε αποδοχή, γίνεται επαναπροκήρυξη της θέσης και πάμε στον κατάλογο, έτσι ώστε να πάρουμε τον επόμενο. 
Τις ανάγκες ιδιαίτερα στα Δωδεκάνησα –γιατί δεν μπορούμε να κάνουμε διαφορετικά, οποιαδήποτε άλλη πολιτική θα ήταν αδικαιολόγητη- προσπαθούμε να τις καλύπτουμε και να αναπληρώνουμε τα κενά. 
Γιατί δημιουργήθηκε όλος αυτός ο σάλος; Θα σας έλεγα πάρα πολύ απλά ότι η εγκύκλιος ήταν σαφέστατη, το δε έγγραφο της 15ης Απριλίου είναι ξεκάθαρο. Το ανέγνωσα προηγουμένως: «Εξηγήστε την αντιστοιχία, όχι της οργανικότητας, αλλά μεταξύ του αριθμού των μαθητών και του αριθμού των εκπαιδευτικών, διότι παρουσιάζονται κάποια κενά». Από εκεί και πέρα, αυτό έγινε αντικείμενο εκμετάλλευσης. Σε πολύ λίγο χρονικό διάστημα έχουμε εκλογές σε συνδικαλιστικούς φορείς και οπωσδήποτε η περιρρέουσα ατμόσφαιρα δημιουργεί σε παρά πολλές περιπτώσεις, ανασφάλεια στους εκπαιδευτικούς.
Εγώ αυτό το διαψεύδω. Έχω πει ότι αρνούμαι να βαφτίσω ως μείωση της οργανικότητας τον εξορθολογισμό που προσπαθούμε να κάνουμε αυτήν τη στιγμή, γιατί γνωρίζουμε ότι την επόμενη σχολική χρονιά η ανακατανομή του προσωπικού σε σχέση με τις ανάγκες, θα πρέπει να ανταποκρίνεται σε απολύτως επιβεβαιωμένα και αξιόπιστα στοιχεία, γι’ αυτό ακολουθούμε ακριβώς την ίδια πολιτική. 
Επίσης θα σας έλεγα ότι για την περιοχή του νοτίου Αιγαίου, των Κυκλάδων, της Δωδεκανήσου προτεραιότητα είναι –και το είδατε και στο διάλογο για το σχέδιο «Αθηνά», αλλά και στη συζήτηση που έγινε με τις τοπικές αρχές για τις συγχωνεύσεις των σχολείων- να στηρίξουμε τις εκπαιδευτικές δομές, να τις στηρίξουμε σε όλα τα νησιά και από εκεί και πέρα να δώσουμε τη δυνατότητα ισότιμης πρόσβασης στην παιδεία και στη μόρφωση όλων των παιδιών.
Ήταν συγκινητική κατά τους αγώνες αντιλογίας, που έγιναν μεταξύ σχολείων, η παρουσία ενός παιδιού από νησί των Κυκλάδων, που είπε το εξής: «Κύριε Υπουργέ, έφυγα από το νησί μου, γιατί δεν είχα τη δυνατότητα να σπουδάσω έτσι, όπως θα ήθελα να το κάνω και ήρθα στην Αθήνα γι’ αυτό. Επομένως μη βραβεύετε εμένα, αλλά στηρίξτε τα παιδιά που βρίσκονται στα νησιά αυτά». Αυτό κάνουμε και το κάνουμε με την πεποίθηση ότι είναι εθνική ανάγκη. 
Ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Και εμείς ευχαριστούμε. 
Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία της Βουλής, τριάντα επτά μαθητές και μαθήτριες και τέσσερις εκπαιδευτικοί από το 13ο Δημοτικό Σχολείο Ηλιούπολης.
Η Βουλή τούς καλωσορίζει.
(Χειροκροτήματα από όλες τις πτέρυγες της Βουλής)
 Επόμενη είναι η έκτη με αριθμό 1313/15-4-2013 επίκαιρη ερώτηση πρώτου κύκλου της Βουλευτού Α΄ Θεσσαλονίκης της Δημοκρατικής Αριστεράς κ. Ασημίνας Ξηροτύρη-Αικατερινάρη προς τον Υπουργό Υγείας, σχετικά με την επιλογή και αξιολόγηση των συντονιστών διευθυντών κλινικών δημόσιων νοσοκομείων.
Θα απαντήσει ο Υπουργός  Υγείας κ. Λυκουρέντζος.
Το λόγο έχει η κ. Ξηροτύρη για δύο λεπτά.</ChairmanSpeech>
<Speech><Parlmember>ΑΣΗΜΙΝΑ ΞΗΡΟΤΥΡΗ-ΑΙΚΑΤΕΡΙΝΑΡΗ</Parlmember>: Ευχαριστώ, κύριε Πρόεδρε.
Κύριε Υπουργέ, κυρίες και κύριοι συνάδελφοι, σήμερα ίσως όσο ποτέ άλλοτε, στην κρίσιμη αυτή κατάσταση, η χώρα μας χρειάζεται ένα ανθρώπινο, αποτελεσματικό και δίκαιο σύστημα υγείας, μια μεταρρύθμιση με στρατηγικό στόχο την προάσπιση του δημόσιου συστήματος υγείας, αλλά παράλληλα την αντικειμενική αξιοποίηση και ανάδειξη του ανθρώπινου δυναμικού της. 
Στο πλαίσιο αυτό, έχω θέσει το θέμα της μη εφαρμογής της νομοθεσίας για την αξιολόγηση των συντονιστών των διευθυντών των κλινικών των δημόσιων νοσοκομείων, ένα οξύ πρόβλημα -κοντά σε άλλα δομικά και διοικητικά προβλήματα- που εμφανίζει το σύστημα υγείας στην Ελλάδα. 
Αντίστοιχα εμφανίζονται τα προβλήματα και σε όλους σχεδόν τους τομείς της κρατικής μηχανής, όπως προβλήματα ως προς τα θέματα των δαπανών -εδώ μιλάμε για τη μεγάλη φαρμακευτική δαπάνη- προβλήματα ως προς τα θέματα της επαρκούς και ορθολογικής χρηματοδότησης -εδώ μιλάμε για τις ανάγκες του ΕΟΠΥΥ- και ως προς τα θέματα ενός αποτελεσματικού συστήματος ελέγχου, αξιολόγησης και αντικειμενικής αξιοποίησης του ανθρώπινου δυναμικού της.
Από το 1997, κύριε Υπουργέ, με το ν.2519, προβλέπονταν τα Συμβούλια Κρίσης και Επιλογής του Ιατρικού και Οδοντιατρικού Προσωπικού των Νοσηλευτικών Ιδρυμάτων. Με αντίστοιχη υπουργική απόφαση θεσπίζονταν τα κριτήρια. 
Τα ίδια κριτήρια παρέμειναν και στο νόμο του 2001 για τη βελτίωση και τον εκσυγχρονισμό του ΕΣΥ. Με αυτόν το νόμο, με το άρθρο 11 συστήνονται τα Συμβούλια Επιλογής και Αξιολόγησης των Διευθυντών Ιατρών του ΕΣΥ, ενώ περιγράφεται διεξοδικά και η τυπική διαδικασία για όλη αυτήν τη διεκπεραίωση της αξιολόγησης.
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού)
Τελειώνω σε μισό λεπτό, κύριε Πρόεδρε.
Μέχρι τώρα δεν υπάρχει μέριμνα, κύριε Υπουργέ, για τη συγκρότηση των συμβουλίων από τα οποία θα επιλεγούν και θα αξιολογηθούν, με βάση το νόμο, οι συντονιστές διευθυντές κλινικών στα δημόσια νοσοκομεία. Τα δύο τελευταία χρόνια δεν έχει γίνει καμμία τέτοια προσπάθεια για την αξιολόγηση και, όπως ξέρετε πολύ καλά, οι διευθυντές επιλέγονται από τους διευθυντές των περιφερειακών υπηρεσιών του συστήματος υγείας και παραμένει να μην εφαρμόζεται καμμία αντικειμενική αξιολόγηση. 
Κύριε Υπουργέ, καταλαβαίνετε φυσικά ότι χρειάζεται μια αξιοκρατική διαδικασία επιλογής αυτού του τόσο ευαίσθητου επιστημονικού προσωπικού. Από την άλλη πλευρά, όταν αυτή η κρίση δεν γίνεται, καταλαβαίνετε πόσα άλλα προβλήματα και παρενέργειες υπάρχουν στο χώρο του Εθνικού Συστήματος Υγείας. 
Γι’ αυτό σας έκανα την ερώτησή μου αυτή, αν θα αρχίσετε σήμερα ή αύριο τη διαδικασία και της συγκρότησης των συμβουλίων και της περαιτέρω αξιολόγησης, ούτως ώστε πράγματι να μπουν εκεί οι πιο άξιοι ,διευθυντές που τόσα προβλήματα πρέπει να επιλύσουν σε αυτό το μεγάλο σύστημα, όπως είναι το Εθνικό Σύστημα Υγείας.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>):  Το λόγο έχει ο κύριος Υπουργός για τρία λεπτά.</ChairmanSpeech>
<Speech><Parlmember>ΑΝΔΡΕΑΣ ΛΥΚΟΥΡΕΝΤΖΟΣ</Parlmember> (Υπουργός  Υγείας): Ευχαριστώ, κύριε Πρόεδρε.
Συμφωνώ με τις περισσότερες από τις θέσεις που διατυπώσατε, κυρία συνάδελφε, και κυρίως σε ό,τι αφορά την αξιοποίηση και αξιολόγηση του ανθρώπινου δυναμικού του Εθνικού Συστήματος Υγείας, τον εξορθολογισμό στις δαπάνες, οι οποίες προέρχονται από το υστέρημα του ελληνικού λαού ή και από το δανεισμό, για να αντιμετωπιστούν οι υποχρεώσεις μας στο Εθνικό Σύστημα Υγείας, είτε είναι για τη φαρμακευτική δαπάνη είτε για τις προμήθειες των νοσοκομείων. Αυτή είναι και η καθημερινή μας στόχευση και προς αυτήν την κατεύθυνση αναλώνονται οι προσπάθειές μας. 
Υπάρχουν όμως ορισμένα θέματα, όπως για παράδειγμα η καθυστέρηση στην οποία αναφέρεστε, η οποία οφείλεται αφ’ ενός σε στρεβλώσεις που έχουν αναπτυχθεί στο εσωτερικό του Εθνικού Συστήματος Υγείας και αφ’ ετέρου, στη διαδικασία συνένωσης κλινικών και που επιχειρούμε στο πλαίσιο της μεταρρύθμισης του συστήματός μας.
Θα αναφερθώ πρώτα στις στρεβλώσεις: Ένας διευθυντής κλινικής και ο μοναδικός ιατρός της κλινικής. Τέσσερις, πέντε κλινικές με το ίδιο επιστημονικό αντικείμενο στο ίδιο νοσοκομείο. Άλλη κλινική έχει επτά, οχτώ ιατρούς, άλλη έχει τρεις ιατρούς, άλλη έχει έναν ιατρό. Όλοι εξελίσσονται σε διευθυντές με κριτήριο το χρόνο της θητείας τους, σύμφωνα με διάταξη νόμου.
Είναι λοιπόν ένα ζήτημα, μια στρέβλωση αυτού του οποίου επιθυμείτε, όπως το διατυπώνετε με την επίκαιρη ερώτησή σας, της αξιοκρατικής ανέλιξης. 
Επίσης οι συνενώσεις κλινικών και τμημάτων ολοκληρώθηκαν προσφάτως. Είμαστε μετά τη δημοσιοποίηση των νέων νομικών προσώπων, στη διαδικασία ομαλοποίησης της λειτουργίας των κλινικών του Εθνικού Συστήματος. Πράγματι καθυστέρησε αυτή η διαδικασία αξιολόγησης και επιλογής των συντονιστών διευθυντών. 
Πρέπει όμως να κοιτάξουμε κατάματα το πρόβλημα. Δεν μπορεί να διαθέτουμε παντού διευθυντές, όπως θα συμβαίνει σε λίγο καιρό στο Εθνικό Σύστημα Υγείας, να μην έχουμε επιμελητές Α΄ και Β΄. Αυτό δεν νομίζω ότι μπορεί να γίνει παραδεκτό από οιονδήποτε που θέλει να λειτουργεί με αξιοκρατία, διαφάνεια και αντικειμενικό τρόπο το Εθνικό Σύστημα Υγείας.
Θα σας ζητήσω με την ευκαιρία της επίκαιρης ερώτησης την οποία υποβάλατε, να συζητήσουμε το θέμα και με προτάσεις από εσάς και την παράταξή σας, αλλά και διακομματικά από όλες τις πτέρυγες της Βουλής, για να δούμε πώς πρέπει να λειτουργεί η διαδικασία της εξέλιξης του επιστημονικού προσωπικού στα νοσοκομεία μας και να πάρουμε αποφάσεις, οι οποίες θα έχουν αντοχή στο χρόνο. 
Σας ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>):  Ευχαριστούμε τον κύριο Υπουργό.
Το λόγο έχει η κ. Ξηροτύρη.</ChairmanSpeech> 
<Speech><Parlmember>ΑΣΗΜΙΝΑ ΞΗΡΟΤΥΡΗ-ΑΙΚΑΤΕΡΙΝΑΡΗ</Parlmember>: Κύριε Υπουργέ, συμφωνούμε στην μεγάλη προσπάθεια που πρέπει να γίνει και γίνεται και από το Υπουργείο σας, αλλά έχουμε πάρα πολλά να κάνουμε ακόμη. 
Οι στρεβλώσεις είναι πάρα πολύ μεγάλες. Αν δεν έχουμε και μία ηρεμία και σωστή αξιολόγηση του ανθρώπινου δυναμικού και τα υλικά θέματα να εξασφαλίσουμε -που δεν εξασφαλίζονται εύκολα στο σύστημα της υγείας μας- πάλι δεν θα μπορέσουμε να πετύχουμε αυτό το οποίο θέλουμε.
Εγώ θεωρώ ότι το νομοθετικό πλαίσιο είναι επαρκές γι’ αυτήν τη διαδικασία της αξιολόγησης. Ο παλιός ο νόμος έθετε τα κριτήρια: Κλινική εμπειρία, επιστημονικό έργο, εκπαιδευτικό έργο –τα ποσοτικοποιούσε κιόλας- προϋπηρεσία και ανταπόκριση στο ιατρικό λειτούργημα. Είναι σωστά κριτήρια και δεν χρειάζεται να συζητήσουμε κάτι επ’ αυτού. Θα συμφωνήσουμε όλοι.
Στη συνέχεια, το 2001, τέθηκαν ακριβώς και τα θέματα της σύστασης των συμβουλίων και η διαδικασία της αξιολόγησης.
 Νομίζω ότι λίγο-πολύ είναι σωστό το όλο σύστημα. Καταλαβαίνω ότι με όλες αυτές τις ανάγκες των συγχωνεύσεων, των τακτοποιήσεων κ.λπ., υπάρχουν προβλήματα. 
Αλλά όταν θα εδραιώσουμε αυτά τα θέματα, είναι επείγουσα ανάγκη, κύριε Υπουργέ, παράλληλα εκεί να τοποθετηθούν και οι πιο άξιοι άνθρωποι. Αυτό πρέπει να γίνουν ταυτόχρονα. Δεν μπορεί να πάνε χωριστά. Να ολοκληρώσουμε αυτήν τη διαδικασία και παράλληλα, να τοποθετηθούν σωστά και με σωστή αξιολόγηση οι διευθυντές των κλινικών του Εθνικού Συστήματος Υγείας.
Διότι όπως σας είπα και πριν, είναι η μοναδική ελπίδα για την απόπειρα μεταρρύθμισης της υγείας να αξιοποιήσουμε το κοινωνικό της κεφάλαιο. Πρέπει πράγματι, αυτό το κρίσιμο δυναμικό των γιατρών, των νοσηλευτών, των διοικητικών στελεχών και των υπαλλήλων που προσφέρουν στο Εθνικό Σύστημα Υγείας, να αισθανθεί ότι αξιολογείται αξιοκρατικά και παράλληλα -και θα συμφωνήσω μαζί σας- ότι κρίνεται αυστηρά και ελέγχεται για την τήρηση των καθηκόντων του σε αυτόν τον ευαίσθητο τομέα. 
Σε ένα λοιπόν σύστημα πρέπει να ανατρέψουμε επιτέλους τις παλιές καταστάσεις, να εδραιώσουμε μία κορυφαία αρχή δικαίου που είναι, ότι η πρόσβαση στο Εθνικό Σύστημα Υγείας εξαρτάται από την ανάγκη για περίθαλψη και αυτή παρέχεται αποτελεσματικά, ανεξάρτητα από το εισόδημα και την κοινωνική θέση του ασθενή. 
Έτσι πρέπει να πορευθούμε σε αυτό το Εθνικό Σύστημα Υγείας. Κι εδώ χρειάζεται πράγματι, επαναλαμβάνω, να αισθάνεται το ανθρώπινο δυναμικό –οι γιατροί, οι νοσηλευτές- ότι ελέγχεται, αλλά και ότι αξιολογείται και κρίνεται με τον καλύτερο τρόπο.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ο κύριος Υπουργός έχει το λόγο.</ChairmanSpeech>
<Speech><Parlmember>ΑΝΔΡΕΑΣ ΛΥΚΟΥΡΕΝΤΖΟΣ</Parlmember> (Υπουργός Υγείας): Ευχαριστώ, κύριε Πρόεδρε.
Κυρία συνάδελφε, γνωρίζετε ότι πολλές φορές με την ευκαιρία επίκαιρων ερωτήσεων έχω εκφράσει το σεβασμό μου και την αναγνώριση του έργου το οποίο προσφέρουν οι ιατροί και οι νοσηλευτές στο Εθνικό Σύστημα Υγείας, κάτω από αντίξοες συνθήκες. Αυτή η αναγνώριση δεν συνεπάγεται και επιείκεια ως προς τις ευθύνες στην άσκηση των καθηκόντων τους. Παρακολουθούμε από κοντά όλες τις διαδικασίες. 
Δυστυχώς στη χώρα μας η λέξη αξιολόγηση δεν εναρμονίζεται με τη λέξη ηρεμία την οποία αναφέρατε. Κάθε φορά, όταν οπουδήποτε εκδηλώνεται από την πολιτική ηγεσία επιθυμία αξιολόγησης των υπηρετούντων στον οποιοδήποτε τομέα της Δημόσιας Διοίκησης, έχουμε αντιδράσεις. Αντιδράσεις, θα έλεγα, ανόητες από ένα σημείο κι ύστερα, διότι από τη μία πλευρά, προσποιούνται όλοι την αξιοκρατία και τη διαφάνεια και από την άλλη, θέλουν να μπλοκάρουν όποια διαδικασία έρχεται να επιβάλει την αξιοκρατία, τη διαφάνεια και την ανέλιξη με αντικειμενικά κριτήρια στα θεσμικά αξιώματα που προβλέπονται σε κάθε τομέα του δημόσιου βίου. 
Γι’ αυτό θα συμφωνήσω μαζί σας ότι πρέπει να ανατρέψουμε τις παλιές καταστάσεις. Πρέπει να συνειδητοποιήσουνε όλοι ότι η χώρα μας δεν μπορεί να υστερεί, δεν μπορεί να μοιάζει ακίνητη στην ιστορία, όταν οι πολιτικοκοινωνικές και οικονομικές εξελίξεις τρέχουν με ιλιγγιώδεις ταχύτητες στην εποχή μας και όταν την επόμενη μέρα καλούμεθα να συγκρίνουμε την  ισοτιμία μας, ιδιαίτερα στους θεσμούς της Ευρωπαϊκής Ένωσης, με τις επιδόσεις μας. Αποφεύγουμε τη συζήτηση για το ποιες πρέπει να είναι οι επιδόσεις μας κάθε φορά. Κι αυτό μας οδηγεί σε καταστάσεις δυσάρεστες και επώδυνες, όπως είναι η σημερινή την οποία βιώνει η χώρα.
Θα συμφωνήσω μαζί σας για το νομοθετικό πλαίσιο ότι είναι επαρκές. Μπορούμε να δούμε κάποιες βελτιώσεις. Σας είπα επίσης ότι με το διάλογο με τις Κοινοβουλευτικές Ομάδες, αλλά και με τους εταίρους της υγειονομικής κοινότητας, μπορούμε να δούμε τι βελτιώσεις μπορούμε να επιφέρουμε.
Τέλος εκδηλώσατε το γενικότερο ενδιαφέρον σας για τις υποθέσεις του Εθνικού Συστήματος Υγείας. Καλοδεχούμενο είναι αυτό το ενδιαφέρον. Πρέπει από κοινού να αντιμετωπίσουμε προβλήματα, όπως τον ΟΚΑΝΑ. Εκδηλώνουμε τη στήριξή μας στους υπαλλήλους, τους ιατρούς, τους επιστήμονες και τους νοσηλευτές που εργάζονται στον ΟΚΑΝΑ, γιατί προσφέρουν, πέραν από  το επιστημονικό κι ιατρικό, πολυσήμαντο κοινωνικό έργο.
Δεν επιθυμούμε να υπάρχουν προβλήματα, αλλά πρέπει όταν η πολιτική ηγεσία τοποθετείται, όταν παίρνουμε αποφάσεις, να εκδηλώνουν την εμπιστοσύνη τους και οι ενδιαφερόμενοι. Δεν μπορεί ο Υπουργός να δηλώνει, για παράδειγμα, ότι θα εξοφληθούν οι εφημερίες αναδρομικά -με διάταξη την οποία καταθέσαμε από τον Οκτώβριο μήνα- ότι δεν θα χαθεί ούτε ένα ευρώ -όπως έχω επανειλημμένως δεσμευθεί στη Βουλή- και να εισπράττει απεργίες, κινητοποιήσεις και επισχέσεις εργασίας. Δεν μπορεί να προχωρήσει έτσι η χώρα. Δεν μπορεί να λειτουργήσει το Εθνικό Σύστημα Υγείας. Επιτέλους απαιτείται ψυχραιμία, νηφαλιότητα, συνεννόηση.
Υπάρχει ειλικρίνεια εκ μέρους μου, το γνωρίζετε. Κάθε δέσμευση την οποία αναλαμβάνω, τηρείται. Ζητώ από τις κυρίες και τους κυρίους συναδέλφους απ’ όλες τις πτέρυγες της Βουλής να βοηθήσουμε στην ομαλή λειτουργία του Εθνικού Συστήματος Υγείας, γιατί όπως πολύ σωστά αναφέρατε, κυρία συνάδελφε, αφορά την κάθε Ελληνίδα, τον κάθε Έλληνα, αλλά και υπηκόους τρίτων χωρών, ευρισκομένους στη χώρα είτε νομίμως είτε παρανόμως, στους οποίους προσφέρουμε τις υπηρεσίες. Δεν αποκλείουμε κανέναν, ασχέτως του κόστους το οποίο απαιτείται.
Σε αυτήν την υποχρέωση η πατρίδα μας, παρά τη δύσκολη περίοδο την οποία διέρχεται, ανταποκρίνεται. Και ανταποκρίνεται μάλιστα με γενναιοδωρία. Το οφείλουμε και στους υπηρετούντες στο Εθνικό Σύστημα Υγείας και στη βούληση όλων των πτερύγων της Βουλής, να κρατήσουμε τις ποιοτικές υπηρεσίες τις οποίες προσφέρουμε.
Σας ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ευχαριστούμε και εμείς τον κύριο Υπουργό.
Προχωρούμε στη συζήτηση της έβδομης με αριθμό 1318/15-4-2013 επίκαιρης ερώτησης πρώτου κύκλου του Βουλευτή Λάρισας του Κομμουνιστικού Κόμματος Ελλάδας κ. Γεωργίου Λαμπρούλη προς τον Υπουργό Υγείας, σχετικά με τις ελλείψεις σε ιατρικό προσωπικό από τα δημόσια νοσοκομεία, τα κέντρα υγείας και τις υγειονομικές μονάδες του ΕΟΠΥΥ.
Στην επίκαιρη ερώτηση θα απαντήσει ο Υπουργός κ. Λυκουρέντζος.
Κύριε Λαμπρούλη, έχετε το λόγο για δύο λεπτά, προκειμένου να αναπτύξετε την επίκαιρη ερώτησή σας.</ChairmanSpeech>
<Speech><Parlmember>ΓΕΩΡΓΙΟΣ ΛΑΜΠΡΟΥΛΗΣ</Parlmember>: Ευχαριστώ, κύριε Πρόεδρε.
Δώστε μου είκοσι δευτερόλεπτα, πριν μπω στην επίκαιρη ερώτηση, προκειμένου να δηλώσουμε ως Κομμουνιστικό Κόμμα ότι καταδικάζουμε τη δολοφονική επίθεση που σημειώθηκε στη Μανωλάδα της Ηλείας, απέναντι στους μετανάστες εργάτες γης από μεγαλοϊδιοκτήτες και επιστάτες. 
Το συγκεκριμένο γεγονός, που δεν συμβαίνει για πρώτη φορά, που μεγαλοαφεντικά με τους μπράβους τους επιτίθενται σε εργάτες που διεκδικούν τα δικαιώματά τους -και βεβαίως αυτά γίνονται με την ανοχή των τοπικών, αλλά και των κυβερνητικών αρχών- μας οδηγεί σε άλλες εποχές και επιβεβαιώνει ότι η βαρβαρότητα που υφίστανται οι εργαζόμενοι στη χώρα μας, είναι συνώνυμη του σημερινού συστήματος του καπιταλισμού.
Σε αυτήν την κατεύθυνση εμείς καλούμε τους εργαζόμενους, Έλληνες και ξένους, σε κοινό μέτωπο να αντιπαλέψουμε αυτήν τη βαρβαρότητα και βεβαίως το σύστημα που τη γεννά.
Σε ό,τι αφορά την επίκαιρη ερώτηση, η κατάσταση στα νοσοκομεία, στα κέντρα υγείας, αλλά και στις προνοιακές δομές, κύριε Υπουργέ, είναι τραγική. 
Σε ό,τι αφορά στις ελλείψεις προσωπικού και δη ιατρικού, η κατάσταση είναι εκρηκτική, αλλά συγχρόνως και επικίνδυνη για τους εργαζομένους, τους γιατρούς, τους νοσηλευτές, και το λοιπό προσωπικό, με την ενταντικοποίηση της εργασίας τους, λόγω των τεράστιων ελλείψεων, των χιλιάδων ρεπό που δεν δίνονται, των απλήρωτων εφημεριών και των μειώσεων που έχουν υποστεί στα εισοδήματά τους. Αλλά και τα επαγγελματικά ατυχήματα αυξάνονται.
Συγχρόνως όλη αυτή η κατάσταση βάζει σε πιο μεγάλους κινδύνους τους ασθενείς, οι οποίοι περιμένουν σε τεράστιες λίστες αναμονής για εξετάσεις, για χειρουργεία είτε, για να βρουν μέρες και χρόνο και κρεβάτι για εντατική νοσηλεία σε ΜΕΘ είτε για χημειοθεραπείες.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ο κύριος Υπουργός έχει το λόγο για τρία λεπτά.</ChairmanSpeech>
<Speech><Parlmember>ΑΝΔΡΕΑΣ ΛΥΚΟΥΡΕΝΤΖΟΣ</Parlmember> (Υπουργός Υγείας): Ευχαριστώ, κύριε Πρόεδρε.
Κατ’ αρχάς, κύριε συνάδελφε, απέναντι σε οποιαδήποτε πράξη βίας και παρανομίας δεν εκδηλώνεται οποιαδήποτε ανοχή των ελληνικών αρχών. Απήντησα προηγουμένως και στην κυρία συνάδελφο ότι με σεβασμό στην ανθρώπινη ύπαρξη, στη ζωή, το Εθνικό Σύστημα Υγείας προσφέρει τις υπηρεσίες του. Μετά το τραγικό συμβάν στο οποίο αναφερθήκατε στη Μανωλάδα, τριάντα τέσσερις υπήκοοι τρίτων χωρών φιλοξενήθηκαν και φιλοξενούνται στις μονάδες του Εθνικού Συστήματος Υγείας. Δεν υπάρχει ούτε ανοχή απέναντι σε τέτοιες πράξεις ούτε και αδιαφορία εκ μέρους της Κυβέρνησης και της πολιτείας.
Σε ό,τι αφορά τα περί βαρβαρότητος στο φιλελεύθερο σύστημα το οποίο διαθέτει η χώρα μας, δεν σας απαντώ, γιατί σας έχω απαντήσει άλλη φορά που αντιμετώπισαν οι εργαζόμενοι τη βαρβαρότητα και δεν θέλω να επανέλθω σε αυτό το θέμα.
Ως προς τις εφημερίες, αναφέρθηκα και πριν. Εξηγήσαμε ότι για ένα τεχνικό πρόβλημα που δημιουργήθηκε ως προς τις διαδικασίες, καταθέσαμε διάταξη, η οποία πέρασε από την επιτροπή. Το Γενικό Λογιστήριο εξέδωσε εγκύκλιο με την οποία ήδη καταβάλλονται εφημερίες. 
Έχουμε κάποια προβλήματα με τους επιτρόπους του Ελεγκτικού Συνεδρίου. Διευθετούνται και αυτά και κλείνει το θέμα. Την Τετάρτη προγραμματίζεται συνεδρίαση της Επιτροπής Κοινωνικών Υποθέσεων για να συζητήσουμε από κοινού, όλες οι πτέρυγες της Βουλής, διότι η πολιτική ηγεσία του Υπουργείου Υγείας δεν έχει να κρύψει κάτι. Θέλει να συζητήσει σε όλες τις πτυχές και τις διαστάσεις του το θέμα των εφημεριών, ούτως ώστε με αποφάσεις που μπορούμε να πάρουμε, να διευθετείται η καταβολή των εφημεριών σε ταχύτερο, κατά το δυνατό, χρόνο.
Αποφύγατε να πείτε ορισμένα από τα ερωτήματα που θέτετε με την επίκαιρη ερώτηση, δηλαδή δεν άκουσα να μου πείτε να διορίσουμε τους επικουρικούς, ώστε να γίνουν μόνιμοι, διότι αυτομάτως θα σας πω «καταθέστε μου πόσο στοιχίζει αυτό το οποίο λέτε». Διότι το να λέμε ωραία λόγια και προτάσεις προς κατανάλωση και είσπραξη χειροκροτήματος είναι πολύ ωραίο. Όμως, για να έχει αξιοπιστία το ερώτημα που υποβάλλει η κυρία και ο κύριος συνάδελφος κάθε φορά, πρέπει να συνοδεύεται και από το κόστος και από πού αυτό θα εξευρεθεί διότι ωραία λόγια ξέρουν να διατυπώνουν όλοι. Η διαχείριση του προβλήματος όμως είναι το θέμα.
Αφού σας ακούσω τι άλλο έχετε να προσθέσετε στη δευτερομιλία σας, θα σας απαντήσω για ορισμένα από τα ερωτήματα που έχετε θέσει γραπτώς.
Ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ευχαριστούμε και εμείς.
Ο κ. Λαμπρούλης έχει το λόγο για τρία λεπτά.</ChairmanSpeech>
<Speech><Parlmember>ΓΕΩΡΓΙΟΣ ΛΑΜΠΡΟΥΛΗΣ</Parlmember>: Μη θεωρείτε ότι το απέφυγα σε σχέση με τα ερωτήματα, απλώς σεβάστηκα το χρόνο και το Προεδρείο. Μη με μέμφεστε, γιατί δεν έθεσα τα ερωτήματα. Εξάλλου τα διαβάσατε και γι’ αυτό τα καταθέτουμε και γραπτώς. Αν θέλετε όμως μπορώ και να τα επαναλάβω, για να ακουστούν και στην Αίθουσα και να καταγραφούν και για τα Πρακτικά. Ρωτάμε λοιπόν συγκεκριμένα και θέλουμε απάντηση. 
Με βάση τις ελλείψεις σε ιατρικό προσωπικό, εννιακόσιοι πενήντα τρεις ειδικευόμενοι γιατροί έχουν υποστεί την κρίση -έχουν υποστεί αυτήν τη διαδικασία που απαιτείται- και περιμένουν διορισμό. Επίσης χίλιες τετρακόσιες θέσεις είναι προκηρυγμένες και δεν προχωράει τίποτα. Να προσθέσουμε εδώ το γεγονός ότι χίλιοι τετρακόσιοι πενήντα τρεις γιατροί -αν δεν κάνω λάθος, αν το στοιχείο είναι σωστό, πάνω-κάτω εκεί είναι- ήδη αποχώρησαν από το Εθνικό Σύστημα Υγείας, διότι συνταξιοδοτήθηκαν.
Άρα η ήδη τραγική κατάσταση έρχεται να επιδεινωθεί ακόμη περισσότερο, με τις ελλείψεις σε προσωπικό. Βεβαίως δεν έχουμε καμμία αυταπάτη σε αυτό το φιλελεύθερο σύστημα που εσείς, βεβαίως, υπηρετείτε και καλά κάνετε. Αυτό το σύστημα υπηρετείτε και έτσι νομίζετε ότι υπηρετείτε το λαό. Εμείς λέμε ότι δεν τον υπηρετείτε, αλλά τον καταδικάζετε στην εξαθλίωση, στη φτώχεια. Η ίδια η ζωή το αποδεικνύει αυτό.
Το ίδιο συμβαίνει και στον τομέα των υπηρεσιών υγείας. Το όποιο Εθνικό Σύστημα Υγείας είχε τον όποιο δημόσιο χαρακτήρα, εσείς το μετατρέψατε σε επιχειρηματικό ή το μετατρέπετε σταδιακά σε επιχειρηματικό σύστημα υγείας. Εκεί καταλήγει το ΕΣΥ.
Βεβαίως αυτό δεν είναι κεραυνός εν αιθρία. Είναι οι πολιτικές που εφαρμόστηκαν διαχρονικά και από τις προηγούμενες κυβερνήσεις, αλλά και από την παρούσα τρικομματική, στην κατεύθυνση υλοποίησης συγκεκριμένων αποφάσεων της Ευρωπαϊκής Ένωσης. Υπηρετεί συγκεκριμένη στρατηγική, με απώτερο σκοπό την υποχρηματοδότηση του όποιου δημόσιου συστήματος υγείας, ώστε τα νοσοκομεία να γίνουν επιχειρήσεις, οι δομές υγείας να γίνουν επιχειρήσεις και ο κόσμος, ο λαός να πληρώνει και γι’ αυτές τις υπηρεσίες που έχει πληρώσει και τις δικαιούται δωρεάν, κατά τη γνώμη μας. Αυτό έχει, ως αποτέλεσμα, να ζει τη βαρβαρότητα, που λέτε εσείς.
Διότι ως προς τη βαρβαρότητα που ανέφερα εγώ, με το παράδειγμα για τη Μανωλάδα, καλά έγινε και βεβαίως, έτσι έπρεπε, να τύχουν περίθαλψης οι συγκεκριμένοι μετανάστες. Αυτό δεν το αμφισβητεί κανένας. Το ζήτημα είναι πώς οδηγήθηκαν να φθάσουν να ζητήσουν υπηρεσίες υγείας.
Αυτήν τη βαρβαρότητα καταδικάζουμε. Ευθύνες έχουν, βεβαίως και οι τοπικές αρχές, αλλά και οι κυβερνητικές πολιτικές που οπλίζουν τα χέρια των μεγαλοεργοδοτών και της εργοδοσίας γενικότερα, να φέρονται κατ’ αυτόν το βάρβαρο τρόπο. Βεβαίως αυτό δεν είναι το μοναδικό παράδειγμα. Υπάρχουν χιλιάδες παραδείγματα στη χώρα μας. 
Έτσι εμείς ρωτήσαμε συγκεκριμένα πράγματα. Εννιακόσιοι πενήντα τρεις γιατροί περιμένουν να διοριστούν. Η κατάσταση είναι εκρηκτική όχι μόνο στην ηπειρωτική Ελλάδα, αλλά και στα νησιά του Αιγαίου και του Ιονίου, με μονήρεις ειδικότητες. Επανειλημμένα σε επίκαιρες ερωτήσεις έχουμε καταθέσει τα προβλήματα και σας παραθέσαμε ενδεικτικά και ορισμένα ζητήματα. Κορυφαίο ζήτημα –όχι ότι υποτιμούμε τα υπόλοιπα- αποτελεί το γεγονός ότι εκατόν πενήντα τέσσερα κρεβάτια σε ΜΕΘ δεν λειτουργούν, ενώ είναι έτοιμα και εξοπλισμένα. Δεν λειτουργούν, διότι δεν υπάρχει ιατρικό και νοσηλευτικό προσωπικό. Δίπλα εδώ στο Αττικό Νοσοκομείο, στην Αθήνα, στην Αττική, οκτώ από τα δεκατέσσερα χειρουργεία δεν λειτουργούν. Και το Αττικό Νοσοκομείο υποτίθεται ότι είναι από τις ναυαρχίδες του ΕΣΥ!</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ολοκληρώστε, κύριε συνάδελφε.</ChairmanSpeech>
<Speech><Parlmember>ΓΕΩΡΓΙΟΣ ΛΑΜΠΡΟΥΛΗΣ</Parlmember>: Ολοκληρώνω, κύριε Πρόεδρε, σε είκοσι δευτερόλεπτα.
Εμείς απευθυνόμαστε στους υγειονομικούς, στους εργαζομένους και τους λέμε ότι δεν έχουν να περιμένουν τίποτα θετικό, όσον αφορά τα εργασιακά τους δικαιώματα ως υγειονομικοί, αλλά και ως δέκτες παροχής υπηρεσιών υγείας από το επιχειρηματικό σύστημα που προωθείται. Αναγκαία είναι ο αγώνας και η συσπείρωση για την ανατροπή αυτών των πολιτικών που εφαρμόζονται και στο χώρο της υγείας.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ο κύριος Υπουργός έχει το λόγο να δευτερολογήσει.</ChairmanSpeech>
<Speech><Parlmember>ΑΝΔΡΕΑΣ ΛΥΚΟΥΡΕΝΤΖΟΣ</Parlmember> (Υπουργός Υγείας): Ευχαριστώ, κύριε Πρόεδρε.
Κύριε συνάδελφε, επιμένω ότι ουδεμία ανοχή υπάρχει από την ελληνική Κυβέρνηση απέναντι σε πράξεις βίας απ’ όπου και από όποιον εκδηλώνονται. Είμαστε κατηγορηματικά αντίθετοι και σας βεβαιώνω ότι θα αντιμετωπιστεί με απόλυτη αυστηρότητα το τραγικό συμβάν, το οποίο έλαβε χώρα στη Μανωλάδα. 
Θα αναφερθώ τώρα στους αριθμούς. Το διάστημα 2011-2012 πράγματι αποχώρησαν χίλιοι τετρακόσιοι πενήντα τρεις ιατροί. Προσελήφθησαν το 2011 εξακόσιοι ογδόντα ένας και είμαστε σε διαδικασία προσλήψεων ενός ακόμα ικανοποιητικού αριθμού ιατρών εντός των προσεχών ημερών. Ήδη, εξ όσων γνωρίζω, ο κ. Μανιτάκης έχει υπογράψει τη σχετική απόφαση.
Προχθές εγκρίθηκαν οκτακόσιοι επικουρικοί ιατροί για το έτος 2013, με υπογραφή του Αναπληρωτή Υπουργού Οικονομικών κ. Σταϊκούρα. Δεσμεύτηκα στη Βουλή –και ισχύει- ότι κατά προτεραιότητα θα θωρακίσουμε υγειονομικά το Αιγαίο. Σε όσες από τις εννιακόσιες πενήντα τρεις θέσεις έχουν κριθεί και αφορούν τις νοσηλευτικές μονάδες του Αιγαίου, θα τοποθετηθούν όλοι οι ιατροί οι οποίοι έχουν κριθεί ως τακτικό προσωπικό. Όλοι! Οι υπόλοιπες ανάγκες θα καλυφθούν από το επικουρικό προσωπικό. 
Άρα το ενδιαφέρον σας για τη νησιωτική Ελλάδα, το εκλαμβάνω ως ειλικρινές, όπως ειλικρινές είναι και το ενδιαφέρον κάθε κυρίας ή κάθε κυρίου συναδέλφου στη Βουλή για τους εργαζομένους, ανεξαρτήτως από ποια ιδεολογική και πολιτική αφετηρία το προσεγγίζει κανείς. Θεωρώ ότι όλοι ενδιαφερόμαστε για την οικονομική και κοινωνική πρόοδο των συμπολιτών μας. Οπότε οι απαντήσεις μου είναι συγκεκριμένες σε ό,τι αφορά την υγειονομική θωράκιση του Αιγαίου και σε δεύτερο επίπεδο, σε ό,τι αφορά τις μονάδες εντατικής θεραπείας.
(Στο σημείο αυτό κτυπάει το προειδοποιητικό κουδούνι λήξεως του χρόνου ομιλίας του κυρίου Υπουργού)
Όμως μου λέτε για χειρουργεία τα οποία παραμένουν κλειστά ή για κλίνες σε μονάδες εντατικής θεραπείας. Όταν ο Υπουργός και η πολιτική ηγεσία λέμε ότι πρέπει να συνενώνουμε κλινικές και τμήματα, ότι πρέπει να γίνεται καλύτερη αξιοποίηση του ανθρώπινου δυναμικού, εκδηλώνετε αντιδράσεις. Γνωρίζετε ότι υπάρχουν νοσηλευτικές μονάδες, των οποίων η πληρότητα είναι κάτω του 20% και επιμένετε να μη θίξουμε αυτήν την κατάσταση. Δεν μπορεί να γίνονται και τα δύο ταυτοχρόνως. Εάν έχετε ενδιαφέρον να λειτουργήσει πλήρως το Αττικό Νοσοκομείο, δεν μπορεί να επιμένετε να λειτουργεί το Νοσοκομείο «Αγία Βαρβάρα». Δεν γίνεται. Για ποιο λόγο πρέπει να υπάρχει μία μονάδα με πληρότητα 25% και η διπλανή μονάδα που είναι σύγχρονη, μεγάλη και με υποδομές, να μην μπορεί να λειτουργήσει;
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Υπουργού)
Επιπλέον τα προβλήματα της υγείας δεν λύνονται με αντιπαράθεση ούτε με εμμονές και δογματικές τοποθετήσεις σε κάποιες θέσεις που ίσχυαν στο παρελθόν ούτε με τύμπανα, σφυρίχτρες και χυδαιολογία στον Υπουργό έξω από το Υπουργείο. Αν νομίζετε ότι έτσι λύνονται τα προβλήματα, λυπούμαι αλλά κάνετε λάθος. 
Είμαι πρόθυμος σε μία ανοιχτή διαδικασία να συζητήσουμε σε μία επόμενη συνεδρίαση της Επιτροπής Κοινωνικών Υποθέσεων και αυτό το θέμα, πώς δηλαδή αξιοποιούμε το ανθρώπινο δυναμικό ή πώς συνενώνουμε κλινικές και τμήματα, για να καταθέσουμε τα στοιχεία και να δούμε ποια θέση θα πάρει κάθε παράταξη, κάθε Κοινοβουλευτική Ομάδα, προκειμένου να συζητούμε επί πραγματικής βάσεως και όχι επί θεωρητικής –δηλαδή, πώς θα ήταν ιδεατό να γίνει και αν- διότι όλα όσα λέμε, έχουν κόστος. Αυτό το κόστος το πληρώνουν οι Έλληνες και οι Ελληνίδες φορολογούμενοι. Όταν δεν είμαστε σε θέση να το πληρώσουμε από τον παραγόμενο πλούτο, καταφεύγουμε στο δανεισμό. Κι όταν δεν υπάρχει ο δανεισμός, καταφεύγουμε στις σημερινές επιλογές.</Speech>
<Speech><Parlmember>ΓΕΩΡΓΙΟΣ ΛΑΜΠΡΟΥΛΗΣ</Parlmember>: Πλούτος υπάρχει, αλλά το θέμα είναι πού διοχετεύεται αυτός ο πλούτος.</Speech> 
<Speech><Parlmember>ΑΝΔΡΕΑΣ ΛΥΚΟΥΡΕΝΤΖΟΣ</Parlmember> (Υπουργός Υγείας): Κάποιες δυνάμεις, κύριε συνάδελφε, σπεύδουν να μέμφονται τη σημερινή Κυβέρνηση, η οποία έχει πετύχει η Ελλάδα να δανείζεται με 0,75% και να πηγαίνουν πίσω με 10% και 15% οι εξοφλήσεις των τόκων και των δανείων. Όμως παρ’ όλα ταύτα, κλείνουμε τα μάτια μας στην πραγματικότητα και νομίζουμε ότι ο τόπος μπορεί να ξαναγυρίσει εκεί που ήταν, για να αναπαράγονται οι αιτίες που μας οδήγησαν σ’ αυτήν την οδυνηρή κατάσταση.
Χρειάζεται ειλικρίνεια και συνεργασία. Από τη δική μου πλευρά, υπάρχει πνεύμα καλής διάθεσης και συνεργασίας, για να βρούμε τις καλύτερες δυνατές λύσεις.
Σας ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ευχαριστούμε κι εμείς.
Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία, σαράντα οκτώ μαθητές και μαθήτριες και τέσσερις εκπαιδευτικοί-συνοδοί τους από το 5ο Δημοτικό Σχολείο Κορυδαλλού. 
Η Βουλή τούς καλωσορίζει. 
(Χειροκροτήματα από όλες τις πτέρυγες της Βουλής)
Σήμερα έχουμε την ευχάριστη εικόνα να υπάρχουν αρκετές ερωτήσεις και παρευρισκόμενοι Υπουργοί. Θα συζητηθούν, δηλαδή, έντεκα από τις δεκατέσσερις επίκαιρες ερωτήσεις…</ChairmanSpeech>
<Speech><Parlmember>ΑΘΑΝΑΣΙΟΣ ΔΑΒΑΚΗΣ</Parlmember>: Ερωτήσεις είχαμε πάντα, κύριε Πρόεδρε.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ερωτήσεις είχαμε πάντα. Έχετε δίκιο, κύριε Δαβάκη. 
Με αυτήν την έννοια θα ήθελα να υπάρχει περισσότερος χρόνος, αλλά δυστυχώς δεν έχουμε. Γι’ αυτό θα ήθελα να σας παρακαλέσω να τηρούμε τα όρια του χρόνου.
Προχωρούμε στη συζήτηση της δεύτερης με αριθμό 1312/15-4-2013 επίκαιρης ερώτησης δεύτερου κύκλου του Βουλευτή Ευβοίας του Συνασπισμού Ριζοσπαστικής Αριστεράς-Ενωτικού Κοινωνικού Μετώπου κ. Ευάγγελου Αποστόλου προς τον Υπουργό Οικονομικών, σχετικά με το φορολογικό έλεγχο και τον καταλογισμό αστικών και ποινικών ευθυνών για τις παρατυπίες και παρανομίες των offshore εταιρειών με έδρα την Κύμη της Εύβοιας.
Κύριε Αποστόλου, δεν ήξερα ότι η Κύμη Ευβοίας είναι έδρα offshore εταιρειών. Θα θέλαμε να μας το εξηγήσετε.</ChairmanSpeech>
<Speech><Parlmember>ΕΥΑΓΓΕΛΟΣ ΑΠΟΣΤΟΛΟΥ</Parlmember>: Δυστυχώς, κύριε Πρόεδρε, φαίνεται ότι εξελίσσεται και σε παράδεισο.
Κύριε Υπουργέ, έχει περάσει πάνω από ένας χρόνος που είχατε πει ότι εξελίσσεται μία διαδικασία ελέγχου για τις συγκεκριμένες offshore εταιρείες που δραστηριοποιούνται στην Κύμη. Μέχρι τώρα δεν έχουμε κανένα επίσημο αποτέλεσμα. Είναι φανερό ότι η συσσώρευση τόσων κυπριακών εξωχώριων εταιρειών στην περιοχή προκύπτει από την αξιοποίηση του ιδιαίτερα ευνοϊκού κυπριακού φορολογικού συστήματος, αλλά και της αδυναμίας, θα έλεγα, των ελέγχων από πλευράς της Ελλάδας. Δεν μπορεί διαφορετικά να εξηγηθεί το γεγονός. 
Μάλιστα εκτιμάται ότι δεν είναι απλές οικογένειες που έχουν επενδύσει στην περιοχή, αλλά υπάρχουν και Κύπριοι επιχειρηματίες πίσω τους. Είναι πρόσφατα τα δημοσιεύματα. Εγώ θα σας καταθέσω ένα σχετικό δημοσίευμα της εφημερίδας «ΕΛΕΥΘΕΡΟΤΥΠΙΑ», όπου αναφέρεται ότι έχουν γίνει αγορές εκατοντάδων στρεμμάτων παραλιακών εκτάσεων στους Αγίους Αποστόλους της Εύβοιας και πίσω απ’ αυτές τις αγορές ενδεχομένως να κρύβονται πολύ μεγάλα συμφέροντα. Αν δούμε τη διαδικασία λήψης δανείων από συγκεκριμένη τράπεζα για αγορές από ένα έως δέκα στρέμματα –χρησιμοποιώντας, δηλαδή, ουσιαστικά ως όχημα τις κυπριακές offshore εταιρείες στην περιοχή- αντιλαμβάνεστε ότι βρισκόμαστε σε μία κατάσταση πάρα πολύ δύσκολη. 
Μάλιστα οι συγκεκριμένοι, για να αποφύγουν και την καταβολή φόρου, έχουν φροντίσει να κατατεμαχίζουν τις εκτάσεις ή να αγοράζουν μέρος αυτών ή να εμφανίζουν οικογενειάρχες ως νόμιμους ιδιοκτήτες. Δηλαδή, όταν έρχεται η ώρα να χρησιμοποιηθούν οι συγκεκριμένες εκτάσεις, εκεί γίνεται μία άλλη διαδικασία. Πιέζονται -και υπάρχουν καταγγελίες- μηχανικοί- εκτιμητές της περιοχής να υπερτιμολογήσουν τις αγορασμένες εκτάσεις, με σκοπό τη λήψη υπέρογκων πρόσθετων δανείων από τις γνωστές κυπριακές τράπεζες.
Επειδή, κύριε Υπουργέ, οι τοπικές ΔΟΥ αδυνατούν να ελέγξουν τις συγκεκριμένες εταιρείες, όχι μόνο λόγω έλλειψης τεχνογνωσίας, μέσων και προσωπικού, αλλά και λόγω του ότι ειδικά οι ΔΟΥ εκείνες μέχρι χθες ήταν υπό κατάργηση. 
Έχουμε πληροφορίες ότι δεν υπάρχει μεγάλο ενδιαφέρον από πλευράς των αρμοδίων. Για το συγκεκριμένο ζήτημα σας ρωτάμε, κύριε Υπουργέ: Ποιες είναι αυτές οι εταιρείες; Ποια είναι η συνολική οικονομική δραστηριότητά τους; Μιλάμε για είκοσι επτά offshore εταιρείες. Έχουν ελεγχθεί οι δραστηριότητες που έχουν στην περιοχή και κυρίως, έχουν εντοπιστεί ποινικές και φορολογικές παραβάσεις;
Είναι γνωστό από πρόσφατο έγγραφό σας που διαβιβάστηκε στη Βουλή, ότι πραγματοποιείται έλεγχος στις είκοσι τέσσερις offshore εταιρείες. Τώρα γιατί εμείς γνωρίζουμε ότι είναι είκοσι επτά εταιρείες και γιατί έχουν εξαιρεθεί οι τρείς, θα μας το απαντήσετε. Το θέμα είναι, αν έχει γίνει έλεγχος. Περιμένουμε να μας ενημερώσετε ποιο είναι το αποτέλεσμα του συγκεκριμένου ελέγχου.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ας ακούσουμε τον κύριο Υπουργό.
Ο Υπουργός κ. Μαυραγάνης έχει το λόγο.</ChairmanSpeech>
<Speech><Parlmember>ΓΕΩΡΓΙΟΣ ΜΑΥΡΑΓΑΝΗΣ</Parlmember> (Υφυπουργός Οικονομικών): Κύριε Πρόεδρε, κύριε Βουλευτά, θα ήθελα να αποκαταστήσουμε κατ’ αρχάς τη χρονική ακολουθία των γεγονότων. Αναφέρατε και στη γραπτή ερώτησή σας, αλλά και στην ανάπτυξή σας την προφορική, ότι το θέμα αυτό είναι πλέον του ενός έτους. Θα ήθελα να σας θυμίσω ότι η Κυβέρνηση αυτή δεν έχει ακόμη συμπληρώσει ένα έτος. 
Επίσης θα ήθελα να σας γνωστοποιήσω ότι το θέμα αυτό προέκυψε από δική μας πρωτοβουλία, διότι διαπιστώσαμε, όπως ακριβώς είπατε, ότι υπήρχαν αδυναμίες ως προς το ανθρώπινο δυναμικό, ορισμένων ΔΟΥ να εκτελέσουν ελέγχους σε εξωχώριες εταιρείες. 
Θα ήθελα να σας πληροφορήσω ότι και με απόφαση την οποία είχα εκδώσει στις 2 Νοεμβρίου του  2012 και δημοσιεύτηκε στο ΦΕΚ στις 20 Νοεμβρίου του 2012, ανατέθηκε στο ΔΕΚ Αθηνών η διενέργεια τακτικού φορολογικού ελέγχου, φορολογία εισοδήματος και λοιπών φορολογιών -φόρου μεγάλης ακίνητης περιουσίας, ενιαίου τέλος ακινήτων, φόρου ακίνητης περιουσίας και ειδικού φόρου ακινήτων- για τις εξωχώριες εταιρείες αρμοδιότητας της ΔΟΥ Κύμης, ό,τι δηλαδή είχε εγγραφεί εις τη ΔΟΥ Κύμης. 
Η αρμόδια Διεύθυνση Επιχειρησιακού Σχεδιασμού μέσω του Ολοκληρωμένου Πληροφοριακού Συστήματος Ελεγκτικών Υπηρεσιών (ELENXIS), δρομολόγησε για έλεγχο τις εν λόγω υποθέσεις και φυσικά εκδόθηκαν ακολούθως οι σχετικές επιδόσεις ελέγχου.
Κατόπιν ενημέρωσης από το ΔΕΚ Αθηνών οι έλεγχοι αυτοί βρίσκονται σε εξέλιξη. Μάλιστα εκτός από το ότι έχει διαπιστωθεί ότι όντως πρόκειται περί εταιρειών οι οποίες έχουν στην κυριότητά τους ακίνητα, ζητήθηκε για όλες άνοιγμα των τραπεζικών λογαριασμών και των εκπροσώπων τους από το ΣΔΟΕ Στερεάς Ελλάδας. Βρέθηκαν τραπεζικοί λογαριασμοί, σε κάποιες από αυτές τις εταιρείες, και μαζί με τα ευρήματα και τα λοιπά πληροφοριακά στοιχεία από το ΣΔΟΕ, διαβιβάστηκαν στο ΔΕΚ Αθηνών για περαιτέρω αξιοποίηση στο πλαίσιο αυτών των ελέγχων.
Από εκεί και πέρα, επειδή ακριβώς όπως γνωρίζετε ο έλεγχος είναι σε εξέλιξη και όταν είναι σε εξέλιξη ένας έλεγχος καλύπτεται από το φορολογικό απόρρητο, δεν επιτρέπεται η γνωστοποίηση οποιουδήποτε άλλου στοιχείου του ελέγχου. Όμως φυσικά μετά το πέρας των σχετικών ελέγχων, επιφυλασσόμεθα να ενημερώσουμε τη Βουλή για τα αποτελέσματά τους, λαμβανομένων υπ’ όψιν σε κάθε περίπτωση, όσων ανέφερα προηγουμένως. 
Ευχαριστώ πολύ.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ευχαριστούμε και εμείς. 
Ο κ. Αποστόλου έχει το λόγο να δευτερολογήσει.</ChairmanSpeech>
<Speech><Parlmember>ΕΥΑΓΓΕΛΟΣ ΑΠΟΣΤΟΛΟΥ</Parlmember>: Κύριε Υπουργέ, γνωρίζαμε ότι έχετε στείλει συγκεκριμένο έγγραφο στο Διαπεριφερειακό Ελεγκτικό Κέντρο Αθηνών. Πιστεύαμε ότι μετά από τόσο καιρό κάποιο φως θα υπήρχε. Εσείς μας λέτε ότι βρίσκονται σε εξέλιξη οι έλεγχοι. Ας ελπίσουμε ότι αυτή η εξέλιξη κάτι θα βγάλει, διότι δεν είναι μόνο ο συγκεκριμένος έλεγχος. 
Όπως και εσείς είπατε, πραγματικά το ΣΔΟΕ Στερεάς Ελλάδας ανακατεύτηκε στη συγκεκριμένη διαδικασία και όχι απλά έχει ζητήσει πλήρη στοιχεία, αλλά φαίνεται ότι από αυτήν τη διαδικασία πολλοί είναι οι δικαιούχοι που ενδέχεται να παραπεμφθούν στην Ευρωπόλ. Εσείς θα μας απαντήσετε σε αυτά. Εμείς πληροφορίες έχουμε και απλώς σας τις αναφέρουμε.
Βέβαια στόχος της δικής μας επίκαιρης ερώτησης δεν είναι μόνο να περιγράψουμε τα φαινόμενα που συμβαίνουν. Κυρίως έχει άμεση σχέση με το κατά πόσο θα εντοπιστούν οι πραγματικοί ιδιοκτήτες των συγκεκριμένων εταιρειών, για να υπάρξει και από την πλευρά την ελληνική η αντιμετώπιση του μεγάλου ζητήματος της φοροδιαφυγής, της φοροκλοπής που γίνεται μέσα από όλες αυτές τις διαδικασίες. 
Δεν είναι τυχαίο ακόμη ότι και η ίδια η αντίκλητος δικηγόρος δεν εμφανίζεται. Παράτησε κι αυτή τη σχετική διαδικασία, διότι διαπίστωσε ότι συμβαίνουν παρατυπίες μέχρι παρανομίες. 
Εκεί λοιπόν υπάρχει ένα τεράστιο ζήτημα, κύριε Υπουργέ, που έχει σχέση ιδιαίτερα με τον τρόπο με τον οποίο αντιμετωπίζονται οι συγκεκριμένες εταιρείες.
Μάλιστα θα συμπληρώσω την καταγγελία μου, διότι κατά τη διαδικασία έρευνας του συγκεκριμένου ζητήματος, προέκυψε και ένα άλλο ζήτημα. Ήδη στα Νέα Στύρα Ευβοίας -μία περιοχή πιο κάτω από τους Αγίους Αποστόλους, δηλαδή ουσιαστικά στην ίδια περιοχή- εμφανίστηκαν άλλες σαράντα έξι offshore εταιρείες και στις οποίες ανήκουν ενενήντα δύο τίτλοι δασικών εκτάσεων μεγάλης αξίας, οι οποίες έχουν και την οντότητα της παραλιακής προσέγγισης.
Αντιλαμβάνεστε λοιπόν ότι όλο αυτό το πράγμα τελικά μας δημιουργεί ένα μυστήριο στο οποίο πρέπει όσο γίνεται γρηγορότερα να απαντήσετε και είναι βεβαίως προς το συμφέρον της ελληνικής οικονομίας.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ο κύριος Υπουργός έχει το λόγο.</ChairmanSpeech>
<Speech><Parlmember>ΓΕΩΡΓΙΟΣ ΜΑΥΡΑΓΑΝΗΣ</Parlmember> (Υφυπουργός Οικονομικών): Όπως σωστά αναφέρατε, το πρόβλημα των εξωχώριων εταιρειών με ακίνητα, είναι κάτι το οποίο εντοπίσαμε. Θα έλεγα ότι με αφορμή και την περίπτωση του Κρανιδίου και της Κύμης προκλήθηκε από δική μας πρωτοβουλία η καταγραφή εξωχώριων εταιρειών με ακίνητα στην Ελλάδα. Δόθηκε η εντολή στη Γενική Γραμματεία Εσόδων να προχωρήσει σε ελέγχους, με στόχο τις σε μεγάλο αριθμό εξωχώριες εταιρείες με ακίνητα.
Επίσης κάθε πληροφορία από οπουδήποτε και να προέρχεται -και βεβαίως και εσείς αν έχετε πρόσθετες πληροφορίες μπορείτε να τις διαβιβάσετε στις αρμόδιες ελεγκτικές αρχές- πρέπει να αξιοποιείται. 
Στο πλαίσιο αυτό θέλω να σας θυμίσω ότι πρόσφατα δημοσιεύματα αναφέρθηκαν σε κάποιες εξωχώριες εταιρείες, οι οποίες έχουν εγκατασταθεί στις βρετανικές Παρθένους Νήσους. Σύμφωνα με τα δημοσιεύματα, δραστηριοποιήθηκαν με κάποιο τρόπο στην Ελλάδα. Από τη στιγμή που δημοσιεύτηκε η πληροφορία αυτή, έδωσα εντολή στο ΣΔΟΕ να ξεκινήσει ελέγχους και ήδη όπου ήταν δυνατό με επιτόπιες επισκέψεις, προσπάθησε να συγκεντρώσει στοιχεία. Και τα όποια στοιχεία συγκέντρωσε, βρίσκονται στο στάδιο της επεξεργασίας για να δούμε τι έγινε και με αυτές τις περιπτώσεις. 
(Στο σημείο αυτό ο Υφυπουργός Οικονομικών κ. Γεώργιος Μαυραγάνης καταθέτει για τα Πρακτικά το σχετικό δημοσίευμα, το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
Θέλω να αναφερθώ επίσης με την ευκαιρία αυτή, στο θέμα των εξωχώριων εταιρειών, όπως είχε αναπτυχθεί πάρα πολύ διεξοδικά σε μία εκδήλωση που είχε λάβει χώρα στην Επιτροπή Θεσμών και Διαφάνειας. Εκεί είπαμε ότι βεβαίως πρέπει οι ελεγκτικές αρχές πλέον στην Ελλάδα, να δραστηριοποιηθούν στον έλεγχο των εξωχώριων εταιρειών. Ανακοίνωσα μία νομοθετική πρωτοβουλία στο πλαίσιο της φορολογικής μεταρρύθμισης για τη φορολογία εισοδήματος, ώστε να θωρακίσουμε περαιτέρω την ελληνική νομοθεσία, με διατάξεις που υπάρχουν σε άλλα προηγμένα φορολογικά συστήματα. Οι διατάξεις αυτές προσπαθούν να συγκεντρώσουν το φορολογικό αντικείμενο στη χώρα της πραγματικής διοίκησης της εταιρείας και όχι στη χώρα στην οποία φαίνεται ότι είναι εγγεγραμμένη.
Επίσης όμως και για να γίνει σαφές, θέλω να επισημάνω ότι το πρόβλημα της φοροδιαφυγής και των εξωχώριων που μπορεί να χρησιμοποιούνται ως «όχημα» για τη φοροδιαφυγή, δεν είναι μόνο ελληνικό φαινόμενο. Τις τελευταίες ημέρες έχει προκύψει ότι αυτό το φαινόμενο είναι παγκόσμιο. Αυτό είχε ως συνέπεια, να έχει προκληθεί πλέον, το ενδιαφέρον της Ευρωπαϊκής Ένωσης. Με πρόσφατη δήλωσή του ο Πρόεδρος της Ευρωπαϊκής Ένωσης θέλει να εντάξει αυτό το θέμα στην ημερήσια διάταξη της Συνόδου Κορυφής του Μαΐου, γιατί μέσα στην Ευρωπαϊκή Ένωση η απώλεια φόρων για την Ευρωπαϊκή Ένωση είναι γύρω στο 1 τρισεκατομμύριο. Συνεπώς το πρόβλημα είναι διεθνές και πρέπει με τη συνεργασία των αρχών των χωρών, να προσπαθήσουμε να το επιλύσουμε ή τουλάχιστον να περιορίσουμε τη φοροδιαφυγή μέσω αυτών των «οχημάτων». 
Σας ευχαριστώ πολύ.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Σήμερα λοιπόν κάτι μάθαμε. Είδαμε τους δρόμους του χρήματος από την Κύμη Ευβοίας στις Παρθένους Νήσους.
Επόμενη είναι η πέμπτη με αριθμό 1321/15-4-2013 επίκαιρη ερώτηση δεύτερου κύκλου του Βουλευτή Β΄ Πειραιά του Λαϊκού Συνδέσμου-Χρυσή Αυγή κ. Ιωάννη Λαγού προς τους Υπουργούς Δικαιοσύνης, Διαφάνειας και Ανθρωπίνων Δικαιωμάτων και Οικονομικών, σχετικά με τα δημοσιεύματα περί μετατροπής στρατοπέδων σε κέντρα κράτησης για τους οφειλέτες του δημοσίου. 
Το λόγο έχει ο κ. Λαγός για δύο λεπτά.</ChairmanSpeech> 
<Speech><Parlmember>ΙΩΑΝΝΗΣ ΛΑΓΟΣ</Parlmember>: Κύριε Πρόεδρε, κύριε Υπουργέ, τον τελευταίο καιρό έχουν φτάσει στα αυτιά μας και έχουμε διαβάσει έντονες φήμες –εσείς θα μας πείτε αν πρόκειται για φήμες- σχετικά με το ότι η Κυβέρνηση σχεδιάζει να μετατρέψει κάποια στρατόπεδα που βρίσκονται εντός του λεκανοπεδίου Αττικής σε κέντρα κράτησης κάποιων οφειλετών προς το δημόσιο. Φυσικά αυτό για εμάς είναι απαράδεκτο και θεωρούμε ότι σε καμμία περίπτωση δεν πρέπει να γίνει. Θέλουμε λοιπόν να μας πείτε εσείς το σκεπτικό που υπάρχει. Περιμένουμε να μας πείτε αν ισχύει αυτό που έχουμε μάθει και κατ’ αρχάς να δεσμευθείτε ότι δεν πρόκειται να γίνει. 
Όμως, αν δεν είναι έτσι και προτίθεστε να κάνετε κάτι τέτοιο, θέλουμε να μας πείτε κάποιες λεπτομέρειες, όπως αν υπάρχει κάποιο ελάχιστο ποσό από το οποίο θα γίνει αυτό και γενικά να μας δώσετε κάποιες πληροφορίες γι’ αυτό το ενδεχόμενο το οποίο μάθαμε και το οποίο, όπως σας είπα, μας έχει ανησυχήσει πολύ.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Το λόγο έχει για τρία λεπτά ο Υφυπουργός Δικαιοσύνης, Διαφάνειας και Ανθρωπίνων Δικαιωμάτων κ. Κωνσταντίνος Καραγκούνης.</ChairmanSpeech> 
<Speech><Parlmember>ΚΩΝΣΤΑΝΤΙΝΟΣ ΚΑΡΑΓΚΟΥΝΗΣ</Parlmember> (Υφυπουργός Δικαιοσύνης, Διαφάνειας και Ανθρωπίνων Δικαιωμάτων): Ευχαριστώ πολύ, κύριε Πρόεδρε. 
Κατ’ αρχάς, κύριε συνάδελφε θα πρέπει να ξεκαθαρίσουμε κάποια πράγματα, για να βάλουμε τα πράγματα σε μια σειρά. Προφανώς αναφέρεστε στο ν. 3943/2011 με τον οποίο επαναρρυθμίστηκε το προβλεπόμενο με το άρθρο 25 του ν. 1882/90 αδίκημα της μη καταβολής βεβαιωμένων χρεών. Συγκεκριμένα, μειώθηκε το κατώτερο ποσό της συνολικής οφειλής σε 5.000 ευρώ από 10.000 ευρώ που ίσχυε. Όμως γι’ αυτό ζητείται η ποινική δίωξη κατά των υπευθύνων. Θεσπίστηκε δε, ως διαρκές αδίκημα και επομένως συνεχές αυτόφωρο. 
Στο σημείο αυτό, θα ήθελα να σημειώσω το εξής: Σύμφωνα με την άποψη του εισαγγελέα του Αρείου Πάγου, η οποία έχει διατυπωθεί με την υπ’ αριθμόν 1/11 εγκύκλιό του, με αριθμό πρωτοκόλλου 4097 προς τους διευθύνοντες της εισαγγελίας εφετών και δια αυτών προς τους διευθύνοντες εισαγγελείς πρωτοδικών του κράτους, η εφαρμογή της αυτόφωρης διαδικασίας είναι απολύτως επιβεβλημένη στις περιπτώσεις, κατά τις οποίες το ύψος του διακρατηθέντος ποσού ΦΠΑ, ΦΚΕ κ.λπ., υπερβαίνει σε ετήσια βάση το ποσό των 95.000 ευρώ, πέραν του οποίου η πράξη καθίσταται κακούργημα ή το ύψος του βεβαιωμένου χρέους, που δεν έχει καταβληθεί, υπερβαίνει το ποσό των 150.000 ευρώ, ενώ για τις υπόλοιπες παρίσταται η αναγκαιότητα ιεραρχήσεως. Αυτό σημαίνει ότι υπάρχουν προφυλακίσεις –και αυτό αφορά το νόμο του Υπουργείου Οικονομικών- που έχουν να κάνουν με κακουργήματα. 
Εδώ λοιπόν θα πρέπει να βάλουμε τα πράγματα σε μια σειρά, διότι πολλές φορές κατηγορείται -ειδικά από το κόμμα της Χρυσής Αυγής- το Υπουργείο Δικαιοσύνης για τις άθλιες συνθήκες που επικρατούν μέσα στις φυλακές. 
Θα έλεγα λοιπόν ότι όντως, υπάρχει ένας τεράστιος υπερπληθυσμός μέσα στις φυλακές, κάτι που γνωρίζετε καλά. Για το λόγο αυτό, από την πρώτη στιγμή, έχουμε προβεί σε αρκετές μεταρρυθμίσεις, ώστε να μπορέσουμε και να αποσυμφορήσουμε την τραγική κατάσταση των φυλακών, αλλά και να υπάρχουν πιο ανθρώπινες συνθήκες διαβίωσης. 
Αξίζει επίσης να σας αναφέρω κάποια νούμερα, για να καταλάβετε τι έχει γίνει τα τελευταία χρόνια. Ο αριθμός των κρατουμένων αυξήθηκε κατά την τελευταία δεκαετία κατά 50%, ενώ αυξήθηκαν κατά 72% οι κατάδικοι με ισόβια κάθειρξη. Εντυπωσιακή είναι η αύξηση του αριθμού των καταδίκων με πρόσκαιρη κάθειρξη από δεκαπέντε έτη και άνω. Αυτό σημαίνει ότι όχι μόνο έχουμε μέσα στις ελληνικές φυλακές καταδίκους, αλλά ότι έχουμε και σκληρούς ποινικούς. 
Εμείς από την πρώτη στιγμή στο Υπουργείο Δικαιοσύνης είπαμε ότι πρέπει να διαχωριστούν οι κρατούμενοι ήπιας και βαριάς εγκληματικότητας, κάτι που δεν μπορούμε να το λέμε μόνο στα λόγια, αλλά θα πρέπει να κάνουμε πράξεις. Γι’ αυτό φέρνουμε στη Βουλή, για να ψηφιστεί εντός του μηνός το «βραχιολάκι», προκειμένου αυτοί που δεν πρέπει να είναι μέσα στη φυλακή ή μπορούν να είναι έξω, να είναι έξω. 
Όμως, ας δούμε τι πρέπει να γίνει, για να διαχωρίσουμε τους κρατουμένους ήπιας και βαριάς εγκληματικότητας. Κατ’ αρχάς, θα πρέπει να βρούμε καινούργιους χώρους. Ήδη λοιπόν έχει τελειώσει στη νομοπαρασκευαστική επιτροπή το έργο, ώστε μέσα στα αγροτικά καταστήματα κράτησης, να φτιάξουμε νέες δομές και να μπορέσουμε να μεταφέρουμε εκεί κρατουμένους ήπιας εγκληματικότητας ή έστω κρατουμένους που έχουν ποινές μέχρι δύο έτη -αυτοί είναι χίλιοι, είναι οκτακόσιοι σαράντα οκτώ αυτήν τη στιγμή στις ελληνικές φυλακές- αλλά βεβαίως και αυτούς που μπορεί να έχουν διαπράξει οικονομικά αδικήματα.
Θέλετε λοιπόν να διαχωρίσουμε αυτούς τους ανθρώπους; Ναι ή όχι; Θέλετε να τους έχουμε μαζί με κρατουμένους που έχουν βαριά ποινικά στην πλάτη τους; Ναι ή όχι; Αυτό είναι ένα ερώτημα στο οποίο θα πρέπει να απαντήσουμε και εκεί να δούμε αν πρέπει να μας κατηγορήσετε ή όχι. 
Σας ευχαριστώ.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Το λόγο έχει για τρία λεπτά ο κ. Λαγός.</ChairmanSpeech> 
<Speech><Parlmember>ΙΩΑΝΝΗΣ ΛΑΓΟΣ</Parlmember>: Κύριε Υφυπουργέ, όσον αφορά αυτά που είπατε, μπορώ να σας πω και εγώ τις απόψεις μου, ως εκπρόσωπος της Χρυσής Αυγής. Όσον αφορά λοιπόν το συγκεκριμένο ερώτημα, δεν μου απαντήσατε. Ελπίζω να μου απαντήσετε στη δευτερολογία σας. 
Όσον αφορά τώρα τον υπερπληθυσμό στις φυλακές, συμφωνούμε, ως Χρυσή Αυγή και το έχουμε τονίσει πολλές φορές. Όμως, ας δούμε κατ’ αρχάς, γιατί υπάρχει αυτό το φαινόμενο. Υπάρχει, γιατί το 64%-65% είναι αλλοδαποί κρατούμενοι, γιατί οι συνθήκες διαβίωσης εδώ, σε σχέση με τις χώρες τους, όπως είναι το Πακιστάν, το Μπαγκλαντές και η Ινδία, είναι πολύ καλύτερες, υπάρχει γιατί το ελληνικό κράτος -το οποίο εσείς εκπροσωπείτε και εκφράζετε αυτήν τη στιγμή- δεν εφαρμόζει ούτε καν τις διμερείς σχέσεις που θα έπρεπε να υπάρχουν με χώρες, όπως είναι η Αλβανία. 
Με βάση λοιπόν τις διμερείς σχέσεις, θα έπρεπε οι Αλβανοί κρατούμενοι να εκτίουν την ποινή κάθειρξής τους στην πατρίδα τους. Απεναντίας, εμείς τους έχουμε εδώ, τους ταΐζουμε και τους ποτίζουμε. Οι συνθήκες εδώ είναι πολύ καλύτερες γι’ αυτούς και όποτε θέλουν, κάνουν και μια οργανωμένη απόδραση. Έρχονται από εκεί «ουτσεκάδες» έξω από τις φυλακές και γίνεται όλη αυτή η διαδικασία. Οπότε, όσον αφορά αυτό, εγώ συμφωνώ με εσάς και σας το προτείνουμε και εμείς, ως Χρυσή Αυγή, ανά πάσα ώρα και στιγμή. Αυτό λοιπόν είναι το ένα κρατούμενο και είναι ο υπερπληθυσμός των φυλακών. 
Όσον αφορά το ότι πρέπει να διαχωρίσουμε τους οφειλέτες του δημοσίου από τους σκληρούς ποινικούς εγκληματίες, είναι κάτι που δεν συζητείται και πρέπει οπωσδήποτε να γίνει και να εφαρμοστεί. Όμως θα πρέπει να μας πείτε αν ισχύει αυτό που συζητάμε για τα στρατόπεδα, δηλαδή ότι θα μεταβληθούν σε κέντρα κράτησης κρατουμένων. Αυτό είναι κάτι, που θα πρέπει να το δούμε και να δούμε και τις συνθήκες, γιατί εμείς δεν είμαστε και υπέρ της άποψης ότι θα πρέπει να αφήνουμε ατιμώρητο κάποιον, ο οποίος είναι συνειδητά «λαμόγιο» –να το πω έτσι- και χρωστά 200.000 ευρώ ή 250.000 ευρώ ή 300.000 ευρώ στο κράτος και το κάνει εις γνώσιν του και εν συνειδήσει. Δεν συμφωνούμε μ’ αυτό.
Όμως θα πρέπει να προσέξουμε πάρα πολύ τη διαδικασία του ταλαίπωρου Έλληνα που απέτυχε στη δουλειά του ή δεν πήγε καλά το μαγαζί του ή κάποια πράγματα δεν πήγαν, όπως θα ήθελε. Όσον αφορά αυτόν τον άνθρωπο, θα πρέπει να διαμορφώσουμε κάποια διαδικασία, ώστε να γλυτώσει από αυτό το πράγμα. 
Επίσης θα ήθελα να πω ότι είναι πολύ εύκολο για εσάς, ως Κυβέρνηση, να βρείτε χρήματα από τις offshore εταιρείες, από το λαθρεμπόριο καυσίμων και από κάποιους ήδη μεγαλοοφειλέτες, που βρίσκονται μεν στη φυλακή –κάποιοι από αυτούς, ελάχιστο ποσοστό- αλλά οι περιουσίες τους συνεχίζουν και παραμένουν στους τραπεζικούς λογαριασμούς. Θα πρέπει αυτά τα χρήματα να αποδοθούν πίσω στο ελληνικό κράτος. 
Και επανέρχομαι στο θέμα των φυλακών, γιατί είναι πολύ σοβαρό και πρέπει να το εξετάσουμε με πάρα πολλή προσοχή. Η Χρυσή Αυγή έχει τονίσει κατ’ επανάληψη ότι εφόσον μιλάμε για υπερπληθυσμό στις ελληνικές φυλακές, μία κίνηση και μόνο από την ελληνική Κυβέρνηση που έγκειται στο να εκδιωχθούν οι αλλοδαποί εγκληματίες, θα αποσυμφορήσει πολύ εύκολα τις ελληνικές φυλακές.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Το λόγο έχει ο κύριος Υπουργός.</ChairmanSpeech> 
<Speech><Parlmember>ΚΩΝΣΤΑΝΤΙΝΟΣ ΚΑΡΑΓΚΟΥΝΗΣ</Parlmember> (Υφυπουργός Δικαιοσύνης, Διαφάνειας και Ανθρωπίνων Δικαιωμάτων): Κατ’ αρχάς, θα ήθελα να απαντήσω σ’ αυτά που δεν απάντησα πριν, όσον αφορά το στρατόπεδο στο οποίο αναφερθήκατε. 
Όπως είπα και πριν, έχουμε κάνει συγκεκριμένες τομές και αλλαγές, ώστε να αποσυμφορήσουμε τις φυλακές και να έχουμε πιο ανθρώπινες συνθήκες διαβίωσης των κρατουμένων. Γι’ αυτό ανέφερα το «βραχιολάκι» και γι’ αυτό ανέφερα ότι θα φτιάξουμε νέες δομές στα αγροτικά καταστήματα. Όμως, μέχρι να ολοκληρωθούν αυτές οι δομές, θα πρέπει να βρούμε χώρους που θα διαμορφωθούν κατάλληλα από τις αρμόδιες υπηρεσίες του Υπουργείου, ώστε να φιλοξενήσουν τους κρατουμένους. Μία από αυτές τις λύσεις είναι τα στρατόπεδα –γιατί όντως αναζητούμε στρατόπεδα εντός της Αττικής- ώστε με την κατάλληλη διαμόρφωση να μπορέσουν να πάνε εκεί οι άνθρωποι, προκειμένου να έχουν και ανθρώπινες συνθήκες διαβίωσης, αλλά –επαναλαμβάνω- να αποσυμφορηθούν και οι φυλακές. Οπότε, έτσι απαντάω στο ερώτημά σας. 
Αναφερθήκατε επίσης στους αλλοδαπούς κρατουμένους, οι οποίοι όντως αντιπροσωπεύουν αυτήν τη στιγμή το 67% περίπου του πληθυσμού των φυλακών. Για να το πούμε απλά και να το καταλάβει και ο ελληνικός λαός, εάν δεν είχαμε τους αλλοδαπούς, οι ελληνικές φυλακές έφταναν και περίσσευαν για τους Έλληνες κρατουμένους. 
Βέβαια, όπως ξέρετε, είμαστε ένα ευρωπαϊκό κράτος. Αυτό, ειρήσθω εν παρόδω, το ανέφερα στη CPT που είχε έρθει προχθές και μας επισκέφτηκε στο Υπουργείο, διότι δεχόμαστε πυρά ως ελληνικό σωφρονιστικό σύστημα. Όμως βεβαίως, έχουμε να καλύψουμε, ως χώρα και το 80% της λαθρομετανάστευσης, γιατί το υπόλοιπο 20% μοιράζεται στην Ιταλία, στην Πορτογαλία, στην Ισπανία.
Έχουμε λοιπόν μία πραγματικότητα την οποία πρέπει να διαχειριστούμε, γιατί πρέπει να διασφαλίσουμε και την ασφάλεια των πολιτών και της κοινωνίας, διότι έχετε δίκιο. Επιτέθηκαν πριν από ένα μήνα περίπου, με στρατιωτικό τρόπο, στα Τρίκαλα και βεβαίως ήταν και το μοναδικό. Είδατε τι έγινε προχθές στη Γαλλία. Σε υψίστης ασφαλείας φυλακή ένας κρατούμενος με διαδοχικές εκρήξεις βγήκε από τη φυλακή. Αντιλαμβάνεστε λοιπόν ποια είναι η εγκληματικότητα και πώς μπορεί να εμφανιστεί και στην Ελλάδα; Ήδη την είδαμε, πριν από ένα μήνα να υφίσταται.
Πρέπει λοιπόν να θωρακίσουμε τις φυλακές και αυτό κάνουμε και μετά τα μέτρα τα οποία εξαγγείλαμε και μετά τα χρήματα που δεσμεύτηκε προσωπικά ο Πρωθυπουργός, που έχει ιδιαίτερο ενδιαφέρον και τα εξασφαλίσαμε, για να θωρακίσουμε, όσο μπορούμε βεβαίως, τα ελληνικά σωφρονιστικά καταστήματα.
Είπατε για τους αλλοδαπούς. Ήδη –γιατί βρέθηκα σε μία συνδιάσκεψη στο Βελιγράδι- έθεσα ξανά το θέμα στον Αλβανό ομόλογό μου. Θα ξεκινήσουν διαπραγματεύσεις, διότι υπάρχει ήδη μία συμφωνία με την Αλβανία από το 1994, η οποία δεν εφαρμόζεται, γιατί οι ευρωπαϊκές συνθήκες απαιτούν τη συναίνεση του κρατουμένου, για να φύγει και να επιστρέψει στην οποιαδήποτε χώρα. Κάναμε καινούργια διαπραγμάτευση με τον Αλβανό ομόλογό μου, του εξέθεσα πάλι το ζήτημα και θα δημιουργηθούν δύο ομάδες διαπραγμάτευσης ώστε οι κρατούμενοι απευθείας να γυρίσουν πίσω στις αλβανικές φυλακές. Είναι κάτι το οποίο το έχουμε θέσει πολλές φορές και με άλλες χώρες. Το θέσαμε πάλι στην Αλβανία και θα ξεκινήσουν διαπραγματεύσεις προς αυτήν την κατεύθυνση.
Όσον αφορά τα χρήματα –γιατί αξίζει να το αναφέρω- που είναι σε διάφορες offshore ή που διάφοροι έχουν κλέψει από αυτήν τη χώρα για τριάντα ή σαράντα ή πενήντα χρόνια, γνωρίζετε ότι το Υπουργείο Δικαιοσύνης, πάλι για πρώτη φορά, φέρνει το ζήτημα της ποινικής συνδιαλλαγής και του ενεχύρου. Δηλαδή, ό,τι βρούμε σε λογαριασμούς οποιουδήποτε έχει κλέψει και υπάρχει μία ποινική διαδικασία εναντίον του, με ενέχυρο που θα συστήνεται, θα ρευστοποιούνται οι καταθέσεις του. Και βεβαίως υπάρχει και ο θεσμός της ποινικής συνδιαλλαγής, που έρχεται και αυτό στο επόμενο νομοσχέδιο και θα τοποθετηθεί, βεβαίως, ολόκληρη η κοινωνία και τα κόμματα, για να φέρουμε πίσω -αυτό που λαϊκά λέει ο κόσμος- τα κλεμμένα.
Ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ευχαριστούμε κι εμείς.
Θα συζητηθεί τώρα η δεύτερη με αριθμό 1311/15-4-2013 επίκαιρη ερώτηση πρώτου κύκλου του Βουλευτή Ιωαννίνων του Συνασπισμού Ριζοσπαστικής Αριστεράς – Ενωτικού Κοινωνικού Μετώπου κ. Χρήστου Μαντά προς τον Υπουργό Περιβάλλοντος, Ενέργειας και Κλιματικής Αλλαγής, σχετικά με το σχέδιο κατασκευής του φράγματος στον ποταμό Αώο.
Ο κ. Μαντάς έχει το λόγο.</ChairmanSpeech>
<Speech><Parlmember>ΧΡΗΣΤΟΣ ΜΑΝΤΑΣ</Parlmember>: Κύριε Πρόεδρε, κύριε Υπουργέ, επανερχόμαστε σε αυτό το θέμα μετά από μία γραπτή ερώτηση που είχα υποβάλει στην αρχή της διαβούλευσης τον Αύγουστο του περασμένου χρόνου.
Το επιχειρούμενο έργο της εκτροπής του Αώου έχει μακρά ιστορία στον τόπο. Είναι ένα έργο το οποίο διακινείται εδώ και πάνω από δύο δεκαετίες με μία πρόταση του πρώην Βουλευτή Ιωαννίνων κ. Ελευθερίου Καλογιάννη, για τον εμπλουτισμό της λίμνης. Αυτός ήταν ο σκοπός αυτής της πρότασης, πέρα από τις όποιες εκδοχές. 
Αυτή η πρόταση συνάντησε ισχυρές αντιστάσεις από όλους τους φορείς και το 2009, με απόφαση της τότε πολιτικής ηγεσίας του Υπουργείου Περιβάλλοντος, Ενέργειας και Κλιματικής Αλλαγής, είχε «παγώσει». Επανέρχεται, όμως. Επανήλθε στην αρχή της διαβούλευσης και στη συνέχεια επανέρχεται και καταλήγει μετά από τη διαβούλευση, όχι ως πολυδύναμο έργο, όπως ήταν στην αρχή, αλλά ως ένα έργο υδροηλεκτρικό.
Εντάσσεται, λοιπόν, σε αυτήν την ενέργεια, όπου η κατασκευή για τη μεταφορά του νερού και η διάνοιξη δρόμου προβλέπεται να γίνουν στη Β’ Ζώνη του Εθνικού Πάρκου, το οποίο, σύμφωνα με το νομικό καθεστώς, ορίζεται ως ζώνη διατήρησης οικοτόπων και ειδών και απαγορεύονται τέτοιου είδους δραστηριότητες σε αυτήν την περιοχή, καθώς έχει μη αντιστρεπτές επιπτώσεις στο Εθνικό Πάρκο της Βόρειας Πίνδου και για να μας καταλαβαίνει ο ελληνικός λαός, στον πυρήνα του πάρκου, στη Βάλια Κάλντα, και περιλαμβάνει έντεκα περιοχές του δικτύου «NATURA».
Συνεπώς είναι –κατά τη γνώμη μας- εύλογη η αντίδραση και των δήμων της περιοχής –και του Δήμου Κόνιτσας και του Δήμου Ζαγορίου- και των κατοίκων της περιοχής ευρύτερα, όλων των ανθρώπων που κινητοποιούνται ενάντια σε αυτήν την προσπάθεια και σας ζητούμε το εξής πολύ απλό, αυτό που κάνατε και στο φράγμα του Αγίου Νικολάου μετά από σκληρούς αγώνες των κατοίκων, να ακυρωθεί δηλαδή αυτή η διαδικασία του έργου, να προχωρήσετε στο οριστικό σταμάτημα αυτής της επιχειρούμενης καταστροφικής, κατά τη δική μας γνώμη, παρέμβασης σε αυτήν την ευαίσθητη περιοχή.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Κύριε Υπουργέ, έχετε το λόγο για τρία λεπτά.</ChairmanSpeech>
<Speech><Parlmember>ΣΤΑΥΡΟΣ ΚΑΛΑΦΑΤΗΣ</Parlmember> (Αναπληρωτής Υπουργός Περιβάλλοντος, Ενέργειας και Κλιματικής Αλλαγής): Ευχαριστώ, κύριε Πρόεδρε.
Κύριε συνάδελφε, ευχαριστώ για την ευκαιρία που μου δίνετε.
Κύριε Πρόεδρε, θα ήθελα να πάρω κάποιο μέρος από τη δευτερολογία μου για να κάνω μία αναφορά ενημερωτικού χαρακτήρα, γιατί είναι χρήσιμο μέσα από αυτήν τη διαδικασία του κοινοβουλευτικού ελέγχου να αντλήσουμε και όλοι μας περισσότερες πληροφορίες για τη συγκεκριμένη περίπτωση.
Κυρίες και κύριοι συνάδελφοι, το Έργο Αξιοποίησης Υδατικού Δυναμικού Πίνδου, με πολλαπλή και πολυδύναμη χρήση νερού και υδροηλεκτρική εκμετάλλευση, έχει ενταχθεί στο Σχέδιο Διαχείρισης Λεκανών Απορροής του Υδατικού Συστήματος Ηπείρου μετά από έλεγχο και αξιολόγηση των επιπτώσεών του στο υδάτινο δυναμικό της ευρύτερης λεκάνης απορροής του ποταμού Αώου.
Σύμφωνα με το Σχέδιο Διαχείρισης Λεκανών Απορροής του Υδατικού Συστήματος Ηπείρου, τα νερά τυγχάνουν πολλαπλής ενεργειακής αξιοποίησης, αλλά παρέχουν και τη δυνατότητα ενίσχυσης ή και πλήρους κάλυψης της πόλης των Ιωαννίνων και της ευρύτερης περιοχής, καθώς και της αύξησης του υδάτινου δυναμικού της λίμνης Παμβώτιδας.
Πρόκειται, δηλαδή, για πολλαπλή και φιλική προς το περιβάλλον αξιοποίηση των υδατικών πόρων, η οποία αποσκοπεί στην κάλυψη των μεγάλων αναγκών ύδρευσης της πόλης και των οικισμών του λεκανοπεδίου Ιωαννίνων, ενισχύοντας το ελλειμματικό υδατικό ισοζύγιο που επιβαρύνεται από τις ετήσιες απολήψεις για την άρδευση, οι οποίες –όπως έχει διαπιστωθεί και τεκμηριωθεί από πλήθος μελετών- μειώνουν τη στάθμη της λίμνης Παμβώτιδας, διαταράσσοντας τον υδρολογικό κύκλο και την οικολογική της ισορροπία, με σημαντικές επιπτώσεις στο οικοσύστημά της.
Η θέση υδροληψίας βρίσκεται σε απόσταση περίπου εννέα χιλιομέτρων από τον ταμιευτήρα ως προς τις εκβολές τμημάτων των πηγών του Αώου. Αυτό θα είναι περίπου και το μήκος του αγωγού από την υδροληψία ως το υφιστάμενο φράγμα των πηγών.
Η ετήσια απόληψη από τον Αώο λόγω του έργου, η οποία θα κυμανθεί μεταξύ εξήντα τεσσάρων και εβδομήντα εκατομμυρίων κυβικών μέτρων, θα γίνεται αποκλειστικά και μόνο σε οκτάμηνη περίοδο, από Οκτώβριο ως Μάιο. Τους θερινούς μήνες, από Ιούνιο μέχρι και Σεπτέμβριο, το σύνολο της ροής του ποταμού θα αφήνεται ελεύθερο προς τις εκβολές.
Επομένως, καμμιά ανησυχία δεν πρέπει να υπάρχει –κατά την άποψή μας- για τη μείωση του υδάτινου αποθέματος του ποταμού εξαιτίας του έργου κατά τους θερινούς μήνες.
Η μέση ετήσια απορροή του ποταμού στην έξοδο από το ελληνικό έδαφος στα ελληνοαλβανικά σύνορα κοντά στην Κόνιτσα εκτιμάται, σύμφωνα με πολυετείς μετρήσεις της ΔΕΗ, ίση με 2,1 δισεκατομμύρια κυβικά μέτρα. Η αντλούμενη, δηλαδή, ποσότητα των εξήντα τεσσάρων έως και εβδομήντα εκατομμυρίων κυβικών μέτρων αντιπροσωπεύει μόνο το 3% της συνολικής εκροής, ποσοστό εξαιρετικά χαμηλό, που σε καμμία περίπτωση δεν πρέπει να δημιουργεί σκεπτικισμό.
Η μέση ετήσια απορροή του ποταμού Αώου στη θέση της υδροληψίας, όπως προκύπτει από μετρήσεις της ΔΕΗ, είναι περίπου 151,3 εκατομμύρια κυβικά μέτρα. Από την εισρέουσα ποσότητα στον ταμιευτήρα των πηγών του Αώου περίπου τα είκοσι εκατομμύρια θα κατευθυνθούν προς τα λειτουργούντα υδροηλεκτρικά έργα της ΔΕΗ, δηλαδή των σταθμών Χρυσοβίτσας, Πουρνάρι και Πουρνάρι 2 και τα μελλοντικά του σταθμού Μετσοβίτικο. 
Το σύνολο της πρόσθετης παραγόμενης ενέργειας στα έργα της ΔΕΗ θα είναι περίπου σαράντα μία GWh. Τα υπολειπόμενα πενήντα περίπου εκατομμύρια κυβικά φιλοξενούνται και αναρυθμίζονται στον ταμιευτήρα του Αώου και κατευθύνονται καθ’ όλη τη διάρκεια του έτους προς το λεκανοπέδιο Ιωαννίνων και στη συνέχεια στον ποταμό. Τυγχάνουν, δηλαδή, πολλαπλής αξιοποίησης και παρέχουν έτσι τη δυνατότητα κάλυψης ποικίλων αναγκών, περιλαμβανομένων και της περιβαλλοντικής αναβάθμισης της λίμνης Παμβώτιδας, της εξυπηρέτησης αναγκών ύδρευσης, καθώς και για ενεργειακή εκμετάλλευση.
Σημειώνω ότι στην προ της διαβούλευσης έκδοση του Σχεδίου Διαχείρισης Λεκανών Απορροής του Υδατικού Διαμερίσματος Ηπείρου το έργο περιλαμβανόταν στα μέτρα για βελτίωση του υδατικού ισοζυγίου του λεκανοπεδίου Ιωαννίνων. Μετά τη διαβούλευση απαλείφθηκε από τα μέτρα και παρέμεινε, αφού αξιολογήθηκε με βάση το άρθρο 4.7 της οδηγίας-πλαίσιο για τα ύδατα, όπως προβλέπεται, σαν έργο που έχει προγραμματιστεί και το οποίο για να υλοποιηθεί θα πρέπει να υποβληθεί στη διαδικασία περιβαλλοντικής αδειοδότησης.
Ήδη υποβλήθηκε η προμελέτη περιβαλλοντικών επιπτώσεων, η οποία διαβιβάστηκε, σύμφωνα με την κείμενη νομοθεσία, σε φορείς και υπηρεσίες προκειμένου να εκφράσουν τις απόψεις τους κατά τη διαδικασία της προκαταρτικής περιβαλλοντικής εκτίμησης και αξιολόγησης του έργου. 
Κατά την άποψή μας, κυρίες και κύριοι συνάδελφοι, πρόκειται για έργο πρωτίστως φιλικό και ωφέλιμο για το περιβάλλον της περιοχής καθώς με τη λειτουργία του αφ’ ενός δεν θα υπάρξει ουσιαστική αρνητική επίπτωση στην εκροή του ποταμού Αώου και αφ’ ετέρου θα επιτευχθεί ο εμπλουτισμός της λίμνης Παμβώτιδας, με ταυτόχρονη παραγωγή καθαρής υδροηλεκτρικής ενέργειας. 
Με τον τρόπο αυτόν σκοπεύουμε -και νομίζω ότι θα το πετύχουμε- να επιτευχθεί ακριβώς η βελτιστοποίηση στην ανάπτυξη του υφιστάμενου υδάτινου δυναμικού της οροσειράς της Πίνδου με την αξιοποίηση των υπαρχουσών υποδομών συγκέντρωσης και αποθήκευσης νερού. 
Η προώθηση των Ανανεώσιμων Πηγών Ενέργειας στη χώρα αποτελεί περιβαλλοντική και ενεργειακή προτεραιότητα υψίστης σημασίας για την προστασία του κλίματος, σύμφωνα και με την παράγραφο 2 του άρθρου 1 του ν. 3468/2006 για την επιτάχυνση της ανάπτυξης των Ανανεώσιμων Πηγών Ενέργειας για την αντιμετώπιση της κλιματικής αλλαγής. 
Το Υπουργείο Περιβάλλοντος, Ενέργειας και Κλιματικής Αλλαγής θεωρεί ότι πρόκειται για έργο το οποίο μέσα στον ευρύτερο σχεδιασμό για την προώθηση των Ανανεώσιμων Πηγών Ενέργειας στη χώρα, επιλύει πολλά προβλήματα στην περιοχή, με τη διατήρηση της φυσιογνωμίας και την προστασία του φυσικού και ανθρωπογενούς περιβάλλοντός της. 
Σας ευχαριστώ πολύ.</Speech>  
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Και εμείς σας ευχαριστούμε.
Το λόγο έχει ο κ. Μαντάς.</ChairmanSpeech>
<Speech><Parlmember>ΧΡΗΣΤΟΣ ΜΑΝΤΑΣ</Parlmember>: Δυστυχώς, κύριε Υπουργέ, επιβεβαιώνετε την άποψή μου ότι έχετε στοχοποιήσει πραγματικά τα ποτάμια της Ηπείρου. Και γιατί το λέω αυτό; Ξέρετε ποιο είναι το κρίσιμο σημείο; Το κρίσιμο σημείο όπου επανήλθε όλη αυτή η συζήτηση είναι ο σχηματισμός της κοινοπραξίας «ΤΕΡΝΑ» με την «ΔΕΗ Ανανεώσιμες». Από εκεί άρχισε ξανά αυτή η διαδικασία. Δεν είναι τυχαίο ότι και στην ομιλία σας χρησιμοποιήσατε την επιχειρηματολογία από την πλευρά της ΔΕΗ, που επισυνάψατε στη γραπτή απάντηση που μου δώσατε τον Αύγουστο. 
Συνεχίζετε, λοιπόν, και εξαντλήσατε τον περισσότερο χρόνο της ομιλίας σας για να ξαναπείτε για τον εμπλουτισμό της λίμνης Παμβώτιδας. Σας λέω ότι μέσα στο τελικό σχέδιο διαχείρισης δεν συμπεριλαμβάνεται στα συμπληρωματικά μέτρα το πολυδύναμο έργο Αώου, το οποίο στην επανεξέταση που έγινε και με τη σύμφωνη γνώμη της Ειδικής Γραμματείας Υδάτων, εντάχθηκε στα έργα παραγωγής υδροηλεκτρικής ενέργειας χωρίς τη συμβολή που φερόταν να έχει στην ύδρευση παραλίμνιων οικισμών των Ιωαννίνων. Το συγκεκριμένο έργο εντάσσεται στο διαχειριστικό σχέδιο ως προγραμματιζόμενο έργο. Μάλιστα, λίγο παραπάνω στο ίδιο κείμενο λέει ότι «Έργα δομικών κατασκευών επιλέγονται προς ένταξη στο πρόγραμμα μέτρων είτε όταν αφορούν σε έργα ύδρευσης, είτε όταν συνδέονται άμεσα ή έμμεσα με την επίτευξη ή τη διατήρηση της καλής κατάστασης επιφανειακών ή και υπόγειων υδάτων».
 Ξέρετε, το επιχείρημα του εμπλουτισμού της λίμνης Παμβώτιδας για τους «παροικούντες την Ιερουσαλήμ» έχει καταπέσει, δεν υπάρχει τέτοιο ζήτημα. Το ζήτημα αυτό πραγματικά μπορεί να λυθεί από την αξιοποίηση των ίδιων των φυσικών πηγών της Παμβώτιδας. Συνεπώς η επιχειρηματολογία αυτή νομίζω ότι ανήκει στο παρελθόν.
(Στο σημείο αυτό κτυπάει προειδοποιητικά το κουδούνι λήξεως του χρόνου ομιλίας του κυρίου Βουλευτή)
Ξαναλέω ότι το κρίσιμο θέμα είναι ότι έχει στηθεί πραγματικά μέσω της κοινοπραξίας της «ΤΕΡΝΑ» με τη ΔΕΗ -και μάλιστα στο όνομα των ανανεώσιμων πηγών ενέργειας- μια διαδικασία που, συνδυαστικά, πέρα από τη συγκεκριμένη περιοχή έχει στη συνέχεια και προοπτική και για το φράγμα στον Καλαμά, μετά δηλαδή από την Παμβώτιδα, από τα νερά που φεύγουν από την Παμβώτιδα, στον Καλαμά. 
Τέλος, όσον αφορά την επιχειρηματολογία ότι η αφαίρεση εβδομήντα εκατομμυρίων μέτρων νερού στους οκτώ μήνες του χρόνου -να θυμίσω ότι ήδη έχουν αφαιρεθεί άλλα εκατό εκατομμύρια κυβικά νερού από παλαιότερη εκτροπή του Αώου- αντιστοιχεί δήθεν στο 3,3% των υδάτων του Αώου, θέλω να σας πω ότι δεν ισχύει αυτός ο ισχυρισμός. Είναι καθαρή απάτη, αφού υπολογίζει τη συνολική παροχή του ποταμού όχι σε οκτάμηνη αλλά σε δωδεκάμηνη βάση και κυρίως, κύριε Υπουργέ -και θέλω να το προσέξετε αυτό- όχι στο σημείο της εκτροπής, αλλά στα ελληνοαλβανικά σύνορα, αφού έχει ήδη δεχτεί τα νερά και του Βοϊδομάτη και του Σαρανταπόρου και άλλων παραπόταμων. 
Είναι προφανής ο στόχος της υποτίμησης των επιπτώσεων. Και, δυστυχώς, διαπιστώνω ότι επιμένετε σε αυτό το έργο.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Κύριε Υπουργέ, έχετε το λόγο για τη δευτερολογία σας.</ChairmanSpeech> 
<Speech><Parlmember>ΣΤΑΥΡΟΣ ΚΑΛΑΦΑΤΗΣ</Parlmember> (Αναπληρωτής Υπουργός Περιβάλλοντος, Ενέργειας και Κλιματικής Αλλαγής): Ευχαριστώ πολύ, κύριε Πρόεδρε. 
Κύριε συνάδελφε, κατ’ αρχάς δεν έχω καμμία σκοπιμότητα και κανένα στόχο και δεν θα εξυπηρετούσε σε τίποτα να έχω μια στόχευση για τα ποτάμια της Ηπείρου. Απλώς, μέσα στο πλαίσιο ότι η ύδρευση προηγείται από κάθε άλλη χρήση, σύμφωνα με την ευρωπαϊκή κοινοτική νομοθεσία, έχουμε μια συγκεκριμένη λογική και ένα συγκεκριμένο σκεπτικό. 
Είναι γνωστό το ελλειμματικό υδατικό ισοζύγιο που αφορά την ύδρευση της ευρύτερης περιοχής, το οποίο και συνεχώς επιδεινώνεται με την αστικοποίηση που αυξάνεται στην περιοχή και την υπερεκμετάλλευση των αντλούμενων ποσοτήτων από τον υπόγειο ορίζοντα. 
Με το συγκεκριμένο έργο θεωρούμε ότι δίνεται διέξοδος στα προβλήματα άντλησης και ύδρευσης της περιοχής, με μια φιλική λύση προς το περιβάλλον, αφού δεν δημιουργούνται μεγάλοι ταμιευτήρες, αλλά μικρές υδροληψίες μονάχα, οι οποίες συγκεντρώνουν και μεταφέρουν προς το λεκανοπέδιο των Ιωαννίνων πολύ μικρό ποσοστό της φυσικής παροχής του ποταμού Αώου. 
Η υλοποίηση έργων «πράσινης» ενέργειας μπορεί να αποτρέψει την έκλυση χιλιάδων τόνων του άνθρακος ετησίως, με σημαντικά περιβαλλοντικά οφέλη. Η απαίτηση για την παραγωγή καθαρών μορφών ενέργειας έχει αποκτήσει ιδιαίτερη δυναμική στη διαμορφούμενη περιβαλλοντική πολιτική της Ευρωπαϊκής Ένωσης, όπως αποτυπώνεται και στην οδηγία 28/2009, σχετικά με την προώθηση της χρήσης ενέργειας από τις ανανεώσιμες πηγές ενέργειας.
Οι υδροηλεκτρικοί σταθμοί, δε, έχουν το σημαντικό πλεονέκτημα ότι παρέχουν σχετικά φθηνότερη ενέργεια στο σύστημα σε σχέση με την παραγωγή ενέργειας από άλλες τεχνολογίες και γι’ αυτό το λόγο επιδιώκεται γενικότερα όσο γίνεται η μεγαλύτερη δυνατή ανάπτυξή τους. Γενικότερα, οι επενδύσεις σε έργα ανανεώσιμων πηγών ενέργειας έχουν πολύ σημαντικά περιβαλλοντικά οφέλη, μειώνοντας τις εκπομπές ρύπων προς την ατμόσφαιρα και συμβάλλοντας στη διατήρηση των ορυκτών πόρων, που δεν είναι ανεξάντλητοι. 
Επιπλέον, έχουν πολύτιμη συνεισφορά στην οικονομία της χώρας -πολύ περισσότερο μάλιστα, στην τρέχουσα συγκυρία- συμβάλλοντας στη μείωση της ενεργειακής μας εξάρτησης, στην ενεργοποίηση της οικονομίας, στη δημιουργία απασχόλησης σε αρκετούς τομείς της τεχνολογίας και της οικονομίας που σχετίζονται με τις ανανεώσιμες πηγές ενέργειας. 
(Στο σημείο αυτό κτυπάει προειδοποιητικά το κουδούνι λήξεως του χρόνου ομιλίας του κυρίου Αναπληρωτή Υπουργού)
Ολοκληρώνοντας, να τονίσω ότι η ισχύς που παράγεται από τα μεγάλα υδροηλεκτρικά έργα συμπεριλαμβάνεται στους στόχους που έχουν τεθεί και θα πρέπει να καλύψει η χώρα και αφορούν στην παραγόμενη από ανανεώσιμες πηγές ενέργειας, βάσει των όσων ορίστηκαν αρχικά στην οδηγία 28/2009 και ακολούθως στο ν. 3851/2010. 
Είμαι πεπεισμένος, λοιπόν, ότι κινούμαστε στη σωστή κατεύθυνση για την επίτευξη των στόχων αυτών. Έργα σαν το προαναφερθέν επιλύουν χρόνια προβλήματα των τοπικών κοινωνιών, ενισχύουν την «πράσινη» ενεργειακή δυναμική μας, με σεβασμό προς το περιβάλλον και τον άνθρωπο. 
Σε κάθε περίπτωση όμως –ακριβώς γιατί είναι δική μου φιλοσοφία και της Κυβέρνησης- όσα έχετε πει και σε όσα έχετε τοποθετηθεί, σας διαβεβαιώνω ότι θα τύχουν αντικείμενο εξέτασης από τη δική μας πλευρά.</Speech>  
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Σας ευχαριστούμε και εμείς.
Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία, δεκαοκτώ μαθητές και μαθήτριες και ένας εκπαιδευτικός από το Δημοτικό Σχολείο Κουβαρά Αττικής.
Η Βουλή τούς καλωσορίζει.
(Χειροκροτήματα απ’ όλες τις πτέρυγες της Βουλής)
Προχωρούμε στην πέμπτη  με αριθμό 1320/15-4-2013 επίκαιρη ερώτηση πρώτου κύκλου του Βουλευτή Β΄ Αθήνας του Λαϊκού Συνδέσμου-Χρυσή Αυγή κ. Ηλία Παναγιώταρου προς τους Υπουργούς Εσωτερικών και Περιβάλλοντος, Ενέργειας και Κλιματικής Αλλαγής, σχετικά με την άμεση αποκομιδή των συσσωρευμένων  απορριμμάτων από την Τρίπολη. 
Στην επίκαιρη ερώτηση θα απαντήσει ο Αναπληρωτής Υπουργός Περιβάλλοντος, Ενέργειας και Κλιματικής Αλλαγής κ. Καλαφάτης.
Ορίστε, κύριε Παναγιώταρε, έχετε το λόγο για να αναπτύξετε την επίκαιρη ερώτησή σας.</ChairmanSpeech>
<Speech><Parlmember>ΗΛΙΑΣ ΠΑΝΑΓΙΩΤΑΡΟΣ</Parlmember>: Ευχαριστώ, κύριε Πρόεδρε. 
Κύριε Υπουργέ, εδώ και τρεις μήνες περίπου στην ιστορική πρωτεύουσα του Νομού Αρκαδίας, την Τρίπολη, δεν γίνεται αποκομιδή των σκουπιδιών. Έχουν γίνει δύο μόνο επιλεκτικές αποκομιδές. Χιλιάδες τόνοι σκουπιδιών έχουν ξεχειλίσει ολόκληρη την πόλη. Η κατάσταση είναι τραγική. Αυτό το θλιβερό γεγονός έχει και πλήθος παρελκομένων, όπως είναι: η μάζωξη τρωκτικών, ποντικιών, κατσαρίδες, απίστευτη βρώμα και δυσοσμία, κυοφορούμενες επιδημίες και γενικότερα απαράδεκτη εικόνα της πόλης, που δημιουργεί προβλήματα και στην οικονομική και κοινωνική ζωή της. Το κράτος δεν κάνει απολύτως τίποτα. Κάνει αυτό που κάνει επί τόσα χρόνια, δηλαδή απολύτως τίποτα! 
Επιτέλους, την προηγούμενη Πέμπτη η πόλη κηρύχθηκε σε κατάσταση εκτάκτου ανάγκης για τους επόμενους έξι μήνες, λες και είναι προϊόν βομβαρδισμού. 
Αυτό σημαίνει ότι θα γίνει υποχρεωτική αποκομιδή και εναπόθεση «προσωρινά» σε κάποιο άγνωστο σημείο, διότι στον ΧΥΤΑ Φυλής ενώ υπήρχε μία συμφωνία, λένε ότι είναι οικονομικά ασύμφορη και ότι δεν υπάρχουν τα κονδύλια. Όλο αυτό το σκηνικό δείχνει την τεράστια προχειρότητα της πολιτείας, κυρίως της τοπικής αυτοδιοίκησης και ειδικότερα των τέως νομαρχιών, νυν περιφερειών. Επίσης, δείχνει την κακοδιαχείριση και τη διασπάθιση τεραστίων πόρων που έχουν δοθεί όλα αυτά τα χρόνια σε δήμους, σε κοινότητες και σε νομαρχίες και που δεν τους αξιοποίησαν ποτέ σωστά, λειτουργικά και παραγωγικά. 
Πού να μείνουν λεφτά για τέτοια σοβαρά ζητήματα, όπως είναι η αποκομιδή και η εναπόθεση των σκουπιδιών, όταν στις προτεραιότητες του νυν περιφερειάρχη είναι να δίνει μεγάλα κονδύλια σε έργα στα οποία συμμετέχουν εταιρείες στις οποίες συμμετέχουν συγγενείς του;
Θα θέλαμε να μας πείτε τι γίνεται, γιατί είναι πολύ προσωρινό το μέτρο του ότι θα τα πάρουν κάπου. Κανείς δεν ξέρει πού θα τα πάνε. Ίσως, σε κάποια άλλη παράνομη, προσωρινή χωματερή. 
Θα θέλαμε μία απάντηση γι’ αυτό το τραγικό πρόβλημα που υπάρχει στην Τρίπολη Αρκαδίας.
Σας ευχαριστώ πολύ.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Κι εμείς ευχαριστούμε.
Ο κύριος Υπουργός έχει το λόγο.</ChairmanSpeech>
<Speech><Parlmember>ΣΤΑΥΡΟΣ ΚΑΛΑΦΑΤΗΣ</Parlmember> (Αναπληρωτής Υπουργός Περιβάλλοντος, Ενέργειας και Κλιματικής Αλλαγής): Σας ευχαριστώ, κύριε Πρόεδρε.
Κύριε συνάδελφε, με την ερώτησή σας αγγίζετε ένα ακανθώδες θέμα που ταλαιπωρεί για δεκαετίες τη χώρα μας και αυτό είναι μία πραγματικότητα. Η πρόσφατη απόφαση της Ευρωπαϊκής Επιτροπής να παραπέμψει εκ νέου την Ελλάδα στο Ευρωπαϊκό Δικαστήριο για επιβολή χρηματικής ποινής και ημερησίου προστίμου για τη συνέχιση της ανεξέλεγκτης διάθεσης των απορριμμάτων σε ΧΑΔΑ, θέτει ένα ασφυκτικό χρονικό πλαίσιο στο οποίο πρέπει να γίνουν όλα αυτά τα οποία καθυστερούσαν επί δεκαετίες. 
Η εφαρμογή της νομοθετικής εξουσιοδότησης του ν.4042/2012 με την έκδοση κοινών υπουργικών αποφάσεων που επιτρέπουν την προσωρινή εξυπηρέτηση δήμων από νόμιμες εγκαταστάσεις, κατά παρέκκλιση οικείων περιφερειακών σχεδιασμών διαχείρισης στερεών αποβλήτων, είναι ένα από τα εργαλεία που μπορούν να επισπεύσουν την ολοκλήρωση του προγράμματος αποκατάστασης των ΧΑΔΑ και να δώσουν βεβαίως μία βραχυπρόθεσμη λύση με στοχευμένη εφαρμογή, στις περιπτώσεις όπου πραγματικά απαιτείται η παρέμβαση της πολιτείας. 
Το εργαλείο αυτό, δηλαδή το εργαλείο της κοινής υπουργικής απόφασης μεταξύ Υπουργείου Περιβάλλοντος και Υπουργείου Εσωτερικών, χρησιμοποιήθηκε στην περίπτωση του Δήμου Τρίπολης, που ταλαιπωρείται το τελευταίο διάστημα από αδυναμία αποκομιδής και διάθεσης των απορριμμάτων. Βεβαίως, προηγήθηκε μία πρωτοβουλία της Κυβέρνησης μέσω του Υπουργού κ. Λυκουρέντζου -ως Υπουργός Υγείας- με την έκδοση υγειονομικής διατάξεως που αφορούσε την άμεση αποκομιδή των απορριμμάτων. Άρα είναι φανερό ότι η πολιτεία αξιοποίησε άμεσα και έγκαιρα τα εργαλεία που διαθέτει από τη νομοθεσία, για να επιλύσει ένα ζωτικό πρόβλημα τοπικής σημασίας.
Όσον αφορά την εκτέλεση της κοινής υπουργικής απόφασης -για να δώσω και μία ενημερωτική διάσταση στην απάντησή μου- στην περίπτωση του Δήμου Τρίπολης απαιτήθηκε η τήρηση και περαιτέρω διοικητικών διαδικασιών. Συγκεκριμένα, στο μεσοδιάστημα μεσολάβησε η έκδοση αποφάσεων του Δημοτικού Συμβουλίου Τρίπολης για την έγκριση των όρων της προγραμματικής σύμβασης μεταξύ ΕΣΔΝΑ και Δήμου Τρίπολης για τη διάθεση στις εγκαταστάσεις του ΧΥΤΑ Φυλής των αστικών στερεών αποβλήτων και αναμόρφωση προϋπολογισμού. Επίσης, μεσολάβησε η έκδοση απόφασης της Εκτελεστικής Επιτροπής του Ειδικού Διαβαθμικού Συνδέσμου Νομού Αττικής για την έγκριση σχεδίου σύναψης προγραμματικής σύμβασης με τους Δήμους Τρίπολης και Ερμιονίδος, η διενέργεια του προβλεπόμενου προσυμβατικού ελέγχου της προγραμματικής σύμβασης μεταξύ ΕΣΔΝΑ και Δήμου Τρίπολης από την αναπληρώτρια επίτροπο του Νομού Αρκαδίας, η αναγκαία αναμονή των δεκαπέντε ημερών από την κοινοποίηση της πράξης προσυμβατικού ελέγχου πριν την υπογραφή της προγραμματικής σύμβασης και η έκδοση απόφασης της οικονομικής επιτροπής του δήμου για τη σύνταξη όρων για την εκτέλεση της μεταφοράς των αστικών αποβλήτων στο ΧΥΤΑ δυτικής Αττικής στη θέση Σκαλιστήρι Φυλής και η απόφαση του Δημοτικού Συμβουλίου για την έγκριση του πρακτικού της Επιτροπής Διενέργειας Διαδικασίας Διαπραγμάτευσης για την ανάθεση της μεταφοράς.
 Σύμφωνα με το Δήμαρχο Τρίπολης, αναμένεται το τελικό κείμενο της προγραμματικής σύμβασης, προκειμένου να υπογραφεί από τα συμβαλλόμενα μέρη και να ξεκινήσει η μεταφορά των απορριμμάτων στο ΧΥΤΑ Φυλής.
Συνεπώς δεν υφίσταται –και πάλι θα κάνω μικρή χρήση της δευτερολογίας μου, κύριε Πρόεδρε, αν μου επιτρέπετε- θέμα κωλυσιεργίας και αδράνειας, παρά μόνο συγκεκριμένες και πολλαπλές διαδικασίες, που προκύπτουν από τον τρόπο λειτουργίας των Οργανισμών Τοπικής Αυτοδιοίκησης και το δημόσιο λογιστικό, τις οποίες οι αρμόδιοι φορείς οφείλουν να τηρήσουν, καταβάλλοντας κάθε δυνατή προσπάθεια  και να επισπεύσουν.
 Είναι προφανές ότι η αγωνία των τοπικών αρχών και των κατοίκων του δήμου δεν μπορεί να συγκριθεί με αυτή των κατοίκων άλλων περιοχών. Όπως επίσης είναι προφανές ότι είμαστε και εμείς, κύριοι συνάδελφοι, εκείνοι που μπορούμε με μεγάλη ευκολία να ασκούμε κριτική για ευθύνες, πράξεις και παραλείψεις σε θέματα που χρονίζουν. Άλλωστε, δεν πρέπει να αποτελεί έκπληξη το γεγονός ότι οι περισσότεροι και οι μεγαλύτεροι εναπομείναντες ενεργοί ΧΑΔΑ εντοπίζονται σε περιοχές της χώρας όπως ακριβώς η Πελοπόννησος, όπου διαχρονικές παρελκυστικές τακτικές συντηρούσαν μία διαχείριση και μία νοοτροπία της ήσσονος προσπάθειας και του ελάχιστου κόστους, που αποτελούν οι ΧΑΔΑ.
Η Περιφέρεια Πελοποννήσου έχει πλέον αναλάβει τις διαγωνιστικές διαδικασίες για την ανάθεση της υλοποίησης των έργων ολοκληρωμένης διαχείρισης απορριμμάτων του περιφερειακού σχεδιασμού. Σήμερα προχωρά -από όσο ξέρω- η δεύτερη φάση του διαγωνισμού, με εκτίμηση ανάδειξης προσωρινού αναδόχου μέσα στο 2013.
(Στο σημείο αυτό καταλαμβάνει την Προεδρική Έδρα ο Γ’ Αντιπρόεδρος της Βουλής κ. ΧΡΗΣΤΟΣ ΜΑΡΚΟΓΙΑΝΝΑΚΗΣ )
Παράλληλα, οι δρομολογημένες λύσεις για τη μεταβατική εξυπηρέτηση των δήμων που σήμερα χρησιμοποιούν ενεργούς ΧΑΔΑ, δεν σταματούν, με τις ενέργειές μας να εντατικοποιούνται. Σε συνεννόηση με τους δήμους, μέσω του περιφερειακού ΦΟΔΣΑ προχωρά σταδιακά η αδειοδότηση και η δημιουργία των σταθμών μεταβατικής διαχείρισης με διαλογή στην πηγή και κομποστοποίηση των απορριμμάτων μέχρι την έναρξη της λειτουργίας των εγκαταστάσεων του περιφερειακού σχεδιασμού. 
Είναι η ώρα το πρόβλημα της διαχείρισης των αποβλήτων της Πελοποννήσου, που απειλεί με υποβάθμιση το περιβάλλον και αμαυρώνει την εικόνα της χώρας, να κλείσει οριστικά. Στις συνθήκες αυτές η επίτευξη συναντίληψης, συνεννόησης και συναίνεσης είναι απολύτως απαραίτητες. 
Ευχαριστώ πολύ.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Το λόγο έχει ο κ. Παναγιώταρος για τρία λεπτά.</ChairmanSpeech>
<Speech><Parlmember>ΗΛΙΑΣ ΠΑΝΑΓΙΩΤΑΡΟΣ</Parlmember>: Σας ευχαριστώ, κύριε Πρόεδρε.
Κύριε Υπουργέ, νομίζω ότι δεν απαντήσατε και κάτι ουσιαστικό. Είπατε ότι γίνονται ή θα γίνουν, υπογραφές, το ένα και το άλλο. Είπατε για άμεση και έγκαιρη παρέμβαση. Μετά από τρεις μήνες είναι άμεση και έγκαιρη η παρέμβαση; Εκτός και αν μιλάτε για ρυθμούς σοσιαλιστικής δημοκρατίας στη Σοβιετική Ένωση.
Η κατάσταση είναι τραγική και συνεχίζεται. Η λύση που έχει δοθεί, πρώτον έχει κολλήσει γιατί είναι πολυδάπανη. Το κόστος μεταφοράς στο ΧΥΤΑ Φυλής είναι πολύ μεγάλο και τα κονδύλια ακόμα δεν έχουν εξευρεθεί. Είναι προσωρινή. Προφανώς, αυτό θα γίνει για ένα μικρό χρονικό διάστημα. Οσονούπω έρχεται καλοκαίρι. Αυτό σημαίνει μεγάλες θερμοκρασίες και το πιο πιθανό είναι ότι θα υπάρχει ξανά το ίδιο πρόβλημα. Δεν έχει λυθεί το πρόβλημα και λέμε ότι θα υπάρξει ξανά και θα είναι κατακαλόκαιρο. 
Η λύση για το γενικότερο πρόβλημα των σκουπιδιών είναι πολύ διαφορετική από αυτή την οποία προτείνει γενικότερα η κεντρική πολιτική σκηνή. Θα μπορούσατε κάλλιστα να κάνετε ό,τι κάνουν άλλες βαλκανικές χώρες, αφού δεν έχουμε τη δυνατότητα, δεν έχουμε χωματερές και δεν έχουμε τίποτα. Στείλτε τα στη Σουηδία. Παρακαλάνε οι Σουηδοί, γιατί έχουν αξιοποιήσει τα σκουπίδια. Βλέπουν ότι είναι χρυσός και από αυτά έχουν τεράστια οφέλη. 
Αυτό που έχω να πω είναι ότι έχουν περάσει τρεις μήνες και ακόμα δεν ξεκίνησε η αποκομιδή των σκουπιδιών. Πρέπει να γίνει αμεσότατα. Έπρεπε να έχει γίνει ήδη, για να γλιτώσουμε τα χειρότερα. Εδώ είμαστε. Περιμένουμε να δούμε τι θα γίνει και ποιο θα είναι αυτό το προσωρινό σημείο στο οποίο θα γίνει η εναπόθεση, η διαλογή -ας το πούμε- γιατί δεν έχει υπάρξει απολύτως καμμία απόφαση. Ωραία είναι όλα αυτά που είπατε, αλλά είναι σε θεωρητικό επίπεδο. Σε πρακτικό δεν υπάρχει τίποτα. 
Ευχαριστώ πολύ.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Κύριε Υπουργέ, έχετε το λόγο για τρία λεπτά.</ChairmanSpeech>
<Speech><Parlmember>ΣΤΑΥΡΟΣ ΚΑΛΑΦΑΤΗΣ</Parlmember> (Αναπληρωτής Υπουργός Περιβάλλοντος, Ενέργειας και Κλιματικής Αλλαγής): Οι αποφάσεις, κύριε συνάδελφε, από την πλευρά της Κυβέρνησης ελήφθησαν πριν από ενάμιση μήνα. Η απόφασή μας να καταλήξουμε στο τελικό μέτρο της κοινής υπουργικής απόφασης, η οποία ουσιαστικά αναγκάζει και εξωθεί την τοπική αυτοδιοίκηση, που είναι αρμόδια να βρει μία λύση, έστω και προσωρινή, ελήφθη έγκαιρα και μάλιστα, όπως σας είπα, από δύο πλευρές: και από το Υπουργείο Υγείας και από το Υπουργείο Περιβάλλοντος.
 Από εκεί και πέρα, σας περιέγραψα ακριβώς τις διαδικασίες που απαιτεί η νομοθεσία σε μία τέτοια περίπτωση, για να μπορέσει να τεθεί σε εφαρμογή. Βεβαίως, κατέληξα να συμφωνήσω μαζί σας στο ότι αυτό το πρόβλημα είναι ακανθώδες.
 Το ζήτημα των χωματερών είναι ένα ζήτημα που ταλαιπωρεί την Ελλάδα για πάρα πολλά χρόνια. Ήταν ιδιαίτερα μεγάλο πριν από λίγα χρόνια. Υπήρξε μία θεαματική βελτίωση. Όμως, το γεγονός ότι υπάρχουν ακόμα χωματερές, είναι κάτι το οποίο -αν θέλετε- μας εκθέτει και ως κοινωνία και ως κράτος. 
Οφείλω, όμως, να πω ότι έχει γίνει μία τεράστια προσπάθεια στην καταπολέμηση του φαινομένου αυτού με τη δημιουργία της διυπουργικής επιτροπής πριν από λίγους μήνες για κοινή συνεργασία και με τη δημιουργία της εκτελεστικής επιτροπής, που παρακολουθεί καθημερινά τον τρόπο με τον οποίο προχωρούν τα έργα και της αποκατάστασης των υπαρχουσών χωματερών, οι οποίες βρίσκονται σε κλείσιμο, αλλά βεβαίως και τη δημιουργία των ΧΥΤΑ. Γιατί το θέμα δεν είναι μόνο να κλείσουμε τις υπάρχουσες χωματερές. Είναι να δημιουργήσουμε και εκείνες τις κατάλληλες υποδομές, ώστε να μπορέσουμε να αξιοποιήσουμε ενεργειακά ή όχι, πάντως, σε κάθε περίπτωση, να διαχειριστούμε με έναν βιώσιμο τρόπο τα απορρίμματα. Βεβαίως, αυτός είναι και ένας στόχος: Να κλείσουμε μια και καλή όσο γίνεται πιο γρήγορα αυτό το ζήτημα που ταλαιπωρεί την Ελλάδα για πολλές δεκαετίες, το κλείσιμο των χωματερών οριστικά και πολύ σύντομα. Εδώ πρέπει να είμαστε ξεκάθαροι και πρέπει να αρθούμε όλοι στο ύψος των περιστάσεων.
Από τη δική μας πλευρά κάνουμε ό,τι είναι δυνατόν. Δεν είναι μόνο οι ενέργειες που σας είπα. Μεταφέραμε κονδύλι 70 εκατομμυρίων ευρώ στο ΕΣΠΑ, στον τομέα της διαχείρισης των απορριμμάτων, στείλαμε επιστολές σε όλους τους δικαιούχους των έργων των ΧΥΤΑ ή στους δικαιούχους οι οποίοι είναι υπεύθυνοι για να κλείσουν τις χωματερές, που κατά 90% με 95% είναι οι Οργανισμοί Τοπικής Αυτοδιοίκησης. Έχουμε συνεχή παρακολούθηση και επικοινωνία με τους φορείς τοπικής αυτοδιοίκησης και πρέπει να ενεργοποιηθούμε όλοι.
Νομίζω ότι κομβικό ρόλο παίζουν οι άρχοντες της τοπικής αυτοδιοίκησης, οι οποίοι θα πρέπει, έστω και στο παρά πέντε, να ανοίξουν το βηματισμό τους και να μπορέσουν εκείνοι οι οποίοι είναι και οι βασικοί, αν θέλετε, αρμόδιοι να δώσουν μια λύση στο πρόβλημα, όπως συμβαίνει και στο τοπικό πρόβλημα, στο θέμα της Τρίπολης.
Ευχαριστώ πάρα πολύ.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ευχαριστούμε, κύριε Υπουργέ.
Η πρώτη με αριθμό 1309/15-4-2013 επίκαιρη ερώτηση πρώτου κύκλου του Βουλευτή Λακωνίας της Νέας Δημοκρατίας κ. Αθανασίου Δαβάκη προς τον Υπουργό Δημόσιας Τάξης και Προστασίας του Πολίτη, σχετικά με τη λήψη μέτρων για την αντιπυρική θωράκιση του Νομού Λακωνίας, δεν συζητείται λόγω κωλύματος του κυρίου Υπουργού και διαγράφεται.
Η έκτη με αριθμό 1314/15-4-2013 επίκαιρη ερώτηση δευτέρου κύκλου της Βουλευτού Β’ Πειραιά της Δημοκρατικής Αριστεράς κ. Μαρίας Γιαννακάκη προς τον Υπουργό Εσωτερικών, σχετικά με την εφαρμογή από τη χώρα μας των συστάσεων της Επιτροπής κατά του Ρατσισμού και της Ξενοφοβίας του Συμβουλίου της Ευρώπης (ECRI), δεν συζητείται κατόπιν συνεννόησης του κυρίου Υπουργού με την κυρία Βουλευτή και διαγράφεται.
Επίσης η τέταρτη με αριθμό 1315/15-4-2013 επίκαιρη ερώτηση πρώτου κύκλου του Βουλευτή Ηρακλείου των Ανεξάρτητων Ελλήνων κ. Επαμεινώνδα Μαριά προς τον Υπουργό Οικονομικών, σχετικά με τα μέτρα μετά τις πρόσφατες αποφάσεις του Eurogroup για την προστασία των μικρομετόχων της Λαϊκής Τράπεζας, αλλά και των ελληνικών εξαγωγικών επιχειρήσεων των οποίων οι καταθέσεις κουρεύτηκαν, δεν συζητείται λόγω κωλύματος του κυρίου Υπουργού και διαγράφεται.
Επόμενη είναι η πρώτη με αριθμό 1310/15-4-2013 επίκαιρη ερώτηση δευτέρου κύκλου της Βουλευτού Σερρών της Νέας Δημοκρατίας κ. Φωτεινής Αραμπατζή προς τους Υπουργούς Οικονομικών και Εργασίας, Κοινωνικής Ασφάλισης και Πρόνοιας, σχετικά με την ανάγκη επανεξέτασης των ορίων συνταξιοδότησης των ασφαλισμένων του ΟΓΑ που έχουν γεννηθεί τα έτη 1948 και 1949.
Στην επίκαιρη ερώτηση θα απαντήσει ο Υφυπουργός κ. Νικόλαος Παναγιωτόπουλος.
Η κ. Αραμπατζή έχει το λόγο για δύο λεπτά.</ChairmanSpeech>
<Speech><Parlmember>ΦΩΤΕΙΝΗ ΑΡΑΜΠΑΤΖΗ</Parlmember>: Ευχαριστώ, κύριε Πρόεδρε.
Κύριε Υπουργέ, παίρνω την ευκαιρία και από αυτό το Βήμα του κοινοβουλευτικού ελέγχου να υποστηρίξω το δίκαιο, το επιτακτικό αίτημα για την ανάγκη επανεξέτασης των ορίων συνταξιοδότησης των ασφαλισμένων στον ΟΓΑ. 
Ως γνωστόν με τις διατάξεις του ν. 4093/2012, που υπενθυμίζω ψηφίστηκε ως ένα άρθρο, τα όρια συνταξιοδότησης προσαυξήθηκαν κατά δύο έτη από τα εξήντα πέντε στα εξήντα επτά χρόνια. Αποτέλεσμα ήταν δεκαοκτώ χιλιάδες επτακόσιοι τριάντα τέσσερις, σύμφωνα με επίσημα στοιχεία του ΟΓΑ, εξηνταπεντάρηδες αγρότες και αγρότισσες, γεννηθέντες το 1948, οι οποίοι επρόκειτο από 1-1-2013 να συνταξιοδοτηθούν, να φτάσουν κυριολεκτικά στην πηγή και νερό να μην πιουν. 
Πρόκειται για περιπτώσεις ασφαλισμένων με ώριμα συνταξιοδοτικά δικαιώματα, καθώς έχουν συμπληρώσει το εξηκοστό πέμπτο έτος της ηλικίας τους και έχουν στην πλειονότητά τους προκαταβάλει εισφορές τριών εξαμήνων εντός του 2012, προσδοκώντας με το κλείσιμο των ασφαλιστικών τους υποχρεώσεων την συνταξιοδότησή τους. 
Ανάλογα προβλήματα θα δημιουργηθούν στο τέλος του 2013 και με τους γεννηθέντες το 1949. Και δεν είναι μόνο η νόμιμη προσδοκία του δικαιώματος που καλλιεργήθηκε σε αυτούς τους ανθρώπους, τους μεροκαματιάρηδες της γης, κύριε Υπουργέ. Είναι το γεγονός ότι οι περισσότεροι εξ αυτών δρομολόγησαν τη ζωή τους επί τη βάση της συνταξιοδότησής τους στα εξήντα πέντε, πουλώντας ή νοικιάζοντας τα χωράφια τους. Τώρα καλούνται να βρουν εργαλεία παραγωγής για δυο ακόμη χρόνια εργασίας. 
Το δημοσιονομικό κόστος που θα προκαλούνταν για μια διετία τόσο από την καταβολή των συντάξεων όσο και από τη μη πληρωμή των εισφορών τους ανέρχεται στα 205 εκατομμύρια ευρώ, δηλαδή 102,5 εκατομμύρια ευρώ κατ’ έτος.
Έχουμε επίγνωση της δημοσιονομικής συγκυρίας, κύριε Υπουργέ, αλλά στο κάτω-κάτω δεν μπορεί να πληρώνουμε εκατομμύρια ως κράτος κατά τι λιγότερα στις ανεξάρτητες αρχές για παράδειγμα και να υποχρεώνουμε τον εξηνταπεντάρη αγρότη και αγρότισσα να παλεύουν στο χωράφι σε μια βαριά και ανθυγιεινή εργασία υπό αντίξοες καιρικές συνθήκες, με τη χρήση φυτοφαρμάκων, λιπασμάτων και όλα τα σχετικά. 
Σας ερωτώ, λοιπόν: Θα αντιμετωπίσετε την κοινωνική αδικία σε βάρος των γεννηθέντων αγροτών το 1948 και 1949; Θα δώσετε λύση τουλάχιστον στη βάση ενός μεταβατικού σταδίου που θα συνταξιοδοτεί για παράδειγμα τους γεννηθέντες το 1948, την 1-7-2013 και τους γεννηθέντες το 1949 την 1-1-2014; 
Σας ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ευχαριστούμε, κυρία συνάδελφε.
Ο Υφυπουργός κ. Παναγιωτόπουλος έχει το λόγο για τρία λεπτά.</ChairmanSpeech>
<Speech><Parlmember>ΝΙΚΟΛΑΟΣ ΠΑΝΑΓΙΩΤΟΠΟΥΛΟΣ</Parlmember> (Υφυπουργός Εργασίας, Κοινωνικής Ασφάλισης και Πρόνοιας): Ευχαριστώ, κύριε Πρόεδρε.
Κυρία συνάδελφε, όσα λέτε είναι σωστά και εύλογα. Η τελευταία φορά που ήρθα στη Βουλή για να απαντήσω το ίδιο ερώτημα ήταν στις 2 Απριλίου, σε ερώτηση του συναδέλφου κ. Δαβάκη. Όντως υπάρχει θέμα με τους γεννηθέντες αγρότες τα έτη 1948 και 1949. Ώρες, ώρες βέβαια μου δίνεται η εντύπωση ότι εάν εγώ και οι υπηρεσίες καταναλώναμε όλο το χρόνο που απαντάμε στο ίδιο ερώτημα, στην προσπάθεια να βρούμε λύση, θα την είχαμε βρει στο Υπουργείο. Από την άλλη μεριά, όμως, πρέπει να τηρήσουμε και τη συνεπή παρουσία μας στον κοινοβουλευτικό έλεγχο. Αν μη τι άλλο αυτό δείχνει και την ανησυχία που διατρέχει στην ουσία όλους τους Βουλευτές, ιδίως αυτούς και αυτές που προέρχονται από αγροτικές περιοχές απέναντι σε αυτό το ζήτημα που όντως είναι υπαρκτό και ενέχει μια αδικία. Δεν το αρνούμαστε. 
Πράγματι, λοιπόν, στο πλαίσιο ψήφισης της δεύτερης δανειακής σύμβασης και με γνώμονα την αναγκαιότητα της δημοσιονομικής προσαρμογής, τα όρια ηλικίας συνταξιοδότησης ασφαλισμένων φορέων κοινωνικής ασφάλισης από 1-1-2013, αυξάνονται κατά δύο έτη, όλων των φορέων κοινωνικής ασφάλισης. Η ρύθμιση αυτή ως εκ τούτου ισχύει και για τους ασφαλισμένους αγρότες στον ΟΓΑ. Πλήττει κυρίως αυτούς που έχουν εκχωρήσει δικαιώματα εκμετάλλευσης αγροτικής γης, έχοντας προγραμματίσει στη ζωή τους τη συνταξιοδότησή τους και επομένως ξαφνικά βρίσκονται περίπου στο πουθενά.
Είναι μια ρύθμιση η οποία έχει στοιχεία αδικίας, είναι μια ρύθμιση η οποία απορυθμίζει τον προγραμματισμό ζωής μιας μερίδας αρκετών αγροτών, όμως, είναι μια ρύθμιση, η οποία κρίθηκε απαραίτητη στο πλαίσιο του ευρύτερου ζητήματος που δεν είναι άλλο από την ανάγκη εξορθολογισμού του ασφαλιστικού συστήματος στο σύνολό του και βέβαια τη δημοσιονομική προσαρμογή της χώρας. 
Επιτυγχάνεται δημοσιονομικό όφελος -γι’ αυτούς που αμφισβητούν- από αυτή τη ρύθμιση, όχι μόνο για τον ΟΓΑ αλλά και για τον κρατικό προϋπολογισμό. Διότι ο κρατικός προϋπολογισμός επιχορηγεί το ασφαλιστικό σύστημα του ΟΓΑ κατά ένα πολύ μεγάλο μέρος, κατά 13 εκατομμύρια ευρώ κατ’ έτος. Άρα κατά 13 εκατομμύρια ευρώ κατ’ έτος μέχρι το 2016 υπολογίζεται αυτό το όφελος και το συνολικό δημοσιονομικό κόστος είναι αυτό που είπατε, περί τα 200 και κάτι εκατομμύρια ευρώ. 
Ήδη γίνονται προσπάθειες για να εξομαλυνθεί αυτή η αδικία. Ο ίδιος ο Πρωθυπουργός ανακοίνωσε προ ημερών από το Βήμα της Βουλής, στο πλαίσιο προ ημερησίας διατάξεως συζήτηση για το αγροτικό ότι θα υπάρξει ειδική ρύθμιση για το  συνταξιοδοτικό των αγροτών, προκειμένου να μπορούν να πάρουν σύνταξη στα εξήντα δύο έτη, εφόσον έχουν συμπληρώσει σαράντα χρόνια ασφάλισης. Ήδη οι αρμόδιες υπηρεσίες του Υπουργείου μας επεξεργάζονται τη σχετική ρύθμιση. Πότε θα έρθει για να ψηφιστεί; Δεν μπορώ να προβλέψω αυτή την ώρα. Όπως σας είπα πρέπει να εμπιστευθούμε αυτή την Κυβέρνηση, η οποία ήρθε για να λειτουργήσει και να δώσει λύσεις σε ορίζοντα ετών και όχι μηνών ή εβδομάδων.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Υφυπουργού)
Τελειώνω σε λίγο, κύριε Πρόεδρε.
Επίσης στο πρόσφατο νομοσχέδιο του Υπουργείου Εργασίας προβλέπεται ειδική νομοθετική ρύθμιση για συνταξιοδότηση των αγροτών που πληρούν τα ηλικιακά κριτήρια, αλλά οφείλουν στον ασφαλιστικό τους φορέα έως και 4000 ευρώ.
Στο κεφάλαιο 13 του νομοσχεδίου του Υπουργείου Εργασίας που ψηφίσαμε πρόσφατα στη Βουλή, αναφέρεται ότι δύναται να χορηγείται η σύνταξη αν το σύνολο των οφειλομένων ασφαλιστικών εισφορών, όπως αυτές έχουν διαμορφωθεί κατά το χρόνο έκδοσης της απόφασης συνταξιοδότησης δεν είναι μεγαλύτερο των 4000 ευρώ και το οφειλόμενο ποσό συμψηφίζεται ή παρακρατείται κάθε μήνα και μέχρι ολοσχερούς εξόφλησης από το σύνολο των δικαιωμένων ποσών σύνταξης. 
Από το Υπουργείο Αγροτικής Ανάπτυξης ανακοινώθηκε πριν από λίγες ημέρες ότι επιδίωξή του είναι να εντάξει αυτού του είδους, αυτής της ηλικίας και αυτών των προϋποθέσεων αγρότες σε ένα πρόγραμμα πρόωρης συνταξιοδότησης ή προσυνταξιοδότησης.
Αυτό που υπήρχε και ίσχυε παλαιότερα, τώρα δεν ισχύει. Υπάρχει η σκέψη να το επαναφέρουμε από τα πενήντα πέντε χρόνια προσυνταξιοδότησης με την προϋπόθεση να έχει μεταβιβαστεί ή να έχει ενοικιαστεί το αγροτεμάχιο. Το μέτρο θα αφορά αυτήν την ομάδα αγροτών που έχουν εκχωρήσει τα δικαιώματα εκμετάλλευσης και δεν έχουν ποιοι να τα καλλιεργήσουν και επομένως βρίσκονται σε αυτό το μεταίχμιο. 
Άλλα ήταν τα ζητούμενα τότε, άλλα είναι τα ζητούμενα τώρα. Εν πάση περιπτώσει, ας κρατήσουμε ότι γίνονται κάποιες προσπάθειες για να εξομαλυνθεί αυτή η αδικία. Είναι εύλογες οι ανησυχίες όλων των συναδέλφων. Ας δώσουμε λίγο χρόνο προκειμένου να φτάσουμε και στο ζητούμενο.</Speech>  
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>):  Ευχαριστούμε πολύ.
Το λόγο έχει η κ. Αραμπατζή για τη δευτερολογία της. 
Ορίστε, κυρία Αραμπατζή, έχετε το λόγο για τρία λεπτά.</ChairmanSpeech>
<Speech><Parlmember>ΦΩΤΕΙΝΗ ΑΡΑΜΠΑΤΖΗ</Parlmember>: Επειδή είπατε, κύριε Υπουργέ,  ότι έχει δαπανηθεί πολύς χρόνος με τις επίκαιρες ερωτήσεις ή τις αναφορές που έχουν κατατεθεί για το συγκεκριμένο θέμα, η γνώμη μου είναι ότι δεν χάνεται χρόνος, όσο ακόμη δεν έχει βρεθεί λύση. Και όσο υπάρχει η διαδικασία του κοινοβουλευτικού ελέγχου, εγώ προσωπικά θα εκφράζω τη συγκεκριμένη αγωνία αυτής της επαγγελματικής ομάδας. Επειδή είπατε ότι η επιμήκυνση των ορίων συνταξιοδότησης ισχύει για όλες τις επαγγελματικές ομάδες, βεβαίως και ισχύει, πλην όμως θα μου επιτρέψετε να σημειώσω ότι η συγκεκριμένη επαγγελματική ομάδα έχει ιδιάζοντα χαρακτηριστικά στα οποία θα αναφερθώ αμέσως τώρα. 
Σε ό,τι αφορά τους γεννηθέντες το 1948 και το 1948 δεν είναι μόνο η προσδοκία του δικαιώματος η οποία ανετράπη την τελευταία στιγμή. Η κοινωνική αδικία σε βάρος τους, όπως και σε βάρος όλων των κατ’ επάγγελμα αγροτών πριν από το 1987, επιτείνεται με δεδομένο ότι οι περισσότεροι εξ αυτών έχουν συμπληρώσει σαράντα ή και περισσότερα χρόνια εργασίας -πάνω από σαράντα τέσσερα χρόνια εργασίας οι γεννηθέντες το 1948, κύριε Υπουργέ- τα οποία δυστυχώς δεν μπορούν να αποδείξουν επί τη βάσει του ισχύοντος ασφαλιστικού συστήματος, αφού ως χρόνος της νωρίτερης επίσημης ασφάλισής τους ορίζεται το 1987 με το ν.1745 περί πρόσθετης ή επικουρικής ασφάλισης, όταν δηλαδή η έννομη τάξη αποφασίζει να ρυθμίσει το ασφαλιστικό τους καθεστώς. 
Δεν έχει ευθύνη όμως, κύριε Υπουργέ, ο ασφαλισμένος του ΟΓΑ ώστε να τιμωρείται σήμερα, επειδή δεν είχε την ευχέρεια και την ευκαιρία από την πολιτεία να καταβάλει εισφορές πριν από το 1987, όταν δούλευε κανονικά τη γη και τα χωράφια του. Γιατί αν είχε το δικαίωμα από την πολιτεία, θα κατέβαλλε εισφορές πριν από το 1987 και σήμερα θα μπορούσε να θεμελιώσει συνταξιοδοτικό δικαίωμα λόγω σαράντα χρόνων εργασίας, όπως ισχύει για όλες τις υπόλοιπες επαγγελματικές ομάδες, ακόμη και μετά την ψήφιση του μεσοπρόθεσμου προγράμματος. 
Ας μην ξεχνάμε ότι το μόνο ταμείο που υποχρεώνει τους ασφαλισμένους του να γίνουν εξήντα πέντε χρόνων για να βγουν στη σύνταξη είναι ο ΟΓΑ. Με άλλα λόγια, αν ο αγρότης ή η αγρότισσα δεν πατήσει τα εξήντα πέντε έτη και πενήντα χρόνια εργασίας να συμπληρώνει, δεν πρόκειται να συνταξιοδοτηθεί. Να θυμίσουμε ότι από τα εικοσιένα χρόνια που είναι η ενηλικίωση των κατ’ επάγγελμα αγροτών μέχρι τα εξήντα πέντε είναι σαράντα τέσσερα χρόνια. Αντιθέτως, οποιαδήποτε άλλη επαγγελματική ομάδα με σαράντα χρόνια εργασίας βγαίνει αυτομάτως στη σύνταξη. Δεν φτάνει, λοιπόν, που οι πολύπαθοι αγρότες λόγω του νομοθετικού κενού, αδικούνται κατάφορα, τους τιμωρούμε τώρα με δύο επιπλέον χρόνια εργασίας, αφ’ ενός στερώντας τους τη σύνταξη και αφ’ ετέρου υποχρεώνοντάς τους σε ασφαλιστικές εισφορές 2.000 και πλέον ευρώ. 
Επειδή μπορεί να ισχυριστείτε ότι αφού δεν πλήρωναν εισφορές πριν από το 1987, πώς αξιώνουν σήμερα συντάξιμα; Θα σας απαντήσω ότι δεν αναφέρομαι σε αυτούς που έχουν διαδοχική ασφάλιση για παράδειγμα από τη Γερμανία, αλλά στους κατ’ επάγγελμα αγρότες πριν από το 1987, που αποδεικνύεται ότι σε κάθε αγοραπωλησία τους πλήρωναν 5% εισφορά υπέρ ΟΓΑ. Αποδεικνύεται, λοιπόν, κύριε Υπουργέ, και από τα μητρώα του ΟΓΑ και από τους ανταποκριτές του και από το Υπουργείο Αγροτικής Ανάπτυξης μέσω ΟΠΕΚΕΠΕ ότι οι άνθρωποι δούλευαν και πλήρωναν κανονικά.
Ο Πρωθυπουργός κ. Αντώνης Σαμαράς, στις 26 Φεβρουαρίου, στην προ ημερησίας συζήτηση στη Βουλή σε επίπεδο Αρχηγών για τα αγροτικά θέματα, απηχώντας το κοινωνικά δίκαιο αίτημα, εξήγγειλε από εδώ και στο εξής τη συνταξιοδότηση των αγροτών στα σαράντα χρόνια ασφάλισης ή στα εξήντα δύο έτη.
Σας ερωτώ λοιπόν: Θα αποκαταστήσετε την αδικία για τους πριν το 1987 επαγγελματίες αγρότες και δη τους γεννηθέντες το 1948 και το 1949, ώστε να ισχύουν και για αυτούς οι ίδιες διατάξεις; Εννοώ να ισχύουν οι διατάξεις που αφορούν τη θεμελίωση του συνταξιοδοτικού δικαιώματος στα σαράντα χρόνια εργασίας, όπως ισχύει για όλους τους άλλους εργαζομένους.
Ευχαριστώ.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>):  Ευχαριστούμε, κυρία συνάδελφε.
Ορίστε, κύριε Υπουργέ,  έχετε το λόγο για τρία λεπτά αλλά παρακαλώ να τα κάνετε ενάμισι, γιατί μιλήσατε πέντε λεπτά προηγουμένως.</ChairmanSpeech> 
<Speech><Parlmember>ΝΙΚΟΛΑΟΣ ΠΑΝΑΓΙΩΤΟΠΟΥΛΟΣ</Parlmember> (Υφυπουργός Εργασίας, Κοινωνικής Ασφάλισης και Πρόνοιας): Ένα και είκοσι θα το πάω, για εσάς.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>):  Ευχαριστώ πολύ, αφού μου κάνετε και αυτή την προσωπική έκπτωση!</ChairmanSpeech> 
<Speech><Parlmember>ΝΙΚΟΛΑΟΣ ΠΑΝΑΓΙΩΤΟΠΟΥΛΟΣ</Parlmember> (Υφυπουργός Εργασίας, Κοινωνικής Ασφάλισης και Πρόνοιας):  Κυρία συνάδελφε, νομίζω ότι η δευτερολογία μου δεν έχει να διαφοροποιηθεί φυσικά από την πρωτολογία. Και επιμένω σε αυτό που έχει εξαγγελθεί από τα χείλη του Πρωθυπουργού. Άλλωστε δεν θα μπορούσα να αμφισβητήσω αυτό που έχει εξαγγελθεί από τα χείλη του Πρωθυπουργού, ότι η πρόθεση της Κυβέρνησης είναι να το κάνει αυτό. 
Δεν μπορώ να σας πω κάτι πιο συγκεκριμένο για το χρόνο που θα γίνει αυτό. Το επεξεργάζονται τώρα οι Υπηρεσίες μας. Δεν είναι μία απλή άσκηση, δεδομένου ότι η ασφάλιση στον ΟΓΑ είναι μία ιδιότυπη ασφάλιση, όπως πολύ σωστά είπατε. Δηλαδή μέχρι πρότινος η σύνταξη του ΟΓΑ ήταν περισσότερο ένα προνοιακού τύπου βοήθημα, δεδομένου ότι δεν στηριζόταν στην ανταποδοτικότητα των εισφορών για τους πριν από το 1987. Στην πορεία προέκυψαν και οι εισφορές, εξού και η ιδιότυπη μορφή της διαδοχικής ασφάλισης πριν μετεξελιχθεί ο ΟΓΑ σε φορέα κύριας ασφάλισης, έτσι ώστε ο χρόνος πριν θεσπιστεί η καταβολή των εισφορών να μην υπολογίζεται στο χρόνο πρόσθετης και κύριας ασφάλισης του ΟΓΑ για τη συμπλήρωση των σαράντα ετών εργασίας. Πρόθεση όμως της Κυβέρνησης είναι να το εντάξει συνολικά σε ένα σχέδιο αποκατάστασης αυτής της αδικίας -αν μου επιτραπεί αυτή η έκφραση- ώστε με σαράντα έτη εργασίας και στα εξήντα δύο έτη να μπορεί ο αγρότης να βγει στη σύνταξη.
Έχει γίνει μεγάλη συζήτηση σε αυτήν εδώ την Αίθουσα και για την αγρότισσα και για τον αγρότη. Εγώ θα υπερθεματίσω και θα πω ότι ο κατά κύριον επάγγελμα αγρότης μπαίνει στη δουλειά στην ουσία και πριν την ενηλικίωσή του, από τα δεκαπέντε πολλές φορές ή τα δεκαέξι του χρόνια, για να μην πω ότι έχει μεγαλώσει στο χωράφι. Και αν η ελληνική γεωργία έφτασε κάπου, εν πάση περιπτώσει, η εξέλιξη αυτή στηρίχθηκε στον κόπο και στις προσπάθειες της ελληνικής οικογένειας. Σε άλλες εποχές γυναίκα, άνδρας -σύζυγοι δηλαδή- και παιδιά μεγάλωναν στο χωράφι, πάνω στην καλλιέργεια, πάνω στο προϊόν. Έτσι έγινε το ελληνικό αγροτικό προϊόν ανταγωνιστικό. 
Στην πορεία βέβαια άλλαξαν κάπως αυτά τα πράγματα. Ήρθε το καθεστώς των επιδοτήσεων, ήρθαν οι αλλοδαποί εργαζόμενοι στις καλλιέργειες, χαλάρωσε λίγο αυτή -αν θέλετε- η ηθική της αγροτικής εργασίας, όμως σήμερα καλούμαστε πάλι ως χώρα και ως αγροτικός τομέας να την ξαναβρούμε και να συνταχθούμε με αυτή. 
Για να κλείνουμε με το ασφαλιστικό ζήτημα, ας δώσουμε κάποιο χρόνο στις Υπηρεσίες του Υπουργείου Εργασίας να επεξεργαστούν αυτήν την εξαγγελία και ας έχουμε τη βεβαιότητα ότι εφόσον εξαγγέλθηκε από το υψηλότερο δυνατό επίπεδο παραγωγής κυβερνητικής πολιτικής, θα γίνει και πραγματικότητα, έτσι ώστε αυτή η αδικία -που όλοι παραδεχόμαστε άλλωστε- να εξορθολογιστεί στην πορεία του χρόνου. Αυτά είχα να πω για την ώρα και αναμένονται οι σχετικές εξελίξεις αρκετά σύντομα. 
Σας ευχαριστώ.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>):  Ευχαριστούμε πολύ, κύριε Υπουργέ, και για την τήρηση της υπόσχεσης, εν μέρει βέβαια, τέλος πάντων. 
Κυρίες και κύριοι συνάδελφοι, έχω την τιμή να ανακοινώσω στο Σώμα ότι η Διαρκής Επιτροπή Κοινωνικών Υποθέσεων καταθέτει την έκθεσή της στην πρόταση νόμου αρμοδιότητας του Υπουργείου Εργασίας, Κοινωνικής Ασφάλισης και Πρόνοιας «Ίδρυση Εθνικού Ταμείου Κοινωνικής Αλληλεγγύης Γενεών».
Κυρίες και κύριοι συνάδελφοι, να ανακοινώσω στο Σώμα ότι ο Βουλευτής Β´ Θεσσαλονίκης της Νέας Δημοκρατίας κ. Σάββας Αναστασιάδης ζητεί άδεια ολιγοήμερης απουσίας στο εξωτερικό. Η Βουλή εγκρίνει;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Μάλιστα, μάλιστα.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Συνεπώς η Βουλή ενέκρινε τη ζητηθείσα άδεια. 
Κυρίες και κύριοι συνάδελφοι, εισερχόμεθα στη συζήτηση της τέταρτης με αριθμό 1316/15-4-2013 επίκαιρης ερώτησης δευτέρου κύκλου της Βουλευτού Α΄ Θεσσαλονίκης των Ανεξάρτητων Ελλήνων κ. Χρυσούλας - Μαρίας Γιαταγάνα&#160;προς τον Υπουργό&#160;Εργασίας, Κοινωνικής Ασφάλισης και Πρόνοιας,&#160;σχετικά με την καταβολή των εφάπαξ παροχών των συνταξιούχων της «ΕΥΑΘ Α.Ε.».
Στην κυρία συνάδελφο θα απαντήσει ο Υφυπουργός Εργασίας, Κοινωνικής Ασφάλισης και Πρόνοιας κ. Νικόλαος Παναγιωτόπουλος. 
Ορίστε, κυρία Γιαταγάνα, έχετε το λόγο για δύο λεπτά.</ChairmanSpeech>
<Speech><Parlmember>ΧΡΥΣΟΥΛΑ-ΜΑΡΙΑ ΓΙΑΤΑΓΑΝΑ</Parlmember>: Ευχαριστώ, κύριε Πρόεδρε. 
Κύριε Υπουργέ, θα ήθελα να έχω την προσοχή σας. Όπως γνωρίζετε πενήντα συνταξιούχοι της ΕΥΑΘ, οι οποίοι δικαιούνται το εφάπαξ τους από το Ταμείο Πρόνοιας Προσωπικού, το ΤΑΠΙΤ, βρίσκονται σε αναμονή προκειμένου να πάρουν το εφάπαξ βοήθημα. Από αυτούς οι δεκαεπτά έχουν πάρει τη σύνταξή τους το 2010, δηλαδή εδώ και περισσότερο από μια τριετία. Οι υπόλοιποι τριάντα τρεις πήραν τη σύνταξή τους το 2011 και κάποιοι ελάχιστοι το 2012. Το ταμείο πληρώνει με ένα ρυθμό δύο με τρία άτομα το χρόνο.
Επιπλέον, τους ενημέρωσαν ότι υπάρχει ένα έλλειμμα στο ταμείο. Πήγαν, λοιπόν, και ζήτησαν από το ταμείο και πήραν τα πρακτικά της συνεδριάσεως και είδαν να τους λένε αφ’ ενός ότι υπάρχει ένα έλλειμμα, αφ’ ετέρου, όμως, ότι το Υπουργείο σας πρότεινε κι έγινε μια ειδική μελέτη, ούτως ώστε να αυξηθεί το εφάπαξ βοήθημά τους. Αυτοί, όμως, αναμένουν. 
Ξέρετε, όλο αυτό γίνεται ενώ έχει μειωθεί η σύνταξή τους κατά 45% κι ενώ οι περισσότεροι από αυτούς τους ανθρώπους έχουν δυο και τρία παιδιά άνεργα, τα οποία βοηθούνται από τις οικογένειές τους. 
Υπάρχει, επίσης, ένας συγκεκριμένα, του οποίου η σύζυγος βρίσκεται σε τραγική κατάσταση υγείας. Έχει κάνει τέσσερις εγχειρήσεις –τώρα τελευταία έκανε και πέμπτη εγχείρηση από μεταστατικό καρκίνο- και χρειάζεται πάρα πολλά χρήματα. Ο άνθρωπος αυτός, ενώ έχει υποβάλει αίτημα να χορηγηθεί το εφάπαξ –αυτά, τα οποία δικαιούται- έχει χρεωθεί για να μπορεί να περιθάλψει τη σύζυγό του όπως πρέπει, αλλά και για να πληρώσει τα δάνεια του. 
Σας ερωτώ, κύριε Υπουργέ: Τι θα γίνει με αυτά τα εφάπαξ; Γιατί καθυστερούν; Ποια από τις δύο μελέτες ισχύει; Η αρχική, του Υπουργείου σας, που λέει ότι δεν έχει χρήματα το ταμείο –και για ποιο λόγο δεν έχει χρήματα το ταμείο κι έχει έλλειμμα- ή  η αναλογιστική μελέτη, που λέει ότι πρέπει…</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Τα υπόλοιπα θα τα πείτε στη δευτερολογία σας.</ChairmanSpeech> 
<Speech><Parlmember>ΧΡΥΣΟΥΛΑ-ΜΑΡΙΑ ΓΙΑΤΑΓΑΝΑ</Parlmember>: Κύριε Πρόεδρε, θα χρειαστώ την ανοχή σας για ένα λεπτό. 
Απαντήστε μας, λοιπόν. Για το θέμα της σύνταξης θα καταθέσω όλα τα έγγραφα που υπάρχουν. 
Ενώ είχαν καταθέσει, λοιπόν, δύο υπομνήματα και προς το Υπουργείο σας και προς τον Υπουργό Οικονομικών από τον Ιανουάριο, ήρθαν το Μάρτιο και ζήτησαν να πληροφορηθούν για το τι συμβαίνει και τους είπαν ότι έχει χαθεί η αίτηση τους και δεν έχουν καμμία απάντηση να τους δώσουν. Έτσι τους ενημέρωσαν. Ξαναήρθαν τώρα, προ δεκαπέντε ημερών, έψαξαν, απάντηση όμως δεν πήραν. 
Το τελευταίο ερώτημα, σας το ανέφερα προηγουμένως…</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>):  Κυρία συνάδελφε, τελειώνετε.</ChairmanSpeech> 
<Speech><Parlmember>ΧΡΥΣΟΥΛΑ-ΜΑΡΙΑ ΓΙΑΤΑΓΑΝΑ</Parlmember>: Μισό λεπτό, κύριε Πρόεδρε.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>):  Μα, μου λέτε μισό λεπτό…</ChairmanSpeech>
<Speech><Parlmember>ΧΡΥΣΟΥΛΑ-ΜΑΡΙΑ ΓΙΑΤΑΓΑΝΑ</Parlmember>: Γιατί με διακόπτετε;</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Γιατί να μη σας διακόψω;</ChairmanSpeech>
<Speech><Parlmember>ΧΡΥΣΟΥΛΑ-ΜΑΡΙΑ ΓΙΑΤΑΓΑΝΑ</Parlmember>: Θα καταθέσω τα έγγραφα, κύριε Πρόεδρε. Ο άνθρωπος είναι σε τραγική κατάσταση από καρκίνο…</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>):  Το ξέρετε ότι έχετε και δευτερολογία; Θέλετε να πάρετε το χρόνο της δευτερολογίας; Δεν θέλω να σας τον αφαιρέσω.</ChairmanSpeech> 
<Speech><Parlmember>ΧΡΥΣΟΥΛΑ-ΜΑΡΙΑ ΓΙΑΤΑΓΑΝΑ</Parlmember>: Αφαιρέστε μου το χρόνο από τη δευτερολογία μου. 
Θα καταθέσω, κύριε Υπουργέ, όλα τα έγγραφα, για να δείτε αυτό που σας λέω, διότι εκκρεμούν από το 2012 αυτές οι αιτήσεις και απάντηση δεν πήραν. Στον συγκεκριμένο άνθρωπο έχει απορριφθεί δύο φορές το αίτημά του. Τέτοια αναλγησία πια;
Ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>):  Κύριε Υπουργέ, έχετε το λόγο για τρία λεπτά.</ChairmanSpeech> 
<Speech><Parlmember>ΝΙΚΟΛΑΟΣ ΠΑΝΑΓΙΩΤΟΠΟΥΛΟΣ</Parlmember> (Υφυπουργός Εργασίας, Κοινωνικής Ασφάλισης και Πρόνοιας): Ευχαριστώ, κύριε Πρόεδρε.
 Πρώτα απ’ όλα, θέλω να σας πω ότι δεν έχω τη δυνατότητα να παρακολουθώ τα καθημερινά τεκταινόμενα στους φορείς κοινωνικής ασφάλισης λόγω αναρμοδιότητας. Αλλού είναι οι αρμοδιότητές μου. Θα το ερευνήσω, όμως, μιας που το αναδεικνύετε το θέμα αυτό- και πολύ σωστά κάνετε- σχετικά με τη μεγάλη καθυστέρηση καταβολής των εφάπαξ.
Εκ των προτέρων μπορώ να σας πω ότι σίγουρα το πρόβλημα είναι οικονομικό. Θα σας πω, όμως και δυο-τρία ειδικά ζητήματα. Απλά, επιτρέψτε μου να απαντήσω πρώτα σε αυτό το ζήτημα κοινωνικής –αν θέλετε- φύσεως από επαγγελματική διαστροφή, λόγω αρμοδιότητας για την πρόνοια. 
Σας λέω ότι όσον αφορά τις αιτήσεις για προτεραιότητα στην καταβολή του εφάπαξ λόγω ενός σοβαρού προβλήματος υγείας –ας πούμε- στην οικογένεια του δικαιούχου, η διοίκηση του ταμείου, σύμφωνα πάντα με τις επιταγές του νόμου περί τήρησης πρωτοκόλλου των αιτήσεων, έχει την αποκλειστική ευθύνη διαχείρισής του. 
 Πρέπει να γνωρίζουμε ότι το Ταμείο Πρόνοιας Ιδιωτικού Τομέα είναι αυτοδιοικούμενο, χωρίζεται σε δώδεκα τομείς για ειδικές επαγγελματικές ομάδες και κάθε τομέας έχει οικονομική και λογιστική αυτοτέλεια. Επομένως κάθε τομέας –στην ουσία κάθε υποτομέας- του ΤΑΠΙΤ διαχειρίζεται τα του οίκου του. 
Κατά παρέκκλιση, σύμφωνα με σχετική απόφαση του διοικητικού συμβουλίου, εφόσον υπάρχει επαρκές διαθέσιμο υπόλοιπο και δεν θίγονται οι υπόλοιποι που περιμένουν να πάρουν το εφάπαξ, το χρηματικό ποσό, μπορεί να αποφασιστεί η καταβολή του εφάπαξ βοηθήματος για όσους αντιμετωπίζουν σοβαρά προβλήματα υγείας. 
Επομένως, νομίζω ότι αυτό το ζήτημα έχει να κάνει αφ’ ενός με απόφαση του διοικητικού συμβουλίου αφ’ ετέρου με την ύπαρξη στο Ταμείο διαθέσιμου υπολοίπου. Το διοικητικό συμβούλιο του ταμείου έχει την αποκλειστική ευθύνη της διοίκησης και διαχείρισης του, το οποίο, εφόσον υπάρχει επαρκές υπόλοιπο, το διαχειρίζεται όπως νομίζει. 
Από εκεί και πέρα όσον αφορά τα θέματα των μελετών που θίγετε, πρέπει να ξεκαθαρίσουμε και να επισημάνουμε εδώ τη διαφορά που υπάρχει ανάμεσα στις δυο μελέτες για τις οποίες κάνετε λόγο.
Πρώτον, η Αναλογιστική Μελέτη Βιωσιμότητας είναι υποχρέωση της χώρας βάσει του ν.4046/2012 -της δεύτερης δανειακής σύμβασης δηλαδή- και γίνεται κάθε τρία χρόνια. Στην ουσία πρόκειται για μελέτη βιωσιμότητας, η οποία λαμβάνει υπ’ όψιν μεταξύ των άλλων –των τρεχόντων δηλαδή- και την περιουσία των ταμείων καθώς και λοιπά έσοδα, όπως έσοδα από κοινωνικούς πόρους ή αγγελιόσημο για παράδειγμα. Παρέχει τη δυνατότητα να συγκριθεί η ανταποδοτικότητα των συνολικών εισφορών που θα καταβληθούν με το σύνολο των εφάπαξ παροχών που θα χορηγηθούν σε μελλοντικό χρόνο από αυτόν της ημερομηνίας αποτίμησης της αναλογιστικής μελέτης. 
Όσον αφορά τη δεύτερη μελέτη που θίγετε, την Οικονομική Μελέτη Ειδικού Σκοπού, τα αποτελέσματά της μπορούν να χρησιμοποιηθούν από όσους καλούνται να προτείνουν θέσεις ή να αποφασίσουν ως επιπρόσθετο και επιμέρους οικονομικό στοιχείο κατά τη μελέτη της συνολικής οικονομικής κατάστασης κάποιου τομέα, καθώς γίνεται σύγκριση των σημερινών τιμών του συνόλου των εισφορών που καταβλήθηκαν από την έναρξη της ασφάλειας μέχρι και την έξοδο από αυτή. Γίνεται σύγκριση με τα εφάπαξ βοηθήματα που καταβλήθηκαν τα έτη 2010, 2011, μέχρι και των ασφαλισμένων από τις 31 Δεκεμβρίου 1992. 
Επομένως, η διαφορά της μιας μελέτης από την άλλη είναι –για να μην αναλωνόμαστε σε τεχνικές αναλύσεις- ότι η δεύτερη μελέτη –η Οικονομική Μελέτη Ειδικού Σκοπού, δηλαδή- δεν λαμβάνει υπ’ όψιν την περιουσία των ταμείων, τους κοινωνικούς πόρους κ.λπ.. Είναι μια φωτογραφία –αν θέλετε- της οικονομικής κατάστασης, ενώ η πρώτη Μελέτη Βιωσιμότητας είναι μια συνολική, διαχρονική αποτύπωση. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Υφυπουργού)
Πράγματι –και θα αφήσω δύο στοιχεία για τη δευτερολογία, να βάλω το διά ταύτα, κύριε Πρόεδρε- η Οικονομική Μελέτη Ειδικού Σκοπού για τον έλεγχο της ανταποδοτικότητας εισφορών και παροχών εφάπαξ που καταβλήθηκαν από το ταμείο αυτό έδειξε ότι τα εφάπαξ βοηθήματα υπολείπονταν των εισφορών που καταβλήθηκαν για τους μέχρι 31 Δεκεμβρίου χίλιους εννιακόσιους ενενήντα δύο δικαιούχους. 
Επίσης, σύμφωνα με την Αναλογιστική Μελέτη Βιωσιμότητας, η οποία είναι και η ισχύουσα, εμφανίζεται αναλογιστικό έλλειμμα περί τα οκτώ εκατομμύρια.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>):  Κύριε Υφυπουργέ, συντομεύετε.</ChairmanSpeech> 
<Speech><Parlmember>ΝΙΚΟΛΑΟΣ ΠΑΝΑΓΙΩΤΟΠΟΥΛΟΣ</Parlmember> (Υφυπουργός Εργασίας, Κοινωνικής Ασφάλισης και Πρόνοιας): Δεν μπορούμε να μιλάμε αυτήν τη στιγμή για αύξηση του εφάπαξ σύμφωνα με τα τωρινά οικονομικά στοιχεία. Τα περί καταβολής του εφάπαξ με καθυστέρηση έχουν σχέση και με εσωτερικές κινήσεις οικονομικής ενίσχυσης, μέσω δανειοδότησης, για παράδειγμα, που γίνονται μεταξύ των τομέων του ΤΑΠΙΤ. Μέχρι τώρα, όμως, δεν έχει υποβληθεί σχετικό αίτημα. Από αυτό το συγκεκριμένο ΤΑΠΙΤ, που έχει να κάνει με τον Οργανισμό Ίδρυσης Θεσσαλονίκης προς το συνολικό…</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>):  Ευχαριστούμε πολύ.</ChairmanSpeech> 
<Speech><Parlmember>ΝΙΚΟΛΑΟΣ ΠΑΝΑΓΙΩΤΟΠΟΥΛΟΣ</Parlmember> (Υφυπουργός Εργασίας, Κοινωνικής Ασφάλισης και Πρόνοιας): Τα υπόλοιπα θα σας τα αναφέρω στη δευτερολογία για να σας διαφωτίσω λίγο παραπάνω.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>):  Κυρία Γιαταγάνα, έχετε το λόγο για τρία λεπτά.</ChairmanSpeech> 
<Speech><Parlmember>ΧΡΥΣΟΥΛΑ-ΜΑΡΙΑ ΓΙΑΤΑΓΑΝΑ</Parlmember>: Κύριε Υπουργέ, κατ’ αρχάς, δεν μου απαντήσατε στο εξής: Θα πάρουν; Διότι ξέρετε, πολλοί εξ αυτών των ανθρώπων, όπως σας είπα, συντηρούν δυο και τρία παιδιά άνεργα και αναγκάζονται να δανείζονται, ενώ το ταμείο τους οφείλει τα εφάπαξ. 
Με το ρυθμό που πληρώνετε τα εφάπαξ, θα το πάρουν μετά από δεκαέξι χρόνια αυτοί οι οποίοι έχουν συνταξιοδοτηθεί από το 2010. 
Σας ερωτώ, κύριε Υπουργέ: Γιατί αυτά δεν τα υπολογίσατε μαζί με τα ληξιπρόθεσμα περασμένων ετών; Γιατί δεν εντάξατε αυτά τα εφάπαξ στα ληξιπρόθεσμα; Για ποιο λόγο; Αυτό είναι ένα ερώτημα. 
Το δεύτερο ερώτημα είναι: Τι περιμένετε; Περιμένετε να αποβιώσουν οι περισσότεροι από αυτούς και να μην πάρουν το εφάπαξ τους και να ζήσουν μέσα σε μια φτώχεια, χωρίς αξιοπρέπεια; Είναι άνθρωποι οι οποίοι έχουν καταβάλει έγκαιρα τις εισφορές τους -και το ταμείο τις κατέβαλε τις εισφορές- όσο χρόνο εργάζονταν. 
Επίσης, πρέπει να μας πείτε, από πού υπάρχει το έλλειμμα. Γιατί υπάρχει το έλλειμμα; 
Τέλος, δεν μου απαντήσατε για το συγκεκριμένο άτομο. Εγώ θα σας καταθέσω έγγραφα. Σας ζητώ να δείξετε μια ευαισθησία, τέλος πάντων, έστω γι’ αυτόν τον ένα. Διότι εδώ μπορεί να γελάμε και να μιλάμε, αλλά κάποιοι άλλοι βρίσκονται σε τραγική κατάσταση κι έχουν περιέλθει σε αυτήν εξαιτίας της αναλγησίας σας. 
Έχουν κατατεθεί έγγραφα στον Πρωθυπουργό και σε σας και ουδείς απάντησε. Αυτή είναι η συμπεριφορά σας, κύριε Υπουργέ.
	(Στο σημείο αυτό η Βουλευτής κ. Χρυσούλα-Μαρία Γιαταγάνα καταθέτει για τα Πρακτικά τα προαναφερθέντα έγγραφα, τα οποία βρίσκονται στο αρχείο του Τμήματος Γραμματείας της Διεύθυνσης Στενογραφίας και  Πρακτικών της Βουλής)</Speech>
	ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ευχαριστούμε την κ. Γιαταγάνα.
	Κύριε Υπουργέ, έχετε το λόγο.</ChairmanSpeech>
	<Speech><Parlmember>ΝΙΚΟΛΑΟΣ ΠΑΝΑΓΙΩΤΟΠΟΥΛΟΣ</Parlmember> (Υφυπουργός Εργασίας, Κοινωνικής Ασφάλισης και Πρόνοιας): Ευχαριστώ, κύριε Πρόεδρε.
	Κυρία συνάδελφε, όπως σας είπα, θα ερευνήσουμε το θέμα. Δεν υπάγεται σε μένα η κοινωνική ασφάλιση, αλλά μιας που μου το λέτε, να είστε σίγουρη ότι θα σας δώσω πολύ γρήγορα απάντηση ύστερα από συνεννόηση. 
	Απλά θα πω εδώ ότι μπορούμε να λέμε για αναλγησία, για παντελή έλλειψη ευαισθησίας κ.λπ., αλλά όταν ο πυρήνας αυτών των προβλημάτων είναι καθαρά οικονομικός, όπως καταλαβαίνετε, είτε είμαστε είτε δεν είμαστε ανάλγητοι, θα πρέπει να βρεθούν λεφτά στα ταμεία, ώστε να μπουν σε σειρά –μεταξύ άλλων- και οι καταβολές των εφάπαξ. 
	Οι εν ενεργεία ασφαλισμένοι αυτού του τομέα του ΤΑΠΙΤ μετράνε διακόσια τριάντα πέντε άτομα με βάση μελέτη βιωσιμότητας του Δεκεμβρίου του 2011. Είναι πολύ μικρός  αριθμός. Όταν έχουμε μαζική έξοδο από την ασφάλιση του τομέα, δηλαδή συνταξιοδότηση ασφαλισμένων, αυτό έχει ως αποτέλεσμα τη δημιουργία οργανικών και ταμειακών ελλειμμάτων. Ίσως και αυτό να έχει να παίξει κάποιο ρόλο.
	Όπως σας είπα, προκειμένου να αντιμετωπιστούν τα οικονομικά προβλήματα κάποιου τομέα, υπάρχει δυνατότητα σ’ αυτόν να λάβει έντοκο δάνειο από άλλο φορέα ή κλάδο ή ακόμα και τομέα εντός του ίδιου ασφαλιστικού τομέα ή φορέα κοινωνικής ασφάλισης. Η αρμόδια διεύθυνση του Υπουργού μού λέει ότι μέχρι σήμερα στο Υπουργείο δεν έχει υποβληθεί συγκεκριμένο αίτημα από το ταμείο. Μπορεί να παρακινηθεί το ταμείο και με δικές σας ενέργειες ή οποιουδήποτε ενδιαφερόμενου να υποβάλει ένα αίτημα στο ΤΑΠΙΤ για εσωτερικό δάνειο προκειμένου να καλυφθούν αυτά τα εφάπαξ πενήντα ανθρώπων. Δεν είναι μεγάλος αριθμός κατά την άποψή μου. 
	Όπως σας είπα, ο κάθε τομέας, εδώ και το ΤΑΠΙΤ/ΟΥΘ, δηλαδή  ο Οργανισμός Ύδρευσης Θεσσαλονίκης, είναι ένας αυτοδιοικούμενος οργανισμός με οικονομική λογιστική αυτοτέλεια απέναντι στο συνολικό τομέα. Αποφασίζει τα του οίκου του, διαχειρίζεται τα του οίκου του. Μπορεί να αποταθεί κάπου ένα αίτημα. Εγώ θα το δω και προσωπικά, αν θέλετε, σε συνεννόηση πάντα με τη Γενική Γραμματεία Κοινωνικής Ασφάλισης -αυτή έχει την εποπτεία όλων των φορέων κοινωνικής ασφάλισης- για να δούμε -δεδομένου ότι, όπως σας είπα, δεν είναι μεγάλος ο αριθμός- αν μπορεί να υπάρξει κάποια ειδική πρόνοια για να μην καθυστερεί τόσο η καταβολή του εφάπαξ. Αυτό είναι ένα θέμα κοινωνικής υφής, αν θέλετε. Υπάρχουν πολλά θέματα σαν αυτό στους καιρούς που ζούμε και πολλοί ασφαλισμένοι που αυτή τη στιγμή περιμένουν καταβολή εφάπαξ. Όλα αρχίζουν και τελειώνουν όχι από την αναλγησία ενός κυβερνητικού παράγοντα, αλλά καθαρά από ταμειακά υπόλοιπα, ταμειακά διαθέσιμα και εν τέλει οικονομικές δυνατότητες. Ας μεριμνήσουμε από κοινού για την υποβολή αιτήματος από τον τομέα στο κεντρικό και από κει και πέρα να το παρακολουθήσουμε.</Speech>
	<Speech><Parlmember>ΧΡΥΣΟΥΛΑ-ΜΑΡΙΑ ΓΙΑΤΑΓΑΝΑ</Parlmember>: Το έχουμε καταθέσει.</Speech>
	<Speech><Parlmember>ΝΙΚΟΛΑΟΣ ΠΑΝΑΓΙΩΤΟΠΟΥΛΟΣ</Parlmember> (Υφυπουργός Εργασίας, Κοινωνικής Ασφάλισης και Πρόνοιας): Ωραία. Θα υποβάλω λοιπόν κι εγώ τα τεχνικά στοιχεία, για να δείτε τους αριθμούς και από κει και πέρα ευχαρίστως να το παρακολουθήσουμε και από κοινού.</Speech>
	<Speech><Parlmember>ΧΡΥΣΟΥΛΑ-ΜΑΡΙΑ ΓΙΑΤΑΓΑΝΑ</Parlmember>: Θα επανέλθουμε. Έχω υποβάλει και έγγραφα.</Speech>
	<Speech><Parlmember>ΝΙΚΟΛΑΟΣ ΠΑΝΑΓΙΩΤΟΠΟΥΛΟΣ</Parlmember> (Υφυπουργός Εργασίας, Κοινωνικής Ασφάλισης και Πρόνοιας): Σαφώς και να επανέλθετε και ελπίζω να έχω να σας πω κάτι πιο τεκμηριωμένο και τελεσίδικο. Θα καταθέσω για τα Πρακτικά σχετικά έγγραφα.
	Σας ευχαριστώ.
	(Στο σημείο αυτό ο Υφυπουργός Εργασίας, Κοινωνικής Ασφάλισης και Πρόνοιας κ. Νικόλαος Παναγιωτόπουλος καταθέτει για τα Πρακτικά τα προαναφερθέντα έγγραφα, τα οποία βρίσκονται στο αρχείο του Τμήματος Γραμματείας της Διεύθυνσης Στενογραφίας και  Πρακτικών της Βουλής)</Speech>
	ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Κυρίες και κύριοι συνάδελφοι, εισερχόμαστε τώρα στη συζήτηση της τελευταίας επίκαιρης ερώτησης για σήμερα και αμέσως μετά θα ακολουθήσει η ονομαστική ψηφοφορία.
	Θα συζητηθεί η έβδομη με αριθμό 1319/15-4-2013 επίκαιρη ερώτηση δευτέρου κύκλου της Βουλευτού Β΄ Πειραιά του Κομμουνιστικού Κόμματος Ελλάδας κ. Διαμάντως Μανωλάκου προς τους Υπουργούς Εργασίας, Κοινωνικής Ασφάλισης και Πρόνοιας και Οικονομικών, σχετικά με την κατάσταση που επικρατεί στη ναυπηγοεπισκευαστική βιομηχανία.
	Στην επίκαιρη ερώτηση της κυρίας συναδέλφου θα απαντήσει ο Υφυπουργός κ. Νικόλαος Παναγιωτόπουλος.
	Ορίστε, κυρία Μανωλάκου, έχετε το λόγο για δύο λεπτά.</ChairmanSpeech>
	<Speech><Parlmember>ΔΙΑΜΑΝΤΩ ΜΑΝΩΛΑΚΟΥ</Parlmember>: Ευχαριστώ, κύριε Πρόεδρε.
	Αν και είμαστε ναυτική χώρα και βρεχόμαστε από παντού από θάλασσα, η ναυπηγοεπισκευαστική βιομηχανία απαξιώνεται και βέβαια είναι τραγικές οι επιπτώσεις για τους εργαζόμενους. Η ανεργία φτάνει στο 90%. Χιλιάδες είναι οι εργατικές οικογένειες που πηγαίνουν στα συσσίτια για να ζήσουν. Αν λέγεται αυτή ζωή! Οι εργαζόμενοι στα ναυπηγεία Ελευσίνας παίρνουν έναντι 50 ευρώ την εβδομάδα και ίσως ούτε και αυτά. Και βέβαια μην πανηγυρίζετε με τη χθεσινή τροπολογία -σας προλαβαίνω, κύριε Υπουργέ- γιατί ούτε καν «ασπιρίνη» δεν είναι, ούτε είναι η λύση για την ανάπτυξη της ναυπηγοεπισκευαστικής βιομηχανίας. Στου Σκαραμαγκά οι εργάτες είναι απλήρωτοι σχεδόν ένα χρόνο και δουλεύουν μία μέρα την εβδομάδα, τέσσερα μεροκάματα το μήνα. Δεν ξέρω τι έχουν για να φάνε τις υπόλοιπες μέρες. Στο Πέραμα εδώ και χρόνια έχουν να δουν μεροκάματο και η περιοχή οδεύει κατευθείαν σε ιδιωτικοποίηση. Συνεπώς είναι δίκαιη η αγανάκτηση των εργαζομένων αλλά είναι δίκαιες και οι κινητοποιήσεις τους.
	Εμείς σας ρωτάμε πότε τα ναυπηγεία θα πάψουν να είναι «νεκροταφεία» ώστε να λειτουργήσουν άμεσα με την ευθύνη της Κυβέρνησης. Πρέπει να καταβληθούν άμεσα τα δεδουλευμένα σε όλους τους εργαζόμενους, να υπάρξει άμεση στήριξη των οικογενειών των εργαζομένων σ’ όλα τα ναυπηγεία με έκτακτη καταβολή ενίσχυσης 1000 ευρώ –και μπορείτε να το κάνετε αυτό- να υπάρξει πλήρης ιατροφαρμακευτική περίθαλψη και να ληφθούν ουσιαστικά μέτρα προστασίας της ασφάλειας, της υγείας, της ζωής των εργαζομένων στους χώρους δουλειάς. Σας ζητάμε να υπάρξει αναστολή πληρωμών των δανείων, απαγόρευση κατασχέσεων και πλειστηριασμών και μείωση των τιμολογίων στο ηλεκτρικό ρεύμα, το νερό και το τηλέφωνο κατά 50% και βέβαια σε καμμία περίπτωση να μην υπάρχει διακοπή σε βασικά ανθρώπινα αγαθά γι’ αυτούς τους ανθρώπους.</Speech>
	ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ευχαριστούμε την κ. Μανωλάκου.
	Ο κ. Παναγιωτόπουλος έχει το λόγο για τρία λεπτά.</ChairmanSpeech>
	<Speech><Parlmember>ΝΙΚΟΛΑΟΣ ΠΑΝΑΓΙΩΤΟΠΟΥΛΟΣ</Parlmember> (Υφυπουργός Εργασίας, Κοινωνικής Ασφάλισης και Πρόνοιας): Μόνο τρία λεπτά γι’ αυτήν την επίκαιρη ερώτηση, κύριε Πρόεδρε;</Speech> 
	ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Αυτός είναι ο προβλεπόμενος χρόνος. Τι να κάνουμε;</ChairmanSpeech>
<Speech><Parlmember>ΝΙΚΟΛΑΟΣ ΠΑΝΑΓΙΩΤΟΠΟΥΛΟΣ</Parlmember> (Υφυπουργός Εργασίας, Κοινωνικής Ασφάλισης και Πρόνοιας): Εν πάση περιπτώσει, θα κάνω ό,τι μπορώ. Σας ευχαριστώ.
Κυρία συνάδελφε, το θέμα της ναυπηγοεπισκευαστικής βιομηχανίας της χώρας που αφορά κυρίως τα ναυπηγεία Σκαραμαγκά, Ελευσίνας, Περάματος αλλά και άλλα διάσπαρτα ανά τη χώρα, κυρίως όμως αυτά τα τρία, είναι θέμα που ξεπερνά κατά πολύ τις δυνατότητες, τις ευχέρειες και τις αρμοδιότητες του Υπουργείου Εργασίας. 
Θα πρέπει όμως να σας πω εδώ ότι το αναδείξαμε σαν συνολικό πρόβλημα πολλών Υπουργείων μαζί εμείς από το Υπουργείο Εργασίας. Τον Αύγουστο για πρώτη φορά εδώ και πάρα πολύ καιρό –δεν γνωρίζω αν έχει γίνει ποτέ στα χρονικά- συνεδρίασαν από κοινού πέντε Υπουργοί και συγκεκριμένα οι Υπουργοί Οικονομικών, Εθνικής Άμυνας, Ανάπτυξης, Ναυτιλίας και Εργασίας με δική μας πρωτοβουλία προκειμένου να υπάρξει μία συνολική αντιμετώπιση αυτού του προβλήματος. Αυτό που βγήκε απ’ αυτή τη διυπουργική ήταν ο διορισμός ενός εθνικού συντονιστή για τη ναυπηγοεπισκευαστική βιομηχανία με επισπεύδον το Υπουργείο Ανάπτυξης προκειμένου να αποτυπώσει τις πτυχές αυτού του σύνθετου προβλήματος που «ακουμπά» πέντε διαφορετικά Υπουργεία από διαφορετικό τομέα ευθύνης, ώστε να εκπονηθεί ένα σχέδιο δράσης. Αυτό το πόρισμα του ειδικού συντονιστή έχει υποβληθεί. 
Δεν πανηγυρίζουμε για τη χθεσινή τροπολογία του Υπουργείου Ναυτιλίας, απλά θεωρούμε ότι είναι μία θετική εξέλιξη κατά το βαθμό κατά τον οποίο δρομολογεί σε μία θετική κατεύθυνση τη σύγκριση του εκτελούμενου έργου σε σχέση με το παραδοτέο -δηλαδή αυτά που αναφέρονται στη σύμβαση, αυτό που θα έπρεπε να εκτελεστεί- και φυσικά τις πληρωμές. Αν δεν γίνει αυτή η αντιστοίχιση και η σύγκριση των στοιχείων, τότε δεν θα μπορέσουμε ποτέ να ξεπεράσουμε τις διαφορές ανάμεσα σε εργοδότη και αναθέτοντα. Νομίζω ότι ανοίγει ο δρόμος ώστε η Κυβέρνηση να συντονιστεί σ’ αυτόν τον τομέα ειδικά με τα ναυπηγεία Ελευσίνας. Ενδεχομένως κάτι τέτοιο να ισχύσει και για τα ναυπηγεία Σκαραμαγκά.
Από κει και πέρα, θέτετε πολλά ζητήματα. Λίγα απ’ αυτά αναφέρονται στο Υπουργείο Εργασίας ή, αν θέλετε, στο Υφυπουργείο Πρόνοιας. 
Όσον αφορά το θέμα της μη καταβολής δεδουλευμένων αποδοχών σε εργαζομένους, θα σας καταθέσω το σχετικό έγγραφο του Σώματος Επιθεώρησης Εργασίας, του ελεγκτικού βραχίονα, δηλαδή του Υπουργείου. Είναι ένα εκτενέστατο πολυσέλιδο σημείωμα, που αναφέρει αναλυτικά όλα όσα έχουν γίνει. 
Σας λέω μόνο για τα Ναυπηγεία Ελευσίνας, για παράδειγμα, ότι η καθυστέρηση δεδουλευμένων κυμαίνεται από έξι μήνες έως δεκατρείς μήνες. Από τα αρμόδια τμήματα έχουν ζητηθεί τα σχετικά στοιχεία. Το Τμήμα Επιθεώρησης Εργασιακών Σχέσεων Ελευσίνας έχει προβεί μεταξύ άλλων στις εξής ενέργειες: Διενέργεια εννέα εργατικών διαφορών από τον Ιανουάριο του 2012 έως και σήμερα. Αποστολή δύο μηνυτήριων αναφορών στον Εισαγγελέα Πλημμελειοδικών Αθηνών. Επιβολή δύο διοικητικών κυρώσεων προστίμου ποσού 50.000 ευρώ για την καθεμία. Όσον αφορά την μη καταβολή δώρου Χριστουγέννων του 2012 σε  εξακόσιους εβδομήντα εργαζομένους, αποστολή σχετικού εγγράφου προς το Αστυνομικό Τμήμα Ελευσίνας για να κινηθεί η ποινική διαδικασία. Το ίδιο και για τα ναυπηγεία του Σκαραμαγκά και για τα ναυπηγεία του Περάματος. 
Δεν αμφισβητώ ότι η ανεργία εκεί φτάνει ίσως στα υψηλότερα ποσοστά σε όλη τη χώρα. Έχω δεχθεί, όσο κανείς άλλος νομίζω, αντιπροσωπείες εργαζομένων ευρύτερα από τη ναυπηγοεπισκευαστική βιομηχανία. Έχω δεχθεί τα αιτήματά τους. 
Για την ιατροφαρμακευτική περίθαλψη σας αναφέρω ότι στο Υπουργείο μεριμνήσαμε για όλους εκείνους τους συνανθρώπους, οι οποίοι λόγω της δυσμενούς οικονομικής κατάστασης δεν συμπληρώνουν τις απαιτούμενες ημέρες εργασίας και παραμένουν ανασφάλιστοι.
Στο πρόσφατο νομοσχέδιο που ψηφίσαμε, στο άρθρο 95, αναφέρουμε ότι δίδεται το δικαίωμα κάλυψης των ιδίων και των μελών οικογενείας τους με την πραγματοποίηση τουλάχιστον πενήντα ημερών ασφάλισης για όλους τους εργαζόμενους ασφαλισμένους στο ΙΚΑ. Αυτό καλύπτει το Σκαραμαγκά, όπου οι εργαζόμενοι έχουν πραγματοποιήσει τουλάχιστον πενήντα μεροκάματα. Δεν καλύπτει, όμως, άλλους εργαζομένους, κυρίως στη ναυπηγοεπισκευαστική του Περάματος, όπου λόγω ανασφάλιστης εργασίας δεν συμπληρώνεται αυτός ο απαιτούμενος αριθμός ημερομισθίων. 
Προσπαθούμε να δούμε το θέμα σε συνεργασία και με το Υπουργείο Υγείας. Δεν θέλουμε, όμως, η όποια λύση να δώσει ένα στίγμα ότι εμείς πριμοδοτούμε ή αβαντάρουμε ή ενισχύουμε την ανασφάλιστη και τη «μαύρη» εργασία, ανοίγοντας το δρόμο στην ιατροφαρμακευτική κάλυψη και σε αυτούς που δουλεύουν και είναι ανασφάλιστοι. Όπως καταλαβαίνετε, πρέπει να τηρήσουμε κάποιες ισορροπίες, τουλάχιστον κατ’ επίφασιν της νομιμότητας. 
Σε κάθε περίπτωση, έχουμε δει όλες αυτές τις πτυχές. Στο προνοιακό κομμάτι έχει ήδη καταβληθεί ένα βοήθημα 1.000 ευρώ στους εργαζομένους του Σκαραμαγκά, διότι μεταξύ άλλων πρέπει να μεριμνήσουν και για την επαρκή συντήρηση των υποβρυχίων, που κόστισαν αρκετά στον ελληνικό λαό. Και, εν πάση περίπτωση, η πιθανή ανεπανόρθωτη βλάβη βάζει και θέμα εθνικής ασφάλειας.
Όλα αυτά έγιναν. Πρέπει να γίνουν ακόμη περισσότερα, ιδίως όσον αφορά το προνοιακό κομμάτι. Όμως, όπως καταλαβαίνετε, αυτό δεν μπορεί παρά να ενταχθεί σε ένα συνολικό σχέδιο. Διότι θα ήταν αδικία ένα κομμάτι ανέργων ή ευπαθών ομάδων να απολαμβάνει κάποιων προνομίων όπως με εξαίρεση το ΙΚΑ ή το «πάγωμα» των πληρωμών των τιμολογίων των ΔΕΚΟ και όλοι οι υπόλοιποι στις υπόλοιπες περιοχές της χώρας –δεν είναι και λίγες αυτές που έχουν πληγεί από υψηλότατη ανεργία, όπως στη δυτική Μακεδονία, στις δικές μας περιοχές επάνω στη βόρεια Ελλάδα- να εξαιρεθούν για να μπουν σ’ αυτές τις ρυθμίσεις κάποιοι συγκεκριμένοι.
Χρειάζεται, λοιπόν, συνολικό  σχέδιο  προνοιακής ανακούφισης και συνολικό σχέδιο αντιμετώπισης του μεγάλου αυτού και σύνθετου προβλήματος, που δεν είναι μόνο πρόβλημα του Υπουργείου Εργασίας.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ευχαριστούμε, κύριε συνάδελφε.
Η κ. Μανωλάκου έχει το λόγο για τρία λεπτά.</ChairmanSpeech>
<Speech><Parlmember>ΔΙΑΜΑΝΤΩ ΜΑΝΩΛΑΚΟΥ</Parlmember>: Βεβαίως, δεν είναι μόνο πρόβλημα δικό σας ως Υπουργείο. Όμως, η δική σας Κυβέρνηση και οι προηγούμενες είστε υπεύθυνοι γι’ αυτήν την κατάντια στη ναυπηγοεπισκευαστική βιομηχανία. Είστε γνώστης του πορίσματος και των προβλημάτων και δεν κάνετε τίποτε. Αυτή είναι η βαριά ευθύνη σας. Γιατί στα προβλήματα που σας θέσαμε, αυτά που είπατε ουσιαστικά «ασπιρίνες» είναι για τους εργαζόμενους. Ουσιαστικά δεν απαντήσατε και δεν ικανοποιήσατε ούτε τα μισά αιτήματα.
Εγώ περιμένω στη δευτερολογία σας να δεσμευθείτε τουλάχιστον σ’ αυτούς τους ανθρώπους που έχουν να πληρωθούν μήνες, άμεσα να δοθεί αυτό το επίδομα των 1.000 ευρώ. Γιατί δεν μπορείτε να φέρνετε σαν δικαιολογία ότι «δεν μπορούμε να ξεκινήσουμε προνομιακά από αυτούς». Μα, γι’ αυτούς έχετε και πορίσματα. Εσείς τα αναφέρατε και τα διαβάσατε. Στη συνέχεια, πρέπει να επεκταθείτε και σε άλλες περιοχές και σε άλλους χώρους δουλειάς, που μπορείτε να το ελέγξετε.
Όμως, αυτή η κατάσταση δείχνει ταυτόχρονα και το αδιέξοδο της ίδιας της πολιτικής σας. Ιδιωτικοποιήσατε τα ναυπηγεία. Με το νομοσχέδιο για τη ναυτιλία, πάτε να ιδιωτικοποιήσετε και τη ζώνη και να δώσετε «φιλέτο» και δώρα στο μονοπωλιακό κεφάλαιο. Μόνο αδιέξοδα κι αυτή η κατάσταση θα εντείνεται.
Χθες, όταν διεκδίκησαν οι εργάτες γης στη Μανωλάδα τα δεδουλευμένα τους, οι μεγαλοϊδιοκτήτες σήκωσαν τα όπλα σε δολοφονική επίθεση. Πρέπει να ξέρετε ότι και στις κινητοποιήσεις τους οι εργαζόμενοι στα ναυπηγεία τα δεδουλευμένα τους διεκδικούν. Δεν διεκδικούν κάτι άλλο. Αν σήμερα σημειώνονται δολοφονικές επιθέσεις σε εργάτες μετανάστες, αύριο με αυτήν σας την πολιτική, θα επεκταθούν και στους Έλληνες απλήρωτους εργάτες.
Εμείς το λέμε καθαρά. Η μόνη λύση για τη ναυπηγοεπισκευαστική βιομηχανία, που έχουμε δυνατότητες και πρέπει να αναπτυχθεί -οι ίδιες οι εξελίξεις το επιβεβαιώνουν-  η μόνη λύση για το λαό είναι η ύπαρξη ενιαίου δημόσιου φορέα ναυπηγοεπισκευαστικής βιομηχανίας, ενταγμένου σε κεντρικό, πανεθνικό σχεδιασμό με πλήρη ρήξη απέναντι στους περιορισμούς και τις αποφάσεις της Ευρωπαϊκής Ένωσης. Καμμιά άλλη λύση, καμμιά άλλη μορφή ιδιωτικοποίησης, όπως και να την προωθείτε, δεν μπορεί να σταματήσει τη συρρίκνωση των ναυπηγείων και την ισοπέδωση των μισθολογικών και εργασιακών δικαιωμάτων των εργαζομένων.
Εμείς θα σταθούμε δίπλα τους, στον αγώνα τους και ταυτόχρονα θα διεκδικούμε ουσιαστική λύση για το μέλλον τους, για τη δουλειά τους, αλλά και για το συμφέρον της χώρας.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ευχαριστούμε, κυρία συνάδελφε.
Ο κύριος Υπουργός έχει το λόγο για τρία λεπτά.</ChairmanSpeech>
<Speech><Parlmember>ΝΙΚΟΛΑΟΣ ΠΑΝΑΓΙΩΤΟΠΟΥΛΟΣ</Parlmember> (Υφυπουργός Εργασίας, Κοινωνικής Ασφάλισης και Πρόνοιας): Κυρία συνάδελφε, ας απαντήσουμε όλοι σ’ αυτήν την Αίθουσα στο ερώτημα: Πρέπει να αναβιώσει η ναυπηγοεπισκευαστική βιομηχανία στη χώρα, διότι μεταξύ άλλων είναι ένα συγκριτικό της πλεονέκτημα; Νομίζω ότι όλοι λέμε «ναι». Όμως, το πώς θα αναβιώσει είναι ένα άλλο ζήτημα, είναι ζήτημα και οπτικής γωνίας.
Εγώ θα μπορούσα να αναλάβω από μέρους της Κυβέρνησης όλες τις ευθύνες για την καθυστέρηση στην επίλυση αυτού του προβλήματος, αλλά να αναλάβετε κι εσείς τις δικές σας ευθύνες και ως ΚΚΕ και ως ΠΑΜΕ. Διότι πολλές φορές, την ώρα που πήγαινε κάτι να αλλάξει προς το καλύτερο, την ώρα που πήγαιναν να ανοίξουν δουλειές, διάφορες καταλήψεις πολιτικά υποκινούμενες τίναζαν στον αέρα κάθε προσπάθεια διευθέτησης αυτού του ζητήματος.
Πρέπει και αυτό να μας προβληματίσει και να προβληματίσει κι εσάς.</Speech>
<Speech><Parlmember>ΧΡΗΣΤΟΣ ΚΑΤΣΩΤΗΣ</Parlmember>: Πάρτε τα όπλα.</Speech>
<Speech><Parlmember>ΝΙΚΟΛΑΟΣ ΠΑΝΑΓΙΩΤΟΠΟΥΛΟΣ</Parlmember> (Υφυπουργός Εργασίας, Κοινωνικής Ασφάλισης και Πρόνοιας): Κύριε Κατσώτη, εμείς θα τα ξαναπούμε.
Η υπεροχή μας σ’ αυτόν τον κλάδο στο παρελθόν…</Speech>
<Speech><Parlmember>ΔΙΑΜΑΝΤΩ ΜΑΝΩΛΑΚΟΥ</Parlmember>: Εμείς φταίμε για την απλήρωτη εργασία;</Speech>
<Speech><Parlmember>ΝΙΚΟΛΑΟΣ ΠΑΝΑΓΙΩΤΟΠΟΥΛΟΣ</Parlmember> (Υφυπουργός Εργασίας, Κοινωνικής Ασφάλισης και Πρόνοιας): Όχι, δεν φταίτε εσείς. Αφήστε με να μιλήσω. Παρακολουθήστε λίγο το σκεπτικό μου.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Παρακαλώ, κύριοι συνάδελφοι.</ChairmanSpeech>
<Speech><Parlmember>ΝΙΚΟΛΑΟΣ ΠΑΝΑΓΙΩΤΟΠΟΥΛΟΣ</Parlmember> (Υφυπουργός Εργασίας, Κοινωνικής Ασφάλισης και Πρόνοιας): Εγώ οφείλω να διερευνήσω πώς θα έλθουν δουλειές στην Ελλάδα και για ποιο λόγο δεν έρχονται  δουλειές στην Ελλάδα. Είναι, άραγε, μόνο οι κυβερνώντες; Είναι άραγε μόνο η Ευρωπαϊκή Ένωση; Ή είναι και καταχρηστικές συμπεριφορές πολιτικά υποκινούμενες μέσα στη ναυπηγοεπισκευαστική;</Speech>
<Speech><Parlmember>ΔΙΑΜΑΝΤΩ ΜΑΝΩΛΑΚΟΥ</Parlmember>: Τις συμβάσεις έργων εσείς τις υπογράψατε…</Speech> 
<Speech><Parlmember>ΝΙΚΟΛΑΟΣ ΠΑΝΑΓΙΩΤΟΠΟΥΛΟΣ</Parlmember> (Υφυπουργός Εργασίας, Κοινωνικής Ασφάλισης και Πρόνοιας): Ποιος κινεί αυτήν την κρυφή βιομηχανία της ανασφάλιστης εργασίας; Ποιος στερεί απ’ αυτούς τους εργαζόμενους να συμπληρώσουν έστω κι ένα μεροκάματο για να φτάσουν μέχρι τα πενήντα και να έχουν δικαίωμα στην ιατροφαρμακευτική περίθαλψη, σύμφωνα με την πρόσφατη νομοθετική μας πρωτοβουλία; Ας απαντήσουμε και σε όλα τα ερωτήματα σ’ αυτήν την Αίθουσα.
Η υπεροχή μας στον κλάδο κατά το παρελθόν στηριζόταν σ’ ένα τρίπτυχο…</Speech>
<Speech><Parlmember>ΔΙΑΜΑΝΤΩ ΜΑΝΩΛΑΚΟΥ</Parlmember>: Να δώσετε…</Speech>
<Speech><Parlmember>ΝΙΚΟΛΑΟΣ ΠΑΝΑΓΙΩΤΟΠΟΥΛΟΣ</Parlmember> (Υφυπουργός Εργασίας, Κοινωνικής Ασφάλισης και Πρόνοιας): Κυρία συνάδελφε, ακούστε λίγο. Νομίζω ότι δεν διαφωνήσετε σε πολλά από αυτά που θα πω τώρα.
Το τρίπτυχο αυτό ήταν η ανταγωνιστικότητα, η καλή ποιότητα της εργασίας -πράγματι καλοί τεχνίτες οι εργαζόμενοι στο Πέραμα, στο Σκαραμαγκά, στην Ελευσίνα- και η αξιοπιστία σε συνδυασμό με την έγκαιρη παράδοση του έργου. Αυτό έφερνε και δουλειές. Αυτό προσέλκυε ναυπηγικό έργο, όχι μόνο από τον ελληνικό εφοπλισμό, αλλά και από το εξωτερικό, είτε στο εμπορικό κομμάτι είτε στο κομμάτι της αμυντικής βιομηχανίας.
Τι γίνεται σήμερα; Έχουμε χάσει την ανταγωνιστικότητά μας. Είμαστε μη ανταγωνιστικοί εξαιτίας τόσο της τραπεζικής κρίσης, του κομματιού δηλαδή της χρηματοδότησης των έργων, όσο και του υψηλού κόστους και σε μεροκάματα, αλλά και σε κόστος πρώτης ύλης, όπως για παράδειγμα της λαμαρίνας, που είναι μια βασική ναυπηγική εργασία στα πλοία. Έχουμε χάσει την αξιοπιστία μας και λόγω αυτής της ρευστότητας και των διαρκών κινητοποιήσεων κάθε φορά που κάποιος έρχεται να δώσει μία δουλειά σε αυτά τα ναυπηγεία. 
Έχουμε μόνο την ποιότητα εργασίας. Δεν φθάνει μόνο αυτή. Διότι είναι κρίμα να πηγαίνουν τα πλοία για ναυπήγηση από εδώ μέχρι τη Νότια Κορέα κυριολεκτικά και να φεύγει η δουλειά από Έλληνες ιδιοκτήτες, Έλληνες εφοπλιστές από τα ελληνικά ναυπηγεία. 
Όπως σας είπα, πρέπει να δούμε το θέμα συνολικά. 
Προχθές με την τροπολογία μπήκε το νερό στο αυλάκι όσον αφορά το κομμάτι των υποχρεώσεων ενός τμήματος της Αμυντικής Βιομηχανίας, δηλαδή των πυραυλακάτων που ναυπηγούνται στα ναυπηγεία Ελευσίνας. 
Ο Σκαραμαγκάς μόλις και μετά βίας μπορεί και εξασφαλίζει την ασφαλή συντήρηση των υποβρυχίων και πάλι με πολύ κόπο και με πολλά ζητούμενα. Αυτήν τη στιγμή μόλις και μετά βίας συντηρούνται τα υποβρύχια, για να μην πάθουν ανεπανόρθωτη βλάβη. 
Από εκεί και πέρα, όπως σας είπα, το κομμάτι της προνοιακής ανακούφισης το βλέπουμε συνολικά. 
Θέλω να σας πω, επίσης, ότι υπάρχει σχέδιο κατάρτισης από το Υπουργείο Ανάπτυξης. Οι πόροι διατίθενται από το Εθνικό Αποθεματικό Απροβλέπτων και ανέρχονται στο ποσό των 8 εκατομμυρίων σε σαράντα οκτώ ειδικότητες εργαζομένων. Βέβαια, εκεί τίθεται θέμα πόσοι από αυτούς τους πόρους θα φθάσουν τελικά στα χέρια των εχόντων την ανάγκη, των ανέργων ή των υποαπασχολούμενων εργαζομένων και πόσοι θα παρακρατηθούν στα ενδιάμεσα στάδια. Όμως, περίπου οι μισοί, σύμφωνα με τους υπολογισμούς μας, φθάνουν. Δεν είναι αρκετοί και νομίζω ότι δεν πρέπει να πηγαίνουμε πάντα στο Ειδικό Αποθεματικό Απροβλέπτων. 
Αυτήν τη στιγμή εξετάζουμε το ζήτημα της πλήρους ιατροφαρμακευτικής περίθαλψης. Θα βρούμε τη λύση. 
Επίσης, αν υπάρξει συνολικό σχέδιο, θα βρούμε τη λύση και στα ζητήματα αν θέλετε της προνοιακής ανακούφισης, κυρίως όσον αφορά τα τιμολόγια των ΔΕΚΟ. Πλην, όμως, πρέπει να γίνουν πολλές συνεννοήσεις με πολλούς φορείς και όλα αυτά να ενταχθούν σε ένα συνολικό σχέδιο ανακούφισης. 
Το θέμα είναι πολύ σύνθετο, πολύ συνολικό. Εμείς στο Υπουργείο Εργασίας αναλαμβάνουμε την ευθύνη μας στο δικό μας το κομμάτι.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ευχαριστούμε πολύ. 
Ολοκληρώθηκε η συζήτηση των επικαίρων ερωτήσεων.</ChairmanSpeech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Κυρίες και κύριοι συνάδελφοι, εισερχόμαστε στην ημερήσια διάταξη της 
ΝΟΜΟΘΕΤΙΚΗΣ ΕΡΓΑΣΙΑΣ
Συνέχιση της συζήτησης επί του σχεδίου νόμου του Υπουργείου Ναυτιλίας και Αιγαίου: «Ανασυγκρότηση του Υπουργείου Ναυτιλίας και Αιγαίου και άλλες διατάξεις». 
Έχει υποβληθεί αίτηση ονομαστικής ψηφοφορίας από Βουλευτές του ΣΥΡΙΖΑ-Ενωτικού Κοινωνικού Μετώπου για τα άρθρα 1, 4, 5, 19, 20, 30, 38, 39, 43, 44, 48, 49 και για την τροπολογία με γενικό αριθμό 447 και ειδικό 53, της οποίας το κείμενο έχει ως εξής:
(Να φωτογραφηθεί η σελ. 136α)</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Θα αναγνώσω και τον κατάλογο των υπογραφόντων την αίτηση ονομαστικής ψηφοφορίας, για να διαπιστωθεί αν υπάρχει ο απαιτούμενος από τον Κανονισμό αριθμός για την υποβολή της. 
Ο κ. Ζερδελής Ιωάννης. Απών.
Ο κ. Καραγιαννίδης Χρήστος. Παρών. 
Ο κ. Συρμαλένιος Νίκος. Παρών. 
Ο κ. Δρίτσας Θεόδωρος. Παρών. 
Ο κ. Στρατούλης Δημήτριος. Παρών. 
Η κ. Καφαντάρη Χαρούλα. Παρούσα. 
Η κ. Καλογερή Αγνή. Παρούσα. 
Ο κ. Σαμοϊλής Στέφανος. Απών.
Ο κ. Γάκης Δημήτριος. Παρών. 
Η κ. Διακάκη Μαρία. Απούσα.
Ο κ. Καραγιαννίδης Χρήστος. Παρών.
Ο κ. Τσακαλώτος Ευκλείδης. Παρών. 
Ο κ. Διαμαντόπουλος Ευάγγελος. Παρών. 
Ο κ. Γλέζος Μανώλης. Παρών. 
Ο κ. Πετράκος Αθανάσιος. Απών.
Ο κ. Δερμιτζάκης Κωνσταντίνος. Παρών. 
Η κ. Σταμπουλή Αφροδίτη. Παρούσα. 
Η κ. Γεωργοπούλου Έφη. Απούσα.
Η κ. Ουζουνίδου Ευγενία. Παρούσα. 
Η κ. Αμμανατίδου-Πασχαλίδου Ευαγγελία. Παρούσα. 
Ο κ. Παπαδημούλης Δημήτριος. Παρών. 
Κυρίες και κύριοι συνάδελφοι, υπάρχει ο απαιτούμενος από τον Κανονισμό αριθμός υπογραφόντων την αίτηση ονομαστικής ψηφοφορίας Βουλευτών. 
Συνεπώς διακόπτουμε τη συνεδρίαση για δέκα (10΄) λεπτά, σύμφωνα με τον Κανονισμό. 
(ΔΙΑΚΟΠΗ)
 (ΜΕΤΑ ΤΗ ΔΙΑΚΟΠΗ)</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Κυρίες και κύριοι συνάδελφοι, επαναλαμβάνεται η διακοπείσα συνεδρίαση. 
Δέχεστε να συμπτύξουμε τις προβλεπόμενες ονομαστικές ψηφοφορίες σε μία;</ChairmanSpeech> 
<Speech><Parlmember>ΟΛΟΙ ΟΙ ΒΟΥΛΕΥΤΕΣ</Parlmember>: Μάλιστα, μάλιστα.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Το Σώμα, λοιπόν, συμφώνησε ομοφώνως. 
Επομένως θα διεξαχθεί ονομαστική ψηφοφορία επί των άρθρων 1, 4, 5, 19, 20, 30, 38, 39, 43, 44, 48, 49 και επί της τροπολογίας με γενικό αριθμό 447 και ειδικό 53 του σχεδίου νόμου του Υπουργείου Ναυτιλίας και Αιγαίου: «Ανασυγκρότηση του Υπουργείου Ναυτιλίας και Αιγαίου και άλλες διατάξεις».
Οι αποδεχόμενοι τα άρθρα του νομοσχεδίου λέγουν «ΝΑΙ».
Οι μη αποδεχόμενοι τα άρθρα του νομοσχεδίου λέγουν «ΟΧΙ». 
Οι αρνούμενοι ψήφο λέγουν «ΠΑΡΩΝ».  
Καλούνται επί του καταλόγου ο κ. Ιορδάνης Τζαμτζής από τη Νέα Δημοκρατία και ο κ. Απόστολος Αλεξόπουλος από το ΣΥΡΙΖΑ-Ενωτικό Κοινωνικό Μέτωπο. 
Σας ενημερώνω, επίσης, ότι έχουν έρθει στο Προεδρείο τηλεομοιοτυπίες-φαξ συναδέλφων, σύμφωνα με το άρθρο 70 Α΄ του Κανονισμού της Βουλής, με τις οποίες γνωστοποιούν την ψήφο τους επί των συγκεκριμένων άρθρων του νομοσχεδίου και επί της τροπολογίας. Οι ψήφοι αυτές θα ανακοινωθούν και θα συνυπολογιστούν στην καταμέτρηση, η οποία θα ακολουθήσει. 
Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού προηγουμένως συμμετείχαν στο εκπαιδευτικό πρόγραμμα «Η Αρχή της Δεδηλωμένης από τον Τρικούπη στο σήμερα», που οργανώνει το Ίδρυμα της Βουλής, είκοσι οκτώ μαθητές και μαθήτριες και δύο εκπαιδευτικοί συνοδοί τους από το 2ο Γυμνάσιο Αχαρνών. 
Η Βουλή τούς καλωσορίζει. 
(Χειροκροτήματα απ’ όλες τις πτέρυγες της Βουλής)
 Παρακαλώ να αρχίσει η ανάγνωση του καταλόγου. 
(ΨΗΦΟΦΟΡΙΑ)
Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού προηγουμένως ξεναγήθηκαν στην έκθεση της αίθουσας «ΕΛΕΥΘΕΡΙΟΣ ΒΕΝΙΖΕΛΟΣ» και ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, τριάντα δύο μαθητές και μαθήτριες και τρεις εκπαιδευτικοί συνοδοί τους από το 2ο  Λύκειο Αγίας Παρασκευής. 
Η Βουλή τούς καλωσορίζει. 
(Χειροκροτήματα απ’ όλες τις πτέρυγες της Βουλής)
(Κατά τη διάρκεια της ψηφοφορίας την Προεδρική Έδρα καταλαμβάνει η ΣΤ΄ Αντιπρόεδρος της Βουλής κ. ΜΑΡΙΑ ΚΟΛΛΙΑ-ΤΣΑΡΟΥΧΑ )
 (ΜΕΤΑ ΚΑΙ ΤΗ ΔΕΥΤΕΡΗ ΑΝΑΓΝΩΣΗ ΤΟΥ ΚΑΤΑΛΟΓΟΥ)</ChairmanSpeech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Υπάρχει συνάδελφος, ο οποίος δεν άκουσε το όνομά του; Κανείς. 
Οι επιστολές, οι οποίες απεστάλησαν στο Προεδρείο από τους συναδέλφους, σύμφωνα με το άρθρο 70Α του Κανονισμού της Βουλής, καταχωρίζονται στα Πρακτικά.
(Οι προαναφερθείσες επιστολές καταχωρίζονται στα Πρακτικά και έχουν ως εξής:
                          (Να φωτογραφηθούν οι σελ. 142 και 143)</ChairmanSpeech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Κυρίες και κύριοι συνάδελφοι, σας ενημερώνω ότι έχει έλθει στο Προεδρείο επιστολή του συναδέλφου κ. Νικόλαου Σηφουνάκη, ο οποίος μας γνωρίζει ότι απουσιάζει από την ψηφοφορία και ότι αν ήταν παρών θα ψήφιζε  «ΝΑΙ» στην τροπολογία και σε όλα τα άρθρα εκτός του άρθρου 19.
Οι δε συνάδελφοι κύριοι Ιωάννης Ζερδελής, Χουσεΐν Ζεϊμπέκ, Στέφανος Σαμοΐλης και οι κυρίες Μαρία Διακάκη, Μαρίνα Χρυσοβελώνη, Ηρώ Διώτη, Ειρήνη Δούρου δεν θα παραβρεθούν στη σημερινή ονομαστική ψηφοφορία και μας γνωρίζουν ότι εάν ήταν παρούσες και παρόντες θα ψήφιζαν «ΟΧΙ».
Οι επιστολές αυτές, οι οποίες εκφράζουν πρόθεση ψήφου, θα καταχωρισθούν στα Πρακτικά της σημερινής συνεδρίασης, αλλά δεν συνυπολογίζονται στην καταμέτρηση των ψήφων.
(Οι προαναφερθείσες επιστολές καταχωρίζονται στα Πρακτικά και έχουν ως εξής:
                                (Να φωτογραφηθούν οι σελ. 145 ως 152)</ChairmanSpeech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού προηγουμένως ξεναγήθηκαν στην έκθεση της αίθουσας «ΕΛΕΥΘΕΡΙΟΣ ΒΕΝΙΖΕΛΟΣ» και ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, δεκαέξι μαθητές και μαθήτριες και πέντε εκπαιδευτικοί συνοδοί τους από το Γυμνάσιο Χάλκης του Νομού Δωδεκανήσων. Το σχολείο φιλοξενείται στο πλαίσιο εκπαιδευτικού προγράμματος που οργανώνει το Ίδρυμα της Βουλής.
Η Βουλή τούς καλωσορίζει. 
(Χειροκροτήματα απ’ όλες τις πτέρυγες της Βουλής)
Κυρίες και κύριοι συνάδελφοι, κηρύσσεται περαιωμένη η ψηφοφορία και παρακαλώ τους κυρίους ψηφολέκτες να προβούν στην καταμέτρηση των ψήφων και την εξαγωγή του αποτελέσματος.
(ΚΑΤΑΜΕΤΡΗΣΗ)
Κυρίες και κύριοι συνάδελφοι, μέχρι να ολοκληρωθεί η καταμέτρηση, προχωρούμε στην ημερήσια διάταξη. Μόνη συζήτηση επί της αρχής των άρθρων και του συνόλου της πρότασης νόμου αρμοδιότητας του Υπουργείου Εργασίας, Κοινωνικής Ασφάλισης και Πρόνοιας: «Για την κατάργηση της υπ’ αριθμ. 6/28-2-2012 Πράξης Υπουργικού Συμβουλίου και για την επανασύσταση «Οργανισμού Εργατικής Εστίας (ΟΕΕ)» και του «Οργανισμού Εργατικής Κατοικίας (ΟΕΚ)»».
Η πρόταση αυτή εμπίπτει στους περιορισμούς της παραγράφου 3 του άρθρου 73 του Συντάγματος. Θα ήθελα να υπενθυμίσω ότι σύμφωνα με τη διάταξη αυτή δεν εισάγεται προς συζήτηση πρόταση νόμου εφόσον συνεπάγεται εις βάρος του δημοσίου, των Οργανισμών Τοπικής Αυτοδιοίκησης ή άλλων νομικών προσώπων δημοσίου δικαίου δαπάνες ή ελάττωση εσόδων ή της περιουσίας τους για να δοθεί μισθός ή σύνταξη ή γενικά όφελος σε κάποιο πρόσωπο. 
Πρέπει να σας πω, όμως, ότι η πρακτική που ακολουθούμε όλα αυτά τα χρόνια είναι να συζητούμε αυτές τις προτάσεις νόμου, χωρίς βέβαια να προχωρούμε σε ψηφοφορία. Τις εισάγουμε γιατί έτσι δίνεται η δυνατότητα, με τη συζήτηση στη Βουλή, τα κόμματα, όλοι οι Βουλευτές αλλά και η Κυβέρνηση να πάρουν θέση σε σοβαρά ζητήματα, στα οποία αναφέρονται και επιχειρούν να ρυθμίσουν οι προτάσεις νόμου, όπως κάνει και η παρούσα. 
Από την πλευρά του ΣΥΡΙΖΑ-ΕΚΜ ορίζεται Κοινοβουλευτικός Εκπρόσωπος ο κ. Αλέξης Μητρόπουλος.
Από τους Ανεξάρτητους Έλληνες ορίζονται ειδικός αγορητής ο κ. Παύλος Χαϊκάλης και Κοινοβουλευτικός Εκπρόσωπος ο κ. Τέρενς Κουίκ. 
Από τη Χρυσή Αυγή ορίζονται Κοινοβουλευτικός Εκπρόσωπος ο Βουλευτής κ. Ηλίας Παναγιώταρος και ειδικός αγορητής ο Βουλευτής Μαγνησίας κ. Δημήτριος Κουκούτσης. 
Από την Κοινοβουλευτική Ομάδα του Κομμουνιστικού Κόμματος Ελλάδας ορίζεται Κοινοβουλευτικός Εκπρόσωπος ο κ. Χρήστος Κατσώτης.
Το λόγο έχει ο εισηγητής του ΣΥΡΙΖΑ-ΕΚΜ κ. Δημήτριος Στρατούλης.</ChairmanSpeech>
<Speech><Parlmember>ΔΗΜΗΤΡΙΟΣ ΣΤΡΑΤΟΥΛΗΣ</Parlmember>: Ευχαριστώ, κυρία Πρόεδρε. 
Θα ήθελα να ξεκινήσω με την απόλυτη καταδίκη από μεριάς του ΣΥΡΙΖΑ-Ενωτικό Κοινωνικό Μέτωπο των εγκληματικών ενεργειών που έγιναν σε βάρος μεταναστών εργατών γης στη Μανωλάδα, από ανθρώπους του ιδιοκτήτη της αγροτικής εκμετάλλευσης στην οποία εργάζονταν απλήρωτοι εδώ και έξι μήνες. 
Η εκτίμησή μας είναι ότι είναι απλά η κορυφή του παγόβουνου αυτό το γεγονός, το τι ακριβώς συμβαίνει από συγκεκριμένες εγκληματικές ομάδες στην περιοχή σε βάρος των εργατών γης, κυρίως μεταναστών. Δεν φτάνει η πολύ μεγάλη και ακραία εκμετάλλευση, δεν φτάνει ότι είναι «μαύρη», ανασφάλιστη εργασία, αλλά έχουμε και άσκηση βίας. Είναι εγκληματικές αυτές οι ενέργειες οι οποίες έγιναν. 
Θα κάνουμε οτιδήποτε είναι δυνατόν ως κόμμα και με πολιτικές και με άλλες πρωτοβουλίες, για να αποδοθεί δικαιοσύνη και να σταματήσουν αυτές οι παράνομες και εγκληματικές συμπεριφορές και λειτουργήσουν επιτέλους οι δημόσιοι ελεγκτικοί μηχανισμοί.
Το δεύτερο που ήθελα να πω είναι ότι πριν από δύο ώρες ανακοινώθηκε πως η κατανάλωση πετρελαίου θέρμανσης στη χώρα μας μειώθηκε το πεντάμηνο του φθινοπώρου-χειμώνα καθώς και τον πρώτο μήνα της άνοιξης κατά 68%. 
Η διαπίστωση και το ερώτημα ταυτόχρονα είναι αν άξιζε τον κόπο, για να εισπράξει το δημόσιο λόγω αυξημένου φόρου στο πετρέλαιο θέρμανσης λίγο λιγότερα από 100 εκατομμύρια ευρώ σε σχέση με πέρυσι, να καταδικαστούν στο κρύο εκατοντάδες χιλιάδες ή και εκατομμύρια συμπολίτες μας. Απαράδεκτη και κοινωνικά ανάλγητη ήταν η τότε απόφαση της Κυβέρνησης. Καλούμε, έστω και τώρα, αυτό το έγκλημα που έγινε σε βάρος των πιο αδύναμων στρωμάτων του λαού μας να σταματήσει. 
Όσον αφορά την παρούσα πρόταση νόμου που εισηγείται ο ΣΥΡΙΖΑ- Ενωτικό Κοινωνικό Μέτωπο, εμείς, κυρία Πρόεδρε, δεν αποδεχόμαστε το επιχείρημα πως, επειδή υπάρχει δαπάνη, δεν πρέπει να συζητηθεί και να γίνει ψηφοφορία. 
Και αυτό γιατί η έκθεση του Γενικού Λογιστηρίου του Κράτους δεν διαπιστώνει συγκεκριμένη δαπάνη. Αν διαπίστωνε συγκεκριμένη δαπάνη, θα την αποτύπωνε με ακρίβεια ή κατά προσέγγιση. Το έγγραφο του Υπουργείου που τη συνοδεύει ερμηνεύει την έκθεση αυτή λέγοντας ότι προσδιορίζει δημόσια δαπάνη. 
Επομένως, κατά τη γνώμη μας, θα πρέπει η Κυβέρνηση να πάψει να κρύβεται πίσω από το δάχτυλό της, δηλαδή πίσω από διαδικαστικά επιχειρήματα. Η Κυβέρνηση πρέπει να κουβεντιάσει επί της ουσίας και να κριθεί η πρόταση νόμου του ΣΥΡΙΖΑ και από τις πολιτικές δυνάμεις και από τους Βουλευτές και με την ψήφο τους. 
Η εκτίμησή μας είναι –θα μιλήσουν, βέβαια, οι συνάδελφοί μου Βουλευτές του ΣΥΡΙΖΑ και θα το τεκμηριώσουν και πολιτικά και νομικά- ότι όχι μόνο δαπάνη στο δημόσιο δεν προκαλείται από την αποκατάσταση του κατώτερου μισθού, των συλλογικών συμβάσεων εργασίας και την επανασύσταση των Οργανισμών Εργατικής Κατοικίας και Εργατικής Εστίας που προτείνουμε, αλλά θα γίνει το αντίθετο. Θα υπάρξουν επιπλέον έσοδα για το δημόσιο. Γιατί αύξηση του κατώτερου μισθού και αποκατάσταση των συλλογικών συμβάσεων εργασίας σημαίνει μεγαλύτερους μισθούς και μεγαλύτερα φορολογικά έσοδα του δημοσίου, μεγαλύτερα έσοδα της κοινωνικής ασφάλισης. 
Μια δεύτερη διαπίστωση που θέλουμε να κάνουμε είναι η εξής. Η πρόταση νόμου του ΣΥΡΙΖΑ για την επαναφορά του κατώτερου μισθού στα προ της μείωσής του επίπεδα, του θεσμού των συλλογικών συμβάσεων και των δύο αυτών οργανισμών κοινωνικής πολιτικής, του ΟΕΚ και της Εργατικής Εστίας, ήταν η πρώτη που υπέβαλε η Κοινοβουλευτική μας Ομάδα στις 10 Ιουλίου του 2012, αμέσως με την έναρξη λειτουργίας της Βουλής. 
Πήρε τον αύξοντα αριθμό 2, γιατί προηγούνταν μια πρόταση των Ανεξάρτητων Ελλήνων για άλλο θέμα και κυριολεκτικά έρχεται να συζητηθεί μετά από δέκα μήνες, ενώ συζητήθηκαν πάρα πολλές προτάσεις νόμου κομμάτων της Αντιπολίτευσης και της Συμπολίτευσης, που είχαν μεταγενέστερο αύξοντα αριθμό και κατατέθηκαν αργότερα. 
Τι διαπιστώσαμε, κυρία Πρόεδρε, κυρίες και κύριοι συνάδελφοι; Ότι η Κυβέρνηση έφερε την πρόταση νόμου –γιατί ουσιαστικά το Προεδρείο της Βουλής συνεννοείται με το Υπουργείο Εργασίας γι’ αυτά τα ζητήματα ή με το αρμόδιο Υπουργείο για το πότε θα φέρει πρόταση νόμου που έχει σχέση με την αρμοδιότητά του αμέσως μετά, αφού έκλεισε νομοθετικά όλα τα ζητήματα στα οποία ακουμπάει η πρόταση Νόμου μας. 
Αφού δηλαδή πριν από μία εβδομάδα περίπου η Κυβέρνηση ενταφίασε οριστικά τους Οργανισμούς Εργατικής Κατοικίας και Εργατικής Εστίας και τους ενέταξε στον ΟΑΕΔ έρχεται τώρα και λέει «αφού το τελείωσα νομοθετικά το θέμα, ας συζητηθεί και για γενικότερους λόγους η πρόταση του ΣΥΡΙΖΑ», χωρίς να έχει, όμως, κανένα αποτέλεσμα.
Επίσης, από την 1η Απριλίου ισχύει ο νέος τρόπος υπολογισμού του κατώτερου μισθού, δηλαδή δεν συμφωνείται ο κατώτερος εγγυημένος μισθός στη χώρα μας –όπως γινόταν μέχρι σήμερα- με την Εθνική Γενική Συλλογική Σύμβαση Εργασίας, που διαπραγματεύεται και υπογράφει η ΓΣΕΕ με τους εργοδοτικούς φορείς, αλλά αποφασίζει ο εκάστοτε Υπουργός Εργασίας ανεξέλεγκτα. 
Ο Υπουργός, λοιπόν, από την 1η Απριλίου μπορεί να αποφασίσει το όποιο επίπεδο μισθού και τις όποιες μειώσεις, ώστε, κατά τη δική μας γνώμη, να μπορεί να φτάσει τον κατώτερο μισθό εκεί που λέει το δεύτερο μνημόνιο, στη σελίδα 713 –ο νόμος με τον οποίο εγκρίθηκε το δεύτερο μνημόνιο- δηλαδή στα επίπεδα «ανταγωνιστικών» χωρών της Ελλάδας, όπως της Λετονίας, της Εσθονίας, της Βουλγαρίας, της Ρουμανίας, δηλαδή στα 150 ευρώ. 
Απόδειξη της εκτίμησής μας και του φόβου μας -ότι ουσιαστικά άλλαξε ο μηχανισμός προσδιορισμού του κατώτερου μισθού, για να αποφασίζει ανεξέλεγκτα ο Υπουργός Εργασίας, ακριβώς για να εφαρμοστεί αυτή η μνημονιακή δέσμευση περαιτέρω μείωσης του κατώτερου μισθού- είναι η ανακοίνωση που ήρθε από την Κυβέρνηση πριν από δέκα περίπου ημέρες για τα προγράμματα απασχόλησης νέων, όπου με σαφήνεια προβλέπεται ότι, για όσους μήνες διαρκούν αυτά τα προγράμματα και εργαστούν οι νέοι άνεργοι, θα αμείβονται με 460 ευρώ μεικτά το μήνα, εφόσον έχουν πτυχίο, και με 400 ευρώ εάν δεν έχουν πτυχίο, έναντι του κατώτερου μισθού που έχει μειωθεί στα 586 ευρώ μεικτά. Τι καλύτερη απόδειξη από αυτό; 
Αφού τα έκανε όλα αυτά η Κυβέρνηση, αφού θέσπισε το νέο τρόπο υπολογισμού του κατώτερου μισθού από τον Υπουργό Εργασίας, αφού ήδη με αποφάσεις για προγράμματα απασχόλησης κατέβασε τον κατώτερο μισθό ακόμα περισσότερο, έρχεται τώρα και λέει «αφού τα έκλεισα όλα αυτά τα ζητήματα, ας συζητήσουμε και την πρόταση νόμου του ΣΥΡΙΖΑ, που λέει να επανέλθει ο κατώτερος μισθός στα επίπεδα πριν από τη μείωσή του, δηλαδή στα 751 ευρώ μεικτά». Αυτό συνιστά πολιτικό αντικοινοβουλευτικό πραξικόπημα και μεθόδευση και θέλουμε να το επισημάνουμε και να το καταγγείλουμε. 
Επί της ουσίας, με το άρθρο 1 της πρότασης νόμου που καταθέσαμε λέμε ότι πρέπει να καταργηθεί η πράξη υπουργικού συμβουλίου με αριθμό 6, που πάρθηκε στις 28-2-2012 από τη μνημονιακή κυβέρνηση του κ. Παπαδήμου. Ποια απόφαση πάρθηκε τότε που εμείς τώρα ζητάμε να καταργηθεί;
Πρώτον, μειώθηκε ο κατώτερος μισθός κατά 22% για τους άνω των είκοσι πέντε ετών και κατά 32% για τους νέους κάτω των είκοσι πέντε ετών. Δηλαδή στα 586 ευρώ μεικτά πήγε ο κατώτερος μηνιαίος μισθός από 751 ευρώ μεικτά, που ήταν για τους άνω των είκοσι πέντε ετών, και 511 ευρώ μεικτά πήγε ο κατώτερος μισθός, από 751 ευρώ, για τους νέους κάτω των είκοσι πέντε ετών. 
Αυτό το τελευταίο θέλω να σχολιάσω. Τα παιδιά μας, οι φίλοι των παιδιών μας, τα ανίψια μας, αν βρουν δουλειά –διότι το 60% των νέων μέχρι είκοσι πέντε ετών είναι άνεργοι, είναι το μεγαλύτερο κομμάτι στη στρατιά του ενάμισι εκατομμυρίου ανέργων που δημιούργησαν οι μνημονιακές πολιτικές των κυβερνήσεων τα τρία τελευταία χρόνια- θα παίρνουν καθαρά 400 με 410 ευρώ το μήνα. 
Πρόκειται για γενοκτονία σε βάρος της νέας γενιάς. Όχι μόνο την ωθούν να φύγει στο εξωτερικό για να βρει δουλειά, αλλά ακόμα και αν βρει εδώ δουλειά, δεν της δίνουν τις προϋποθέσεις ούτε να ζήσει με αξιοπρέπεια ούτε να δημιουργήσει οικογένεια. Στην κυριολεξία δεν της δίνουν τις προϋποθέσεις για να κάνει οτιδήποτε.
Οι κατώτεροι μισθοί, λοιπόν, μειώθηκαν σ’ αυτό το επίπεδο. Μαζί με τον κατώτερο μισθό, όμως, μειώθηκαν και μια σειρά κοινωνικά επιδόματα που δίνονται από τον ΟΑΕΔ, που συνδυάζονται και συσχετίζονται με τον εκάστοτε κατώτερο μισθό. 
Μειώθηκε, δηλαδή, το επίδομα ανεργίας από 461 ευρώ σε 361 ευρώ το μήνα. Μειώθηκε το επίδομα μητρότητας, το επίδομα ασθένειας, η αποζημίωση για την υπερωριακή απασχόληση, διότι υπολογίζεται με βάση το μισθό. Και φυσικά μειώθηκαν και οι συντάξεις, διότι οι συντάξιμες αποδοχές καθορίζονται με βάση το μισθό που παίρνει ο καθένας. 
Όταν πέρασε αυτή η απόφαση ήταν πεντακόσιες χιλιάδες οι συμπολίτες μας που αμείβονταν με τον κατώτερο μισθό. Τώρα είναι πολλοί περισσότεροι αυτοί τους οποίους αφορά ό,τι έκανε η τότε μνημονιακή κυβέρνηση και συνεχίζει και η σημερινή.
Το δεύτερο που έγινε, με την απόφαση του Υπουργικού Συμβουλίου και με το άρθρο 1, ήταν ότι άλλαξε ο ν. 1876/1990 για τις συλλογικές συμβάσεις εργασίας και τη συλλογική διαπραγμάτευση. Είναι ο μόνος νόμος στην ιστορία της χώρας ο οποίος ψηφίστηκε και από τους τριακόσιους Βουλευτές της Βουλής και ο οποίος αγκαλιάστηκε, παρά τις επιμέρους ατέλειές του, από όλο το εργατικό συνδικαλιστικό κίνημα και από την ελληνική κοινωνία. 
Τι έγινε με την απόφαση αυτήν του Υπουργικού Συμβουλίου; Κατ’ αρχάς καταργήθηκε η μετενέργεια των συλλογικών συμβάσεων, όπως ίσχυε μέχρι τότε. Δηλαδή μέχρι τότε ίσχυε ότι αν μία συλλογική σύμβαση εργασίας διαρκεί για ένα ή δύο ή τρία χρόνια, όταν τελειώνει η ισχύς της, τυπικά για έξι μήνες εξακολουθούσαν να ισχύουν όλοι οι όροι της κι όταν τέλειωναν κι αυτοί οι έξι μήνες της λεγόμενης μετενέργειας, οι κανονιστικοί όροι της συλλογικής σύμβασης εργασίας γίνονταν στοιχείο της ατομικής σύμβασης εργασίας των εργαζομένων που αφορούσε κι ο εργοδότης θα μπορούσε να μειώσει το μισθό που  προέβλεπε η συλλογική σύμβαση εργασίας, μόνο αν αποδεχόταν ο εργαζόμενος να αλλάξει την ατομική σύμβαση εργασίας του.
Τώρα το εξάμηνο έγινε τρίμηνο και η μετενέργεια μεταλλάχθηκε. Με βάση αυτήν την απόφαση που πήρε το Υπουργικό Συμβούλιο, όταν τελειώνει η ισχύς της συλλογικής σύμβασης εργασίας εξακολουθεί να ισχύει για τρεις μήνες μόνο, αλλά, όταν τελειώνουν κι αυτοί οι τρεις μήνες, δεν γίνονται οι όροι της συλλογικής σύμβασης όροι της ατομικής σύμβασης εργασίας, όπως γινόταν μέχρι σήμερα, αλλά καταργούνται και ο εργαζόμενος πηγαίνει κατευθείαν, αν δεν έχει υπογραφεί νέα συλλογική σύμβαση –και ποιος εργοδότης θα υπογράψει, εφόσον του δώσατε τέτοιο «δώρο»;- στο βασικό μισθό της σύμβασής του συν τέσσερα μόνο επιδόματα απ’ όσα προέβλεπε η σύμβασή του. 
Βεβαίως, με την ίδια απόφαση του Υπουργικού Συμβουλίου, εκτός από τη μετενέργεια είχαμε και την αφαίρεση αρμοδιοτήτων του Οργανισμού Μεσολάβησης και Διαιτησίας, που ήταν «ο θεσμός ύστατης προσφυγής» των εργαζομένων και των συνδικάτων, όταν η εργοδοσία δεν ήθελε να υπογράψει συλλογική σύμβαση εργασίας. 
Επίσης έγινε και το εξής τρομερό, με αυτό το άρθρο 1 της απόφασης του Υπουργικού Συμβουλίου. Μπήκε, δηλαδή, απαγόρευση οποιασδήποτε αύξησης σε μισθό από συλλογική σύμβαση εργασίας και απαγόρευση χορήγησης των τριετιών, των αυξήσεων δηλαδή που θα προβλέπονταν επειδή θα συμπλήρωνε ο εργαζόμενος τριετίες ή του χρονοεπιδόματος που θα έπαιρνε αν συμπλήρωνε τον αντίστοιχο χρόνο τον οποίο ανέφερε η συλλογική σύμβαση εργασίας του, μέχρι να μειωθεί η ανεργία στη χώρα μας κάτω από το 10%.
Εάν λάβουμε υπ’ όψιν τις μελέτες του Ινστιτούτου Εργασίας της ΓΣΕΕ και άλλων οργανισμών οικονομικής και κοινωνικής έρευνας, που λένε ότι σε αυτά τα επίπεδα η ανεργία στη χώρα μας θα πέσει από το 2027 και μετά, αυτό σημαίνει ότι μέχρι το 2027 δεν υπάρχει ούτε ένα ευρώ αύξηση σε οποιονδήποτε μισθό από οποιαδήποτε συλλογική σύμβαση εργασίας. Άρα σημαίνει ότι δεν υπάρχουν συλλογικές συμβάσεις εργασίας.
Αυτά, λοιπόν, καταργήθηκαν με το άρθρο 1 ως πράξη υπουργικού συμβουλίου. Με το άρθρο 2 καταργήθηκαν οι δύο οργανισμοί, ο Οργανισμός Εργατικής Κατοικίας και ο Οργανισμός Εργατικής Εστίας, που κάλυπταν κοινωνικές πολιτικές. Καταργήθηκαν οριστικά και ενσωματώθηκαν ως υπηρεσίες στον ΟΑΕΔ, με καταργημένο ένα κομμάτι του έργου τους, δηλαδή το κατασκευαστικό, και με συρρικνωμένο το υπόλοιπο κομμάτι του έργου τους, που αφορούσε κοινωνικό τουρισμό, επιδότηση στεγαστικών δανείων, επιδότηση ενοικίων, επιδότηση αγοράς βιβλίων από εργαζόμενους, επιδότηση ψυχαγωγίας κ.λπ..
Τι αποτέλεσμα είχε αυτός ο νόμος και γιατί εμείς προτείνουμε την κατάργησή του και την επαναφορά στην προτέρα κατάσταση; 
Το αποτέλεσμα που είχε είναι ότι πλέον οι εργοδότες, αξιοποιώντας αυτό το θεσμικό πλαίσιο, δεν υπογράφουν συλλογικές συμβάσεις εργασίας -στις 15 Μαΐου λήγουν και οι τελευταίες σαράντα δύο κλαδικές συλλογικές συμβάσεις εργασίας- και γίνονται τα εξής δύο πράγματα: ή υπογράφονται επιχειρησιακές συμβάσεις εργασίας όχι με το συνδικάτο, αλλά με μία ένωση εργαζομένων, την οποία ελέγχει και συγκροτεί ο εργοδότης, ή οι εργοδότες πηγαίνουν κατευθείαν τους εργαζόμενους, αφού δεν υπάρχει συλλογική σύμβαση, σε ατομική σύμβαση εργασίας.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
 Δύο λεπτά ακόμη παρακαλώ, κυρία Πρόεδρε.
Το αποτέλεσμα είναι ότι το 60% των εργαζομένων της χώρας μας σήμερα δεν καλύπτεται από συλλογικές αλλά από ατομικές συμβάσεις εργασίας. Αν λήξουν και αυτές οι σαράντα δύο τελευταίες κλαδικές συμβάσεις στις 15 Μαΐου, η εκτίμηση του Ινστιτούτου Εργασίας της ΓΣΕΕ αλλά και άλλων οργανισμών είναι ότι μέχρι το τέλος της χρονιάς το 80% των εργαζομένων της χώρας μας θα αμείβονται με ατομικές συμβάσεις εργασίας.
 Η εμπειρία και η έρευνα δείχνει ότι όποιες ατομικές συμβάσεις εργασίας υπογράφονται αυτό το διάστημα προσεγγίζουν στον κατώτερο μισθό. Εκεί, δηλαδή, που ο κατώτατος μισθός αφορούσε το 10% των εργαζομένων, τώρα θα αφορά τη συντριπτική πλειοψηφία τους, διότι οι εργοδότες με τον εκβιασμό «ή υπογράφεις ατομική σύμβαση εργασίας που να προσεγγίζει ή να είναι ο κατώτερος μισθός ή απολύεσαι» εξασφαλίζουν αυτήν την εξέλιξη.
Για όλους αυτούς τους λόγους εμείς επιμένουμε στην πρότασή μας –και τελειώνω με αυτό- να επανέλθει ο κατώτερος μισθός στα 751 ευρώ, το επίδομα ανεργίας στα 461 ευρώ, να αποκατασταθεί πλήρως ο θεσμός των συλλογικών συμβάσεων εργασίας και να ανασυσταθούν οι δύο οργανισμοί κοινωνικής πολιτικής  και να αναβαθμιστεί το έργο τους. 
Διότι ο Οργανισμός Εργατικής Κατοικίας και ο Οργανισμός Εργατικής Εστίας κακώς καταργήθηκαν και η κατάργησή τους είναι έγκλημα οικονομικό, πολιτικό και κοινωνικό, διότι δεν επιβάρυναν ούτε με ένα ευρώ τον κρατικό προϋπολογισμό. Απλώς είχαν πολύ μεγάλα αποθεματικά και σίγουρα οι τοκογλύφοι, οι πιστωτές της χώρας σε αυτά απέβλεπαν. 
Προτείνουμε αυτές τις λύσεις για τρεις κυρίως λόγους.
Πρώτον, για λόγους κοινωνικής δικαιοσύνης, διότι από αυτά τα νομοθετήματα ζημιώθηκαν οι εργαζόμενοι και τα πιο αδύναμα στρώματα, αλλά ωφελήθηκαν οι μεγάλες επιχειρήσεις και οι πλούσιοι.
Δεύτερον, για λόγους επανεκκίνησης της οικονομίας, διότι με αποκατάσταση των μισθών των συλλογικών συμβάσεων θα αποκατασταθεί η αγοραστική δύναμη των εργαζομένων, θα κινηθεί η οικονομία, δεν θα κλείσουν μαγαζιά, θα ανοίξουν δουλειές, θα γίνουν επενδύσεις.
Τρίτον, για λόγους δημοκρατίας. Δεν μπορεί να μην ισχύει στη χώρα μας ό,τι ισχύει στην υπόλοιπη Ευρώπη, δηλαδή οι συλλογικές συμβάσεις εργασίας. Δεν μπορεί να έρχονται εδώ οι απατεώνες της τρόικας με τις γραβάτες και να ζητούν πράγματα για κατάργηση συλλογικών συμβάσεων εργασίας, τα οποία, αν τα έλεγαν στις χώρες τους, δεν θα τολμούσαν να κυκλοφορήσουν στο δρόμο.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ολοκληρώστε, παρακαλώ, κύριε Στρατούλη.</ChairmanSpeech>
<Speech><Parlmember>ΔΗΜΗΤΡΙΟΣ ΣΤΡΑΤΟΥΛΗΣ</Parlmember>: Ολοκληρώνω, κυρία Πρόεδρε.
Και δεν μπορεί να μην υπάρχουν συλλογικές συμβάσεις εργασίας, γιατί χωρίς αυτές δεν θα υπάρχουν συνδικάτα. Και χωρίς συνδικάτα δεν θα υπάρχει δημοκρατία.
Η πρόταση νόμου μας είναι δέσμευση για εμάς. Αν δεν περάσει σήμερα,  είναι δέσμευση για μία κυβέρνηση της Αριστεράς, η οποία το πρώτο που θα κάνει είναι αυτήν την πρόταση νόμου να την καταθέσει ως νομοσχέδιο στη Βουλή, για να αποκατασταθούν οι μισθοί, οι συλλογικές συμβάσεις εργασίας και η δημοκρατία σε αυτόν τον τόπο.
Ευχαριστώ πάρα πολύ.
(Χειροκροτήματα από την πτέρυγα του ΣΥΡΙΖΑ-ΕΚΜ)</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε, κύριε Στρατούλη.
Ο εισηγητής της Νέας Δημοκρατίας κ. Μενέλαος Βλάχβεης έχει το λόγο.</ChairmanSpeech>
<Speech><Parlmember>ΜΕΝΕΛΑΟΣ ΒΛΑΧΒΕΗΣ</Parlmember>: Ευχαριστώ, κυρία Πρόεδρε.
Κυρίες και κύριοι Βουλευτές, επί της πρότασης νόμου για την κατάργηση της υπ’ αριθμόν 6/28-2-2012 πράξης υπουργικού συμβουλίου και για την επανασύσταση των Οργανισμών Εργατικής Εστίας και Εργατικής Κατοικίας, η οποία κατατέθηκε στη Βουλή, θα ήθελα να πω ότι υπάγεται στους περιορισμούς του άρθρου 73 παράγραφος 3 του Συντάγματος, καθόσον συνεπάγεται δαπάνη ή ελάττωση εσόδων ή της περιουσίας τους, για να δοθεί μισθός ή σύνταξη ή γενικά όφελος σε κάποιο πρόσωπο σε βάρος του δημοσίου ή νομικού προσώπου δημοσίου δικαίου, όπως καταβολή αποζημιώσεων στα διοικητικά συμβούλια των οργανισμών, συνέχιση καταβολής εισφορών υπέρ Οργανισμών Εργατικής Εστίας και Εργατικής Κατοικίας, καταβολή υψηλότερων αποδοχών σε υπαλλήλους φορέων της γενικής κυβέρνησης και αύξηση των πόρων των ασφαλιστικών φορέων κύριας και επικουρικής ασφάλισης, λόγω των αυξημένων εισφορών ασφαλισμένου και εργοδότη. 
Όσον αφορά στο θέμα του κατώτατου μισθού, αυτός θα παραμείνει σταθερός μέχρι το τέλος του μεσοπρόθεσμου. Δημιουργείται, παράλληλα, νέος μηχανισμός καθορισμού του κατώτατου μισθού για όλη την οικονομία, με αποφασιστικότερο το ρόλο του κράτους και πάντα ύστερα από διαβούλευση με τους κοινωνικούς εταίρους. 
Όσον αφορά στο θέμα των συλλογικών διαπραγματεύσεων, προασπίσαμε τις ελεύθερες συλλογικές διαπραγματεύσεις σε όλα τα επίπεδα των συλλογικών συμβάσεων εργασίας, παρά την ύπαρξη του νέου μηχανισμού καθορισμού κατώτατου μισθού. Διασφαλίσαμε το εξής: η Εθνική Συλλογική Σύμβαση Εργασίας να διαπραγματεύεται ελεύθερα τον κάθε κανονιστικό όρο, μισθολογικό ή μη, ανεξάρτητα και πάνω από τους ελάχιστους νομοθετημένους μισθούς. 
Υπάρχει, παράλληλα, σαφής και ρητή κατοχύρωση της εργασίας σαράντα ωρών εβδομαδιαίως, ενώ προωθήσαμε την καλύτερη και πιο ευέλικτη οργάνωση του χρόνου εργασίας. Σε κάθε περίπτωση, η διευθέτηση του χρόνου εργασίας δεν θα γίνεται με ατομική συμφωνία και διευθυντικό δικαίωμα, αλλά μόνο με επιχειρησιακές ή κλαδικές συμβάσεις. 
Σχετικά με την επανασύσταση των Οργανισμών Εργατικής Εστίας και Εργατικής Κατοικίας, θα ήθελα να αναφέρω ότι με την κατάργηση των δύο αυτών οργανισμών έχει προκύψει μεγάλο οικονομικό όφελος για το δημόσιο, ενώ παράλληλα διασφαλίζονται οι θέσεις εργασίας των εργαζομένων στους οργανισμούς αυτούς. 
Όλα αυτά περιλαμβάνονται στο σχέδιο νόμου με τίτλο: «Αντιμετώπιση της παραβατικότητας στην Κοινωνική Ασφάλιση και στην αγορά εργασίας και λοιπές διατάξεις αρμοδιότητας του Υπουργείου Εργασίας και Κοινωνικής Ασφάλισης και Πρόνοιας» το οποίο ψηφίστηκε την προηγούμενη εβδομάδα στη Βουλή.
Οι δύο αυτοί καταργηθέντες οργανισμοί ενσωματώνονται πλέον στον ΟΑΕΔ, του οποίου επαναπροσδιορίζεται ο σκοπός, αφού στις δράσεις του οργανισμού μπαίνουν ορισμένες από εκείνες που ασκούσαν οι καταργηθέντες από 14-2-2012 με την παράγραφο 6 του άρθρου 1 του ν. 4046/2012 Οργανισμοί Εργατικής Εστίας και Κατοικίας, προκειμένου να είναι εφικτή και η εκπλήρωση των ανειλημμένων υποχρεώσεών του.
Λειτουργικά η ενσωμάτωση των δράσεων στον ΟΑΕΔ συντελείται με τη δημιουργία ενός λογαριασμού με την επωνυμία «Ενιαίος Λογαριασμός για την Εφαρμογή Κοινωνικών Πολιτικών», ο οποίος ενσωματώνει το Λογαριασμό Κοινωνικής Πολιτικής και τον παλαιότερο Λογαριασμό για την Απασχόληση και την Επαγγελματική Κατάρτιση. Έτσι, αναβαθμίζεται το σύστημα κοινωνικής προστασίας που έχει ο ΟΑΕΔ και εμπλουτίζεται με δραστηριότητες, όπως η αποπεράτωση των προγραμμάτων στέγης, η υλοποίηση του κοινωνικού τουρισμού, τα προγράμματα συμμετοχής σε κατασκηνώσεις, η επιδότηση ενοικίου, η λειτουργία βρεφονηπιακών σταθμών, η συνδρομή στη συλλογική οργάνωση και δράση του εργατικού δυναμικού.
Όσον αφορά το προσωπικό των δύο αυτών οργανισμών, αυτό μεταφέρεται με την ίδια σχέση εργασίας στον ΟΑΕΔ, ενώ είναι πλήρως διασφαλισμένες οι προσλήψεις του προσωπικού στους δύο αυτούς οργανισμούς, με βάση τους πίνακες από τον ΑΣΕΠ. Όσοι, επίσης, δυνάμει τελεσίδικων δικαστικών αποφάσεων κρίνεται ότι πρέπει να προσληφθούν στους δύο αυτούς οργανισμούς αυτοί προσλαμβάνονται από τον ΟΑΕΔ. Τέλος, εκκρεμείς δίκες των δύο αυτών οργανισμών συνεχίζονται από τον Οργανισμό Απασχόλησης Εργατικού Δυναμικού. Απαιτήσεις, υποχρεώσεις και πάσης φύσεως εκκρεμείς υποθέσεις που υφίστανται κατά την έναρξη ισχύος του νόμου μεταφέρονται από τα νομικά πρόσωπα στον ΟΑΕΔ.
Με τη συγχώνευση των δύο αυτών οργανισμών έχει επιτευχθεί ετήσια εξοικονόμηση χρημάτων ύψους 522.000 ευρώ. Με την ψήφιση των ρυθμίσεων το οικονομικό όφελος σε ετήσια βάση θα είναι ακόμα μεγαλύτερο. Το όφελος αρχίζει από την καταγγελία δεκάδων μισθωτηρίων συμβάσεων γραφείων του Οργανισμού Εργατικής Κατοικίας ανά την επικράτεια, όπου στεγάζονται οι περιφερειακές υπηρεσίες, με παράλληλη μεταστέγαση του προσωπικού και των αρχείων σε ιδιόκτητα κτήρια. Ενδεικτικά αναφέρω πως μόνο από την καταγγελία σαράντα περιπτώσεων υπάρχει ετήσιο οικονομικό όφελος γύρω στις 350.000 ευρώ, ενώ η διαδικασία συνεχίζεται με γοργούς ρυθμούς για πλήρη αξιοποίηση της δημόσιας περιουσίας.
Έχουμε καταφέρει να συνυπάρχει το κοινωνικό πρόσωπο του Οργανισμού Εργατικής Κατοικίας με τη βιωσιμότητά του. Στο εξής θα ισχύουν ενιαίοι και αντικειμενικοί κανόνες αντιμετώπισης των δικαιούχων, θα μειωθεί η γραφειοκρατία, ενώ διασφαλίζονται τα συμφέροντα του οργανισμού.
Ευχαριστώ πολύ.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε, κύριε Βλάχβεη.
Ο κ. Ιωάννης Κουτσούκος έχει το λόγο, ως ειδικός αγορητής του ΠΑΣΟΚ.</ChairmanSpeech>
<Speech><Parlmember>ΓΙΑΝΝΗΣ ΚΟΥΤΣΟΥΚΟΣ</Parlmember>: Ευχαριστώ, κυρία Πρόεδρε.
Είμαι υποχρεωμένος, κύριοι συνάδελφοι, να αναφερθώ στα θλιβερά γεγονότα που έγιναν χθες στην εκλογική μου περιφέρεια, στο Νομό Ηλείας, στη Μανωλάδα, όχι απλά για να τα καταδικάσω με τον πλέον απερίφραστο και κατηγορηματικό τρόπο, όπως πρέπει να κάνουμε όλοι μας, όταν υπάρχει η πιο άθλια εκμετάλλευση που μπορεί να συμβεί σε εργάτες γης -διότι θέλω να θυμίσω ότι κανένας δεν νομιμοποιείται να προσβάλλει την ανθρώπινη προσωπικότητα ούτε να κρατά δεδουλευμένες αποδοχές, ακόμα και των παράνομων εργατών που εκβιάζει- αλλά πολύ περισσότερο για να αναλάβουμε όλοι τις ευθύνες μας απέναντι στα συνεχώς οξυνόμενα φαινόμενα ρατσιστικής βίας. Πρόκειται για φαινόμενα τα οποία πολλές φορές δεν συνεγείρουν τα αντανακλαστικά μιας κοινωνίας που βρίσκεται στο περιθώριο και αντιμετωπίζει τα δικά της προβλήματα, τα οποία όμως, στο βαθμό που οξύνονται, τορπιλίζουν την κοινωνική συνοχή, το κλίμα εργασιακής ειρήνης και υπονομεύουν τα θεμέλια της δημοκρατίας μας.
Ήθελα, όμως, να προσθέσω πως δεν αρκεί να καταδικάζουμε αυτά τα φαινόμενα, όπως έκανε νωρίτερα και ο εισηγητής του Συνασπισμού, ο κ. Στρατούλης, αλλά πρέπει να αναλαμβάνουμε και τις ευθύνες μας και να βρίσκουμε λύσεις, λύσεις που να διασφαλίζουν τη νόμιμη απασχόληση αυτών των ανθρώπων, λύσεις που να διευκολύνουν την αγροτική παραγωγή.
Διότι πρέπει να θυμίσω, αγαπητοί συνάδελφοι, ότι μια από τις μεγάλες αντιφάσεις μέσα στις οποίες πορεύεται η ελληνική κοινωνία την περίοδο της κρίσης και του μνημονίου είναι ότι, την ώρα που έχουμε ένα εκατομμύριο διακόσιες χιλιάδες ανέργους και πάνω, έχουμε ταυτόχρονα χιλιάδες ξένους ανασφάλιστους εργάτες από διάφορες χώρες -από εκεί όπου υπάρχει πείνα, φτώχεια και κατατρεγμός- που έρχονται εδώ για ένα μεροκάματο.
Αποτελεί ευκαιρία να θυμίσω στο Σώμα πως η κυβέρνηση του ΠΑΣΟΚ είχε επεξεργαστεί πρόταση -την οποία συμπεριέλαβε σε νομοσχέδιο που συζητήθηκε το τελευταίο διάστημα, όταν ήταν πλέον η κυβέρνηση Παπαδήμου- η οποία ταυτόχρονα έδινε προσωρινή αναστολή απέλασης και δημιουργούσε δυνατότητα είσπραξης εσόδων στα ασφαλιστικά ταμεία, αν ο αγρότης αναλάμβανε την ευθύνη να δηλώσει ποιους απασχολεί για ένα μικρό διάστημα. Έτσι και το κράτος -που σήμερα δεν ξέρει ποιοι είναι αυτοί που είναι, γιατί οι περισσότεροι είναι παράνομοι- θα είχε στοιχεία για να κάνει τους απαραίτητους χειρισμούς για την απέλασή τους και, ταυτόχρονα, θα έμπαινε μια τάξη σε όλη αυτήν την ιστορία.
Τότε στη συγκυβέρνηση συμμετείχε η Νέα Δημοκρατία και ο ΛΑΟΣ. Οι εκπρόσωποί τους στην Επιτροπή Κοινωνικών Υποθέσεων όπου συμμετείχα -διότι είχα παραιτηθεί για τους λόγους που γνωρίζετε όλοι από τη θέση του Υφυπουργού- αντέδρασαν έντονα σ’ αυτήν την πρόταση, που θυμίζω ότι ήταν υπογεγραμμένη -γιατί ήταν σε σχέδιο νόμου του Υπουργείου Εργασίας- από τους αρμόδιους Υπουργούς Εσωτερικών και Δημόσιας Τάξης. Δηλαδή, είχαν αντιμετωπιστεί τα ζητήματα που θα μπορούσε να θέσει κανένας, ότι νομιμοποιούμε ξένους εργάτες και δίνουμε δικαιώματα.
Το θυμίζω, για να δούμε πώς θα αναλάβουμε τις ευθύνες μας να λύσουμε αυτό το θέμα, για να μην αρκούμαστε κάθε φορά σε καταγγελίες, όταν όλοι γνωρίζουμε ότι το σύνολο σχεδόν της αγροτικής παραγωγής -όχι μόνο οι φράουλες, αλλά και η σταφίδα και οι ελιές- συγκομίζεται κυρίως από ξένους εργάτες και για να προστατεύσουμε και την αγροτική μας παραγωγή, που είναι στην πρώτη γραμμή των εξαγωγών, να προστατεύσουμε τους έντιμους, γνήσιους αγρότες που μοχθούν από τους κάθε λογής τυχοδιώκτες που χρησιμοποιούν τέτοιες τακτικές.
Έρχομαι τώρα στα θέματα της πρότασης νόμου.
Κυρίες και κύριοι συνάδελφοι, μας δίνει τη δυνατότητα αυτή η πρόταση νόμου να τοποθετηθούμε υπεύθυνα σε δυο σοβαρά ζητήματα. Το ένα αφορά το πλαίσιο των συλλογικών συμβάσεων εργασίας, το Εργατικό Συλλογικό Δίκαιο στο σύνολό του, όπως διαμορφώθηκε ιστορικά και όπως κατέληξε μέσα από τις πράξεις νομοθετικού περιεχομένου, και το δεύτερο αφορά το θέμα των μηχανισμών προστασίας και υποστήριξης των εργαζομένων.
Οφείλω από την αρχή να κάνω ένα διαχωρισμό που έχει να κάνει με το ότι είναι άλλο πράγμα η θεωρητική μας προσέγγιση, αυτό που επιδιώκουμε, επιθυμούμε και θέλουμε, από εκείνο που πολλές φορές έρχεται ως αναγκαστική επιλογή, όπως έγινε με το ν. 4046/2012.
Διότι, αγαπητοί συνάδελφοι, μετά από σημαντικές παρεμβάσεις που για πρώτη φορά τέθηκαν σε επίπεδο Ευρώπης από την κυβέρνηση του ΠΑΣΟΚ τότε, η Ευρωπαϊκή Ένωση σχημάτισε μηχανισμούς που δεν είχε, για να δει πώς αντιμετωπίζουμε την κρίση. Διότι μέχρι τότε οι Ευρωπαίοι έλεγαν ότι είναι ένα φαινόμενο της Ελλάδας, «θα κόψουμε λίγες δαπάνες, θα βάλουμε λίγους φόρους, θα ισοφαρίσουμε τα δημοσιονομικά και θα βγούμε πέρα», χωρίς να εκτιμήσουν τις επιπτώσεις της ύφεσης που σκοτώνει.
Τότε, λοιπόν, η χώρα μας υπέγραψε μια μεγάλη δανειακή σύμβαση, με το γνωστό PSI, που ήταν το πρωτοφανές κούρεμα του δημοσίου χρέους, η μείωση δηλαδή ενός βάρους που θα είχαν τα παιδιά μας, και που έδωσε τη δυνατότητα να χρηματοδοτήσουμε την ελληνική οικονομία. Απ’ ό,τι θυμάμαι πρόχειρα, μέχρι τις εκλογές του Μαΐου και του Ιουνίου τα χρήματα που εισέρρευσαν ήταν περίπου 70 δισεκατομμύρια. Ταυτόχρονα, αναλάβαμε δεσμεύσεις πολύ σοβαρές και επίπονες για κοινωνικές ομάδες που σηκώνουν το βάρος της κρίσης και της εξόδου της χώρας μας απ’ αυτήν και ιδίως για τους εργαζόμενους.
Αποτέλεσμα, λοιπόν, αυτών των επιλογών ήταν να γίνει η παρέμβαση στις συλλογικές συμβάσεις εργασίας και να καταργηθούν οι δύο οργανισμοί. Το ερώτημα που τίθεται είναι αν θα μπορούσαμε να έχουμε αποφύγει κατά τη διαδικασία της διαπραγμάτευσης αυτές τις δύο επιλογές. Ίσως θα μπορούσαμε να το είχαμε αποφύγει. Αν, παραδείγματος χάριν, κάνουμε μία ιστορική αναδρομή και δούμε το διάγραμμα του πώς άνοιξε η ψαλίδα «δημόσια έσοδα-δημόσιες δαπάνες» την τελευταία δεκαετία μεγαλώνοντας τα ελλείμματα και το χρέος, καταλήγουμε πως θα μπορούσαμε να το είχαμε αποφύγει.
Θα μπορούσαμε να το είχαμε αποφύγει, εάν η Ευρώπη δεν είχε αυτήν την κοντόθωρη λογική και είχε αναπτύξει μηχανισμούς αντιμετώπισης της κρίσης. Θα μπορούσαμε να το είχαμε αποφύγει επίσης, αν εμείς -η κυβέρνησή μας, δηλαδή, όταν έγινε το 2009- δεν πίστευε ότι με κάποιες δημοσιονομικές παρεμβάσεις θα το αντιμετωπίσουμε και θα βγούμε γρήγορα στις αγορές. Θα έπρεπε να επισπεύσει τις διαρθρωτικές αλλαγές, θα έπρεπε να επισπεύσει και να απαιτήσει και αναπτυξιακά μέτρα. Ίσως θα μπορούσαμε να το έχουμε αποφύγει, αν συλλογικά ως κοινωνία μπορούσαμε να προβλέψουμε πού οδηγείται αυτή η χώρα και να πάρουμε σχετικές πρωτοβουλίες.
Εν πάση περιπτώσει, κάτω από τις δύσκολες αυτές συνθήκες έγινε αποδεκτή αυτή η επιλογή, που ήταν εκβιαστική, γιατί –θυμίζω- δεν ήταν μόνο οι ιδεολογικές εμμονές της τρόικας, που σε ένα βαθμό ήταν και τιμωρητικού χαρακτήρα για ορισμένες κοινωνικές ομάδες, αλλά ήταν και αυτοί οι οποίοι τροφοδοτούσαν με non paper την τρόικα και απαιτούσαν να παρέμβουμε στην επεκτασιμότητα των συλλογικών συμβάσεων, να παρέμβουμε στο λεγόμενο «μη μισθολογικό κόστος», να παρέμβουμε στη μετενέργεια, να πετσοκόψουμε τον ΟΜΕΔ κ.οκ.. Αυτά κατά καιρούς έχουν δει το φως της δημοσιότητας και υπάρχουν και καταγγελίες. 
Θέλω, λοιπόν, να θυμίσω ότι, επειδή δεν υπήρχαν αυτά, με δεδομένο ότι έβλεπε τότε η πολιτική ηγεσία του Υπουργείου Εργασίας το τσουνάμι που έρχεται, είχε επιχειρήσει να το αντιμετωπίσει με άλλου χαρακτήρα πρωτοβουλίες, όπως είναι οι εργασιακές συμβάσεις, που έδιναν τη δυνατότητα σε επίπεδο εργασιακού χώρου να υπάρξει συμφωνία εργοδότη-εργαζόμενου με βάση τις συνθήκες της κρίσης και να αυτορρυθμίσουν τα ζητήματα που θα διασφάλιζαν τις θέσεις εργασίας, το επίπεδο των αποδοχών και τη βιωσιμότητα της επιχείρησης. Και πολεμήθηκε αυτή η επιλογή παρ’ ότι τη νομοθετήσαμε. Πολεμήθηκε ιδεολογικά και πολιτικά από ορισμένους χώρους, ενώ θα μπορούσε να συγκροτήσει ένα κίνημα. 
Να θυμίσω επίσης την πρόταση του Υπουργείου Εργασίας για την κάρτα και την πληρωμή μέσω τραπεζών, που θα έδινε τη δυνατότητα ταυτόχρονα να έχουμε πληρωμές των εισφορών και να ξέρουμε ποιοι εργοδότες είναι τυπικά εντάξει και ποιοι ρέπουν προς τον αθέμιτο ανταγωνισμό, πράγμα το οποίο επίσης πολεμήθηκε από την πλευρά της εργοδοσίας και ακόμα, κύριε Υπουργέ, δεν έχει εφαρμοστεί. Είχαμε πει τότε ότι θα μπορούσαμε μέχρι και 10% μείωση των εργοδοτικών εισφορών να κάνουμε στις επιχειρήσεις που θα ήταν συνεπείς. 
Εν πάση περιπτώσει, είμαστε εδώ που είμαστε. Έχουμε μία παρέμβαση που ανατρέπει μία μεγάλη ιστορική κατάκτηση, το ν. 1876/1990, αποτέλεσμα μιας συνεχούς, διαρκούς προσπάθειας των συνδικαλιστικών οργανώσεων και των προοδευτικών δυνάμεων σε αυτόν τον τόπο και του αντίστοιχου συσχετισμού σε πολιτικό και κοινωνικό επίπεδο.
Ταυτόχρονα, έχουμε μία πολιτική που την υποστήριξαν, αγαπητοί συνάδελφοι, άνθρωποι τους οποίους πρέπει να τιμάμε όταν μιλούμε από αυτό το Βήμα για τους συνδικαλιστές, γιατί είμαστε σε μία εποχή κατά την οποία λοιδορείται το συνδικαλιστικό κίνημα.
Θυμίζω τη διετή συλλογική σύμβαση που υπέγραψε η ΓΣΕΕ με Πρόεδρο τον Λάμπρο Κανελλόπουλο και Γραμματέα τον Μήτσο Κωστόπουλο. Πώς αυτή λοιδορήθηκε και πώς υπονομεύτηκε από πολλούς, ενώ αποτέλεσε έναν πυλώνα στη διαδικασία των σχέσεων των εργατικών συνδικάτων με την εργοδοσία και έδωσε τη δυνατότητα και ζητήματα που έχουν να κάνουν με την άνοδο του βιοτικού επιπέδου, με θεσμούς συμμετοχής κ.λπ. να αντιμετωπίσουμε και η ελληνική οικονομία να πάει καλύτερα και να μπει στην ΟΝΕ με το σπαθί της και όχι χαριστικά, όπως λένε μερικοί.
Η ευθύνη μας είναι ότι δεν συνεχίσαμε μια τέτοια πολιτική, δεν μπήκαμε στα δύσκολα. Περιμέναμε να τα κάνουν άλλοι για εμάς. Έτσι, λοιπόν, τώρα έχουμε από τη μια μεριά ένα κουτσουρεμένο πλαίσιο στις συλλογικές διαπραγματεύσεις που από τη μία μεριά δίνει τη δυνατότητα σε μία Εθνική Συλλογική Σύμβαση, για όσους όμως την υπογράψουν -και ποιος εργοδότης θα πάει να υπογράψει όταν ξέρει ότι αναλαμβάνει ευθύνες να δώσει κάτι παραπάνω;- άρα έχουμε υπονόμευση και από την άλλη μεριά έχουμε κι ένα πλαίσιο Εθνικής Συλλογικής Σύμβασης για όλα τα υπόλοιπα εκτός από τα μισθολογικά, ένα κουτσουρεμένο πλαίσιο.
Η τοποθέτησή μου είναι καθαρή. Εμείς πρέπει να εξαντλήσουμε τα όρια και να προτρέψουμε –έχουμε την ευθύνη ως πολιτικά κόμματα- τους κοινωνικούς φορείς να το αξιοποιήσουν αυτό το εργαλείο. Μου δίνεται η ευκαιρία να αναφερθώ, μιας και πρόσφατα βάλαμε στους κοινωνικούς εταίρους -συνομιλητές ή ανταγωνιστές, όπως θέλετε πείτε το- και τον ΣΕΠΕ. Αυτοί που θέλουν να είναι στο χώρο των κοινωνικών εταίρων πρέπει να δείχνουν και την αντίστοιχη υπευθυνότητα όταν θα κάτσουν στο τραπέζι. Το πρώτο, λοιπόν, που πρέπει να κάνουμε είναι να επιδιώξουμε αυτό.
Το δεύτερο που πρέπει να κάνουμε είναι να προτρέψουμε για κλαδικές συμβάσεις που δημιουργούν αναχώματα και είχαμε αρκετές. Είκοσι δύο εν λειτουργία κλαδικές συμβάσεις υπάρχουν σήμερα.
Το τρίτο που πρέπει να κάνουμε –και εγώ θα επιμείνω, γιατί πολιτικά και ιδεολογικά έχουμε συμφέρον- είναι να οργανώσουμε το εργατικό συνδικαλιστικό κίνημα και τη γραμμή πάλης του στις εργασιακές συμβάσεις. Μπορεί να υπάρχει αντίλογος σε αυτό, το ξέρω. Θα μου πείτε: «εκεί παρεμβαίνει ο εργοδότης, εκβιάζει, υπάρχουν εργοδοτικά σωματεία».
Το ξέρω, αγαπητοί συνάδελφοι. Ταυτόχρονα, όμως, βάζεις και έναν κόσμο που είναι στο περιθώριο στην κίνηση, στη δράση και στη διεκδίκηση σε μία κοινωνία που παθητικοποιείται. 
Αγαπητοί συνάδελφοι, το μεγάλο ζήτημα για εμάς τους σοσιαλιστές στην Ελλάδα αλλά και τους Ευρωπαίους σοσιαλιστές, που υποτάχθηκαν στις νεοφιλελεύθερες επιλογές και τώρα ζουν τα αδιέξοδά τους, είναι πώς θα επαναφέρουμε το κοινωνικό κεκτημένο σε μία Ευρώπη της κρίσης. Αυτό έχει να κάνει, βεβαίως, και με εμάς, το ΠΑΣΟΚ. Και εμείς, επειδή στην προγραμματική συμφωνία συμπεριλάβαμε το ζήτημα της επαναφοράς του ευρωπαϊκού κεκτημένου στο Εργατικό Συλλογικό Δίκαιο, είμαστε υποχρεωμένοι να το ξαναθέσουμε στην αναθεώρηση της προγραμματικής συμφωνίας, όπως αποφασίσαμε στο συνέδριό μας.
Όσον αφορά τους δύο οργανισμούς, διασφαλίσαμε τις θέσεις εργασίας, δεν έγινε ούτε μία απόλυση. Δεν αξιοποιήσαμε, όμως, το προσωπικό. Έχουμε δηλαδή εκατοντάδες μηχανικούς να κόβουν χαρτιά και να δέχονται κοινό. Όχι ότι δεν τους χρειάζεται ο ΟΑΕΔ, αλλά μας είναι πιο χρήσιμοι αλλού. Γίνεται και μία τεράστια συζήτηση για την κινητικότητα, για τις απολύσεις, για τη μονιμότητα. Και, ξέρετε, αυτά για τη μονιμότητα τα λένε κάποιοι που έχουν εξασφαλίσει τη μονιμότητα των οικογενειών τους στην πολιτική, δεν τα λένε σοβαροί και υπεύθυνοι Βουλευτές. Εν πάση περιπτώσει, δεν βρίσκουμε τρόπο να αξιοποιήσουμε αυτούς τους μηχανικούς.
Η Κυβέρνηση έφερε τη νομοθετική ρύθμιση που ψηφίσαμε και ήμουν και εγώ εισηγητής από τη μεριά του ΠΑΣΟΚ, που δίνει τη δυνατότητα, μέσω δύο άρθρων, στον ΟΑΕΔ, αλλάζοντας το σκοπό του και δημιουργώντας έναν ειδικό λογαριασμό, να ασκήσει μερικές από τις δραστηριότητες των καταργημένων οργανισμών και να διαχειριστεί την περιουσία τους.
Σας λέω ότι υπάρχουν τεράστια ζητήματα μιας πολύ μεγάλης περιουσίας και σας λέω επίσης ότι υπάρχουν προγράμματα που ήταν σε εξέλιξη και πρέπει να διεκπεραιωθούν. Τα ζητήματα, λοιπόν, που παραμένουν και πρέπει να δούμε μέσω αυτού του μηχανισμού, που εγώ τον χαρακτήρισα μη μόνιμο, προσωρινό,  -γιατί πρέπει να σκεφτούμε πώς θα δημιουργήσουμε ένα φορέα χωρίς γραφειοκρατικό κόστος και εμπόδια, ο οποίος θα υλοποιήσει την πολιτική που πρέπει να ασκούμε σε αυτούς που έχουν περισσότερη ανάγκη και κυρίως στους εργαζόμενους- είναι πώς τα επιδοτούμενα δάνεια από τις τράπεζες θα εξυπηρετηθούν, γιατί πάνε οι εργαζόμενοι στις τράπεζες και τους λένε: «Να σου κάνω μετατροπή της σύμβασης, να σου τα πάω από τα εννέα στα δεκαπέντε χρόνια, αλλά θα χάσεις την επιδότηση του επιτοκίου». Είχα υπογράψει εγώ πριν παραιτηθώ από το Υπουργείο σχετική απόφαση. Δεν έχει υλοποιηθεί. 
Πρέπει να δούμε τι θα γίνει με τη ρύθμιση των οφειλών. Συζητάμε τώρα με την τρόικα για τη ρύθμιση των οφειλών των ασφαλιστικών εισφορών όσον αφορά στους φορολογούμενους. Υπάρχουν εργαζόμενοι που χρωστάνε στον ΟΕΚ και θέλουν να πάρουν τίτλους, αλλά δεν έχουν να πληρώσουν. Πρέπει να κάνουμε ρύθμιση.
Πρέπει να δούμε τι θα κάνουμε με το πρόγραμμα επιδότησης του ενοικίου, γιατί έχουμε ανθρώπους που δεν μπορούν να πληρώσουν τα ενοίκια, παρ’ ότι αυτά κατέβηκαν και έχουν γίνει πιο μικρά. 
Πρέπει να δούμε τι θα κάνουμε με το κατασκευαστικό των ώριμων έργων. Υπάρχουν μελέτες εγκεκριμένες, έτοιμα έργα για δημοπράτηση, οικόπεδα των μητροπόλεων, νομικών προσώπων, των δήμων, που τα είχαν δώσει ως παροχή.
Πρέπει να δούμε τι θα κάνουμε με τον κοινωνικό τουρισμό. Άκουσα την ανακοίνωση του Υπουργείου. Μα, για να δουλέψει ο κοινωνικός τουρισμός, θέλει προεργασία ενός έτους. Μακάρι να τα καταφέρουμε! Πρέπει να δούμε τι θα κάνουμε με τις κατασκηνώσεις των παιδιών. Πρέπει να δούμε τι θα κάνουμε με την ενίσχυση των συνδικάτων. Δεν μπορούμε να τα αφήσουμε σ’ αυτήν την κρίση, στο πλαίσιο της οποίας δεν μπορούν να εισπράξουν τις εισφορές. Τα έσοδα των οργανισμών ήταν οι εισφορές των εργαζομένων. 
Βεβαίως, χρειάζεται να γίνει και μία μελέτη, την οποία θα κάνουμε κάποια στιγμή που θα είμαστε σε θέση, προκειμένου να δούμε τις στεγαστικές ανάγκες των εργαζομένων. Θέλω να σας υπενθυμίσω ότι ο αείμνηστος Πρόεδρος του Εργατικού Κέντρου Αμαλιάδος, στην προσπάθειά του να φτιάξουμε εργατικές κατοικίες σε ένα οικόπεδο που μας είχε δώσει η Μητρόπολη, είχε ξαμοληθεί και μάζευε υπογραφές, γιατί δεν έβρισκε ανθρώπους που δεν είχαν ιδιόκτητη στέγη. Αφού μελετήσουμε κι αυτό το πρόβλημα, λοιπόν, δεν πρέπει να απορρίψουμε τη λογική ενός νέου προγράμματος.
Μ’ αυτές τις σκέψεις ήθελα, αγαπητοί συνάδελφοι, να συμβάλω στη συζήτηση που γίνεται με αφορμή αυτήν την πρόταση. Μακάρι τόσο μεγάλα ζητήματα να λύνονταν με μία νομοθετική πρωτοβουλία. Όμως δεν λύνονται, γιατί θέλουν άλλου είδους πολιτικές παρεμβάσεις.
Ευχαριστώ πάρα πολύ.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε κι εμείς.
Ο κ. Παύλος Χαϊκάλης, ειδικός αγορητής των Ανεξάρτητων Ελλήνων, έχει το λόγο.</ChairmanSpeech>
<Speech><Parlmember>ΠΑΥΛΟΣ ΧΑΪΚΑΛΗΣ</Parlmember>: Ευχαριστώ, κυρία Πρόεδρε.
Κύριοι συνάδελφοι, για να βάλουμε και λίγο γέλιο στη ζωή μας, θα ήθελα να πω το εξής. Μου αρέσει που έλεγε ο κ. Στρατούλης ότι αυτή η πρόταση νόμου περί της μη κατάργησης των δύο οργανισμών έχει τον αριθμό «2» και συζητιέται τώρα. Η πρόταση των Ανεξάρτητων Ελλήνων περί ιθαγένειας και κατάργησης του νόμου Ραγκούση, που είχε τον αριθμό «1», έχει συζητηθεί; Όχι, βέβαια. Ούτε πρόκειται να συζητηθεί. Αφού φέρουν κάποιον άλλο νόμο, αφού λυθεί το θέμα της ιθαγένειας, αφού κατά το δικό τους τρόπο αποφασίσουν τι θα κάνουν, πώς θα τα βολέψουν και πώς θα τα ελέγξουν τα πράγματα, τότε θα μας το φέρουν. Το ίδιο έγινε και με την πρόταση του ΣΥΡΙΖΑ.
Κύριοι συνάδελφοι, άκουσα και τον κ. Κουτσούκο προηγουμένως, ο οποίος είπε πολύ ωραία πράγματα, αλλά έξω από το συγκεκριμένο που συζητάμε σήμερα. Μίλησε, δηλαδή, περί συνδικαλιστικών οργανώσεων, περί του χρέους, το οποίο κόπηκε με το PSI. Απλώς ήθελα να σας ενημερώσω ότι με το PSI εξαφανίστηκαν ομόλογα ανθρώπων που τα είχαν μέσα στις τράπεζες από δουλειά και ιδρώτα χρόνων. Ξαφνικά εξαφανίστηκαν οικογένειες, χάθηκαν χρήματα  -κλάπηκαν, κατ’ εμέ- αλλά κατά τα άλλα έπεσε το δημόσιο χρέος, το οποίο είναι στα 550 δισεκατομμύρια ευρώ. Αυτό είναι ένα άλλο θέμα. Ας μην μπούμε, τέλος πάντων, τώρα σ’ αυτήν τη συζήτηση.
Επίσης είπατε ότι πρέπει να δούμε τι θα γίνει με τους δύο οργανισμούς, με την επιδότηση ενοικίου, κ.λπ.. Μα, τι σημαίνει «πρέπει να δούμε»; Φέρατε ένα νομοσχέδιο το οποίο ψηφίστηκε πριν από λίγες μέρες. Τώρα θα πρέπει να δούμε; Δεν ξέρατε όταν ψηφίζατε ως Κυβέρνηση; Δεν είστε πια αντιπολίτευση. Ως Κυβέρνηση, όταν το φέρνατε και το ψηφίζατε, δεν ξέρατε τι θα έπρεπε να έχετε δει; 
Καταργούμε, δηλαδή, οργανισμούς, τους βάζουμε σε έναν ΟΑΕΔ, ο οποίος γίνεται ένας τεράστιος γίγαντας –και ως γίγαντας σημαίνει ότι δεν μπορεί να ελεγχθεί, με όποιες συνέπειες υπάρξουν στο μέλλον για το θέμα του ΟΑΕΔ- και ξαφνικά λέμε ότι δεν έχουμε ακόμα προετοιμάσει το έδαφος για το πώς θα χειριστούμε αυτόν το μεγάλο γίγαντα. 
Φτιάξατε τον ΕΟΠΥΥ και επίσης δεν είχατε δει από πριν τι επρόκειτο να γίνει. Το ίδιο ισχύει και για τα ΚΕΠΑ. 
Γενικά, όμως, εγώ πιστεύω ότι όλο αυτό που ζούμε είναι ένα σενάριο που έχει αρχή και τέλος. Αποφασίστηκε, δηλαδή, να υπηρετήσουμε τις διαταγές της τρόικας, που θα εξαφανίσουν έναν ολόκληρο λαό. Απ’ αυτήν την άποψη, οφείλω να ευχαριστήσω τη Νέα Δημοκρατία και την Κυβέρνηση γενικότερα, διότι δεν αφήνει τα πράγματα να εξελιχθούν, αλλά δημιουργεί ανατροπές. Απ’ αυτήν την άποψη, αυτό το σενάριο έχει πολύ ενδιαφέρον, διότι δεν ξέρουμε αύριο τι θα μας συμβεί. 
Οι κοινωνικές αναταραχές οι οποίες υπάρχουν και οι ανατροπές από τη μία στιγμή στην άλλη, με τις οποίες βρισκόμαστε αντιμέτωποι καθημερινά, δημιουργούν ένα τέτοιο ύφος, που ξαφνικά σε φέρνει σε απόγνωση. Λες «δεν ξέρω τι θα μου ξημερώσει αύριο». Αυτό έχει ένα ενδιαφέρον. Κάνει τη ζωή μας πάρα πολύ όμορφη, πολύ ενδιαφέρουσα. Δεν ξέρεις για ένα παιδί που μεγαλώνει σήμερα ποιος θα είναι ο βασικός μισθός όταν θα φθάσει στα τριάντα του χρόνια και αν θα έχει μέλλον σ’ αυτήν τη χώρα. Χαίρεται ο γονιός που παντρεύτηκε και έκανε ένα παιδί. Και; Θα το μεγαλώσει, θα φτάσει αύριο να είναι είκοσι χρόνων, θα σπουδάσει. Βέβαια, το θέμα είναι αν θα τα καταφέρει να σπουδάσει και πού θα σπουδάσει. Και τι μέλλον έχει σ’ αυτήν τη χώρα αυτό το παιδί; Αυτό δεν το λογαριάζουμε. Το προσπερνάμε.
Όσον αφορά το σημερινό νέο, αυτό δεν το συζητάμε. Το «SPIEGEL» προηγουμένως έλεγε «μαζεύουμε όλη την ελίτ της Ευρώπης». Λέει «παλαιά είχαμε τους γκασταρμπάιντερ, τώρα μαζεύουμε την ελίτ της Ευρώπης», γιατί όλες οι χώρες στέλνουν στη Γερμανία το καλύτερο υλικό τους. Έτσι ακριβώς το χάσαμε τη δεκαετία του 1950. Θα το χάσουμε ξανά το 2013.
Όσον αφορά τις εργασιακές σχέσεις, για ποιες εργασιακές σχέσεις μιλάμε; Συζητάμε για εργασιακά θέματα, τη στιγμή που εργατολόγοι έχουν σκίσει τα χαρτιά τους.
Έχω άδικο, κύριε Μητρόπουλε;</Speech>
<Speech><Parlmember>ΑΛΕΞΙΟΣ ΜΗΤΡΟΠΟΥΛΟΣ</Parlmember>: Όχι.</Speech>
<Speech><Parlmember>ΠΑΥΛΟΣ ΧΑΪΚΑΛΗΣ</Parlmember>: Υπάρχει Εργατικό Δίκαιο σήμερα στην Ελλάδα; Υπάρχει διαιτησία; Υπάρχουν συλλογικές συμβάσεις; Υπάρχουν ατομικές και αυτές είναι με 450 ευρώ. Μάλιστα, έχουμε φθάσει στο επίπεδο να υπάρχουν δημοσιευμένες αγγελίες που μιλούν για τετράωρη εργασία με 150 ευρώ αμοιβή.</Speech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Μόνο εργοδοτικό δίκαιο υπάρχει.</Speech>
<Speech><Parlmember>ΠΑΥΛΟΣ ΧΑΪΚΑΛΗΣ</Parlmember>: Μόνο εργοδοτικό δίκαιο υπάρχει. Σωστά. Και «σπιτικό δίκαιο», όπως λέει ο κ. Καπερνάρος. Δηλαδή, κάνεις τα εγκλήματα, κλέβεις και μετά φεύγεις, πας σπίτι σου και τελείωσε η ιστορία.
Αυτή είναι η πολιτική την οποία χρησιμοποιούμε σήμερα. Συζητάμε αν ο μισθός είναι 450 ευρώ, 480 ευρώ, 586 ευρώ, κ.λπ.. Δηλαδή, αν ήταν 650 ευρώ, τι θα γινόταν; Αν ήταν 750 ευρώ, τι θα γινόταν; Μπορεί να ζήσει άνθρωπος σήμερα με 700 ευρώ; Να επανέλθουν, βεβαίως, οι μισθοί στην κατάσταση που ήταν προ του 2009. Εμείς χαιρετίζουμε κάτι τέτοιο και προτείνουμε, αν τα πράγματα αλλάξουν, να πάμε στην επαναφορά των μισθών προ του 2009. Όμως, ακόμα και με 750 ευρώ μπορεί να ζήσει άνθρωπος; 
Υπάρχει, λοιπόν, μέλλον σ’ αυτήν τη χώρα; Σε καμμία περίπτωση. Σήμερα ζούμε σε μία εργασιακή ζούγκλα, όπου ο καθένας προσπαθεί να επιβιώσει, όχι για να εξασφαλίσει μία θέση για τα προς το ζην, αλλά για να μπορεί να μαζέψει λεφτά για να πληρώσει το νοίκι του, την εφορία και το χαράτσι. Τίποτα άλλο. Δεν έχει άλλο στόχο στη ζωή του. Ο στόχος είναι πώς θα πληρώσει την εφορία και το χαράτσι.
Μέσα σ’ όλα αυτά έχουμε και τα προβλήματα με τους Οργανισμούς Εργατικής Κατοικίας και Εργατικής Εστίας και ουσιαστικά συζητάμε αν θα επιβαρυνθεί ή όχι το κράτος. Γιατί; Τα λεφτά είναι του κράτους; Αυτήν την περιουσία, η οποία αυτήν τη στιγμή πηγαίνει στον ΟΑΕΔ και τον γιγαντώνει, την είδαμε ποτέ να πούμε πόση είναι; Βγήκε κανένα πόρισμα; Αναφέρονται σε περιουσία 10 δισεκατομμυρίων ευρώ. Και; Θα το μάθουμε; Μπορεί να την ελέγξει κανείς; Μπορεί να ελέγξει κανείς ένα γίγαντα; Με τίποτα.
Λένε ότι ο ΟΑΕΔ θα είναι καθολικός διάδοχος των καταργηθέντων οργανισμών. Γιατί; Γιατί θα πρέπει να περνούν όλα από τον ΟΑΕΔ; Γιατί να μην υπάρχει ένας αυτοδιαχειριζόμενος φορέας, με παρεμβατικότητα του κράτους, που να ελέγχει πού πηγαίνουν τα λεφτά των εργαζομένων; Υπάρχουν αναρίθμητες εκκρεμότητες με τον Οργανισμό Εργατικής Κατοικίας για ολοκλήρωση κατοικιών. Υπάρχουν χιλιάδες παραχωρητήρια που δεν έχουν βγει. Υπάρχουν εκκρεμότητες για εγγραφή δεκάδων χιλιάδων δικαιωμάτων, για παρακολούθηση εκατό χιλιάδων δανείων του ΟΕΚ, για επιδοτήσεις ενοικίου, για στεγαστικά δάνεια από εμπορικές τράπεζες που δεν πρόκειται να πραγματοποιηθούν. Υπάρχουν χιλιάδες φαινόμενα και αυτά «θα πρέπει να τα δούμε», όπως είπε ο κ. Κουτσούκος.
Αν οι διακόσιοι μηχανικοί που ήταν στις αρμόδιες περιφερειακές υπηρεσίες του ΟΕΚ περάσουν κάτω από την ευθύνη μίας μικρής διαχειριστικής ομάδας του ΟΑΕΔ και καταργηθούν σε περιφερειακό επίπεδο, μπορείτε να μου πείτε τι θα γίνει; Τι θα γίνουν όλες αυτές οι παραπάνω εκκρεμότητες;
Εμείς έχουμε ταχθεί υπέρ της συνέχισης των υφιστάμενων δανειοδοτικών προγραμμάτων για επισκευή και απόκτηση πρώτης κατοικίας και για τη διεύρυνση των προγραμμάτων δανείων επισκευής κατοικιών στον τομέα ενεργειακής αναβάθμισης και ιδιαίτερα στις γεωγραφικές ζώνες όπου ορισμένες καιρικές συνθήκες έχουν ιδιαιτερότητες, όπως είναι η Μακεδονία.
Επίσης, είμαστε υπέρ της παραγωγής συγκροτημάτων οργανωμένης δόμησης με ποιοτική στέγη χαμηλού κόστους, δίνοντας έμφαση σε περιοχές με αυξημένο πρόβλημα έλλειψης στέγης.
Επίσης, είμαστε υπέρ της συνέχισης του προγράμματος επιδότησης ενοικίου. Έτσι μόνο θα μπορέσει να συνεχίσει να επιτελεί κοινωνική πολιτική με αυτόνομο λογαριασμό και περιουσία καθώς και με το έμπειρο προσωπικό του, που διαθέτει την απαραίτητη τεχνογνωσία.
Είμαστε υπέρ της ενασχόλησης με έργα συντήρησης των παλαιών οικισμών αλλά και με θέματα ενεργειακής ανακαίνισης και προσαρμογής στα κοινωνικά πρότυπα βελτίωσης της ενεργειακής απόδοσης και των ανανεώσιμων πηγών ενέργειας, αξιοποιώντας πλήρως προς το σκοπό αυτόν όλα τα διατιθέμενα κεφάλαια από την Ευρωπαϊκή Ένωση και την Ευρωπαϊκή Τράπεζα Επενδύσεων, που τοποθετούν στο κέντρο της προσοχής τους τα θέματα ενέργειας.
Η ακίνητη περιουσία του ΟΕΚ και του ΟΕΕ μένει ανεκμετάλλευτη και μπορεί να την εκμεταλλευθεί κάποιος και να χρησιμοποιηθεί για οποιονδήποτε άλλο σκοπό, παράνομο ή μη, όπως είναι η εκμετάλλευση εσόδων κ.λπ.. Θα μπορούσε να χρησιμοποιηθεί, επίσης, για την κάλυψη παροχής στέγης στους εργαζόμενους, μέσω των αντίστοιχων δράσεων που υπήρχαν.
Πολλοί είναι οι εργαζόμενοι του ΟΕΚ και του ΟΕΕ, οι οποίοι με τη μεταφορά τους στον ΟΑΕΔ εργάζονται εδώ και καιρό σε θέσεις που δεν ανταποκρίνονται στοιχειωδώς στα τυπικά προσόντα τα οποία διαθέτουν. Παραδείγματος χάριν, μηχανικός και με μεταπτυχιακές σπουδές εργάζεται σε καθαρά διοικητικό πόστο. Παράλληλα, δεν έχουν αλλάξει τα ζητούμενα απαραίτητα προσόντα στον κανονισμό λειτουργίας του ΟΑΕΔ. Παραδείγματος χάριν, αν η θέση άλφα απαιτούσε τυπικά προσόντα τεχνικής εκπαίδευσης διοικητικού λογιστικού, να γίνει προσθήκη τεχνικής εκπαίδευσης κοινωνικής εργασίας ή και τεχνικής εκπαίδευσης μηχανικών κ.οκ..
Σήμερα στη Δημόσια Διοίκηση υπάρχουν υπηρεσίες σε Υπουργεία, όπως το  ΥΠΕΚΑ και το Υπουργείο Ανάπτυξης, που έχουν άμεση ανάγκη κάλυψης κενών θέσεων αντίστοιχων προσόντων. Καμμία κίνηση δεν γίνεται για να ληφθεί υπ’ όψιν κάτι τέτοιο και να υπάρξει διευκόλυνση.
Οι Ανεξάρτητοι Έλληνες ήταν αντίθετοι προς την κατάργηση των δύο αυτών οργανισμών, καθώς για πάρα πολλά χρόνια αποτελούσαν φορείς παροχής αποτελεσματικών παροχών και υπηρεσιών στους δικαιούχους εργαζομένους. Ακόμη προσέφεραν κοινωνικές υπηρεσίες, χωρίς να επιβαρύνουν τον κρατικό προϋπολογισμό, γιατί τα έσοδα αυτά προέρχονταν από τους ίδιους τους εργαζόμενους και τους εργοδότες. 
Οι προσφορές αυτές ήταν σημαντικές για τους εργαζόμενους και για την ελληνική κοινωνία. Η ακίνητη περιουσία του πρώην Οργανισμού Εργατικής Κατοικίας και Εστίας δημιουργήθηκε αποκλειστικά και μόνο από εισφορές των εργαζομένων και εργοδοτών μέσα σε ένα πλαίσιο ανταποδοτικότητας και με στόχο την πλήρη παροχή υπηρεσιών και προγραμμάτων προς τους εργαζόμενους. Προσέφερε, παραδείγματος χάριν, την απόκτηση κατοικίας για τους εργαζόμενους. Έκανε πράξη το όνειρο κάθε οικογενειάρχη για την απόκτηση στέγης. Έδωσε σπουδαίο έργο στις κοινωνικές δράσεις με τα προγράμματά του. Προσέφερε ακόμη τη λειτουργία βρεφονηπιακών σταθμών και εξυπηρέτησε έτσι χιλιάδες παιδιά εργαζομένων. Διέθετε δελτία χειμερινών και θερινών παραστάσεων. 
Αυτό είναι ένα θέμα το οποίο πρέπει να δείτε, κύριε Υπουργέ. Προέρχομαι από ένα χώρο ο οποίος μαστίζεται αυτήν τη στιγμή. Τα εργατικά εισιτήρια ήταν πραγματικά ένα μεγάλο βοήθημα. Θα δείτε ότι τα έσοδα από πέρσι είναι μειωμένα, καθότι τα εργατικά εισιτήρια, που αποτελούσαν έναν πόρο στήριξης, έχουν εξαφανιστεί. Επίσης παρέχονταν στους εργαζομένους κοινωνικός τουρισμός και χιλιάδες βιβλία. 
Μιας και αναφέρθηκα στον κοινωνικό τουρισμό, να πω ότι άκουσα μία δήλωση του κ. Βρούτση, την οποία και συγκράτησα: «Η διατήρηση αυτού του θεσμού, έστω και σε μικρότερη κλίμακα από προηγούμενα έτη, συνιστά προτεραιότητα της κυβερνητικής πολιτικής». Δηλαδή, τι εννοούμε όταν λέμε «σε μικρότερη κλίμακα από τα προηγούμενα έτη»; Δεν θα έχει την ίδια βαρύτητα; Θα το κάνετε κατά το ήμισυ; 
Επίσης, θα ήθελα να ρωτήσω πότε θα ξεκινήσει αυτό το κατεπείγον πρόγραμμα του κοινωνικού τουρισμού. Είμαστε σχεδόν τέλη Απριλίου. Επίσης, πού θα πάει ο κόσμος να κάνει αίτηση; Σε ποια γραφεία; Είναι ο ΟΑΕΔ έτοιμος, έχει τέτοια υποδομή, για να δεχτεί μία τέτοια προσφορά αιτήσεων; Ακόμη, όπως σωστά είπε και ο κ. Κουτσούκος, ένα χρόνο χρειάζεται. Με ποια ξενοδοχεία θα γίνουν οι συμβάσεις; Ποια στελέχη θα μπουν; Ποιοι θα είναι οι δικαιούχοι; Ποιος θα τους ελέγξει; Ποιος θα μπορέσει να πάρει όλες αυτές τις αιτήσεις; Πού θα πάνε; Στο ΙΚΑ; Το ΙΚΑ παρέσχε μόνο τα γραφεία, δεν έχει τίποτα άλλο να κάνει. 
Όλα αυτά είναι θέματα τα οποία πρέπει να τα σκέφτεστε όταν βγάζετε ανακοινώσεις τέτοιου είδους. 
Εκείνο πάντως που έχω να πω σε όλη αυτήν την ιστορία, όπως και να το πάρει κανείς το πράγμα, για την ένωση των δύο οργανισμών -η οποία πρέπει να ξαναγίνει και σαφέστατα είμαστε υπέρ αυτής της πρότασης- όπως και να το δει κανείς, από οποιαδήποτε πλευρά -νομική, δεοντολογική, πολιτική- αυτοί οι δύο οργανισμοί πρέπει να επιστρέψουν πάλι στον αρχικό τους φορέα, που είναι οι εργοδότες, οι εργαζόμενοι, διότι πραγματικά όλοι του η περιουσία ανήκει μόνο σε αυτούς και σε αυτούς πρέπει να επανέλθει.
Σας ευχαριστώ πολύ.
(Χειροκροτήματα από την πτέρυγα των ΑΝΕΛ)</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε, κύριε Χαϊκάλη.
Το λόγο τώρα έχει ο κ. Δημήτριος Κουκούτσης, ειδικός αγορητής της Χρυσής Αυγής.</ChairmanSpeech>
<Speech><Parlmember>ΔΗΜΗΤΡΙΟΣ ΚΟΥΚΟΥΤΣΗΣ</Parlmember>: Ευχαριστώ, κυρία Πρόεδρε.
Σήμερα το πρωί είδαμε το θλιβερό θέαμα διάφορων λελέδων, ντιντήδων των βορείων προαστίων, οι οποίοι έχουν κάνει το μιζανπλί τους, έχουν φτιάξει τη φράντζα τους, προκειμένου να βγουν στα πρωινά δελτία, στα πρωινάδικα, στα δελτία των αφεντικών τους και να προσφέρουν υπηρεσίες στο ευρύτερο «δημοκρατικό τόξο». Πώς; Υβρίζοντας τη Χρυσή Αυγή. Υβρίζοντας τους Έλληνες εθνικιστές και προσπαθώντας να μας φορτώσουν τον κάθε κοτζάμπαση των επιδοτήσεων, που μόνο εθνικιστής δεν είναι.
Μιλήσατε και μίλησαν και το πρωί και διάφοροι ομιλητές για ρατσιστική βία. Σε ποια ρατσιστική βία αναφέρεστε; Διακόσιους αλλοδαπούς απασχολούσε ο κύριος αυτός στην περιοχή σας, κύριε Κουτσούκο. Δεν υπήρχε ΙΚΑ εκεί; Δεν υπήρχε ΣΕΠΕ; Δεν υπήρχαν ελεγκτικοί μηχανισμοί; Θέμα κονόμας ήταν, όχι θέμα ρατσισμού. Μακριά από εμάς αυτοί οι κοτζαμπάσηδες. Άλλωστε, δεν μας πλησίασαν και ποτέ. Αυτοί είναι της αρπαχτής. Είναι τα τρωκτικά των επιδοτήσεων. 
Καλά είπε ο κ. Κουτσούκος. Το ΠΑΣΟΚ έχει προσπαθήσει να λύσει το πρόβλημα των αλλοδαπών και των δικαιωμάτων τους, να τους έχει μόνιμα, με μόνιμη απασχόληση. Να τα ακούει ο ελληνικός λαός αυτό. Έκανε και νόμο -και το είπε πριν από είκοσι λεπτά- για την προστασία τους. Πολύ καλά έκανε. 
Καλούμαστε, λοιπόν, να συζητήσουμε σήμερα την πρόταση νόμου για την κατάργηση της πράξης υπουργικού συμβουλίου και την επανασύσταση των Οργανισμού Εργατικής Κατοικίας και Εργατικής Εστίας. 
Ως προς το άρθρο 1 με την πράξη υπουργικού συμβουλίου μειώθηκαν οι μισθοί και τα ημερομίσθια κατά 22% και μάλιστα στους κάτω των είκοσι πέντε ετών μειώθηκαν κατά 32%. Δηλαδή, με παρέμβαση της εκτελεστικής εξουσίας καταστρατηγήθηκε η Εθνική Γενική Συλλογική Σύμβαση Εργασίας, χωρίς, μάλιστα, να δικαιολογείται αυτή η βίαιη προσαρμογή των μισθών προς τα κάτω από την εφαρμογή των μνημονίων. Είχαμε, μάλιστα, το αντίθετο αποτέλεσμα από αυτό που αναγγέλθηκε. Δηλαδή, είχαμε αύξηση της ανεργίας αντί για μείωση, που δήθεν αποτελούσε και τον κύριο λόγο μείωσης των μισθών.
Η αγορά εργασίας στη χώρα μας έσπασε, με αποτέλεσμα τη στιγμή που μιλάμε όχι μόνο να μην μπορεί να επιβιώσει ένας εργαζόμενος του ιδιωτικού τομέα με πλήρη απασχόληση με τα 489 ευρώ καθαρά, αλλά να είναι και ανασφάλιστος κατά ένα τρίτο. Η επαίσχυντη αυτή πράξη περιόρισε εις βάρος των εργαζομένων τη δυνατότητα προσφυγής σε διαιτησία. Ακόμη χειρότερα, ανέστειλε την ισχύ διατάξεων νόμων, κανονιστικών πράξεων, συλλογικών συμβάσεων ή διαιτητικών αποφάσεων για αυξήσεις μισθών, μέχρι η ανεργία να περιοριστεί κάτω του 10%, δηλαδή εις το διηνεκές, αφού αυτήν τη στιγμή η ανεργία προσεγγίζει το 30%. «Ζήσε, Μάη μου, να φας τριφύλλι!».  Όνειρο απατηλό.
Άλλωστε, η Εθνική Γενική Συλλογική Σύμβαση Εργασίας αφορά τους εργαζομένους ιδιωτικού δικαίου, οπότε δεν υπάρχει σοβαρό δημοσιονομικό κόστος για το κράτος, εφόσον η πλειοψηφία των υπαλλήλων του είναι εργαζόμενοι του δημοσίου τομέα. 
Ως προς το άρθρο 2, η περιστολή δαπανών στην περίπτωση του Οργανισμού Εργατικής Εστίας αλλά και μια χρυσή προίκα που είχε, η οποία υπολογίζεται ότι αθροιστικά ανέρχεται στο ποσό του 1,4 δισεκατομμυρίου ευρώ, κρύβονται πίσω από την απόφαση της Κυβέρνησης να βάλει λουκέτο στους συγκεκριμένους φορείς. Επιπρόσθετα, στόχος είναι η απαλλαγή των ενσήμων από το βάρος χρηματοδότησης της κοινωνικής πολιτικής.
Θρυαλλίδα για τις εξελίξεις που οδήγησαν στο λουκέτο αποτέλεσε η απόφαση της τρόικας αφ’ ενός για μείωση του προσωπικού στο δημόσιο –γύρω στα χίλια τετρακόσια άτομα και οι δύο οργανισμοί- και αφ’ ετέρου για ελάφρυνση της επιβάρυνσης που προκύπτει για την οικονομία από τις κρατήσεις που πραγματοποιούνταν μέσω των ενσήμων. Ως γνωστόν, το βάρος των ενσήμων βαρύνει τόσο τον εργαζόμενο, ο οποίος ποτέ δεν απολαμβάνει ούτε απολάμβανε τα αντίστοιχα με το ύψος των εισφορών προνόμια, όσο και τον εργοδότη. Να μην το ξεχνάμε, να μαθαίνουμε και λίγο ιστορία. Το ’37 έγινε αυτό επί 4ης Αυγούστου. 
Αυτή η αλυσίδα, σύμφωνα με τις προτάσεις της τρόικας, επιβαρύνει δυσανάλογα την πραγματική οικονομία και, στην περίπτωση των δύο οργανισμών, βάρυνε καθοριστικά και την τύχη τους.
Σε ό,τι αφορά τον Οργανισμό Εργατικής Εστίας, το όφελος για το κράτος εκτιμάται ότι θα προέλθει, πέραν των περικοπών σε προσωπικό,  από την αναστολή των προγραμμάτων αναψυχής, δωρεάν εισιτήρια, κ.λπ. -βέβαια, οφείλω να ομολογήσω ότι συχνά είχαμε αμφιλεγόμενη αισθητική και καλλιτεχνική αξία- αλλά και των προγραμμάτων κοινωνικού τουρισμού.
Σε ό,τι έχει να κάνει με τον Οργανισμό Εργατικής Κατοικίας, δέλεαρ αποτέλεσε η σημαντική περιουσία που έχει στα χέρια του ο οργανισμός, είτε σε αποθεματικό είτε σε απαιτήσεις από δικαιούχους. 
Έτσι, υπολογίζεται ότι ο ΟΕΚ, ο οποίος δραστηριοποιείτο τόσο δανειοδοτώντας για την αγορά κατοικίας όσο και χρηματοδοτώντας για την ανέγερση κατοικιών με δικούς του μηχανισμούς και μελετητές, διέθετε ρευστότητα περί τα 400 εκατομμύρια ευρώ, ενώ οι απαιτήσεις του από δάνεια που έχει ήδη χορηγήσει ανέρχονται σε περίπου ένα δισεκατομμύριο ευρώ.
Στα δελτία κοινωνικού τουρισμού βασίζονταν χιλιάδες τσακισμένοι από την ύφεση πολίτες, προκειμένου να αποδράσουν έστω και για μία εβδομάδα από τη σκληρή πραγματικότητα. Η θυσία, όμως, του Οργανισμού Εργατικής Εστίας στο βωμό της νέας δανειακής σύμβασης βάζει ταφόπλακα όχι μόνο στα όνειρα των Ελλήνων για παραθερισμό, αλλά και σε χιλιάδες μικρομεσαίες ξενοδοχειακές επιχειρήσεις. 
Τα τελευταία χρόνια της κρίσης ο εσωτερικός τουρισμός ενισχυόταν σε μεγάλο βαθμό από το πρόγραμμα κοινωνικού τουρισμού. Δεκάδες χιλιάδες δωμάτια από τον Έβρο μέχρι την Κρήτη καταλαμβάνονταν από τους δικαιούχους. Το φετινό καλοκαίρι θα βρει ακόμα περισσότερους ανθρώπους εντός των τειχών των πόλεων. Πρόκειται για μια απαράδεκτη εξέλιξη, που θίγει άδικα όχι μόνο όσους χάνουν τη μοναδική τους ελπίδα για διακοπές, αλλά και εκείνους που απασχολούνται σε τουριστικές επιχειρήσεις. Για τον ξενοδοχειακό κλάδο αποτελεί κοινό μυστικό ότι το εν λόγω μέτρο θα είναι και το τελειωτικό χτύπημα για τα ξενοδοχεία, που είχαν λόγο ύπαρξης κυρίως χάρη στον εγχώριο κοινωνικό τουρισμό. 
Δύο φορείς που έσπρωξαν την κατάσταση λίγο παραπάνω προς τη σημερινή πραγματικότητα είναι ο ΣΕΒ -γιατί αυτός δεν θέλει να πληρώσει τις εισφορές του- και το ΙΚΑ, το οποίο έχει μεγάλο χρέος προς αυτούς τους οργανισμούς και ουσιαστικά διαγράφεται. 
Επίσης, τόσο ο ΟΕΚ όσο και ο ΟΕΕ ήταν υγιείς οργανισμοί με περιουσιακά στοιχεία και γεμάτα ταμεία, γιατί έχουν χτιστεί με τις εισφορές και τον ιδρώτα των Ελλήνων εργαζομένων. Καταλαβαίνουμε πως το κλείσιμο του ΟΕΚ και του ΟΕΕ είναι πραγματικό σκάνδαλο. Δικαιολογίες δεν υπάρχουν, αφού δεν είναι κρατικοδίαιτοι και επιπλέον προσφέρουν στο κοινωνικό σύνολο. Το κράτος πρόνοιας κατέρρευσε και φαίνεται πως οι τεχνοκράτες έχουν αλλεργία στις κοινωνικές παροχές. Οι άνθρωποι του μόχθου χάνουν τη δυνατότητα να στηριχθούν σε κάτι που οι ίδιοι στήριξαν για χρόνια και μάλιστα σε μια εποχή που η ανθρώπινη αξιοπρέπεια είναι μικρότερη από ένα νόμισμα. 
Οι υποστηρικτές της νεοφιλελεύθερης, αντιλαϊκής και κατά συνέπεια αντεθνικής πολιτικής βάλλουν κατά της προσπάθειας του κράτους να σταθεί αρωγός στο θεμελιώδες δικαίωμα της στέγασης. Το αποτέλεσμα αυτών των προσπαθειών του αδίστακτου και αντιλαϊκού κράτους των μνημονίων, ενός κράτους που μοναδικό του μέλημα είναι η ευημερία των αριθμών και των τραπεζών και η εξυπηρέτηση των συμφερόντων των διεθνών τοκογλύφων, είναι ότι τα τελευταία έτη για πρώτη φορά στην Ελλάδα συναντάμε τόσο μεγάλο αριθμό αστέγων. 
Η πολιτική των τελευταίων κυβερνήσεων στοχεύει στο να διαλύσει τον κοινωνικό ιστό στην Ελλάδα, τις παραδοσιακές σχέσεις της αλληλεγγύης, το πνεύμα της κοινότητας, την Ελλάδα των παιδικών μας χρόνων. 
Κυρίες και κύριοι, βιώνουμε το τέλος της Μεταπολίτευσης, τις τελευταίες πράξεις ενός δράματος που οδήγησε την πατρίδα μας στην οικονομική καταστροφή, διέλυσε τον εθνικό και κοινωνικό ιστό της χώρας, συνέτριψε τα ελληνικά ήθη και κάθε παραδοσιακή αξία. 
Η Μεταπολίτευση ξεκίνησε -και πρέπει να ακουστεί κάποτε εδώ πέρα- με μια μεγάλη εθνική τραγωδία, που αποτέλεσε ταυτόχρονα και εθνική προδοσία, χωρίς ποτέ οι πραγματικοί προδότες να λογοδοτήσουν για τα εγκλήματά τους. Όμως, ήταν λογικό, γιατί οι τότε προδότες έγιναν οι μετέπειτα σωτήρες μας. Ήταν οι ίδιοι πολιτικοί που έσπρωξαν τη χώρα στην τότε ΕΟΚ και υποσχέθηκαν στο λαό ευημερία, δηλαδή εύκολο χρήμα και κατανάλωση χωρίς μέτρο. 
Για να τηρήσουν αυτές τις υποσχέσεις, δανείστηκαν με τοκογλυφικούς όρους και δημιούργησαν μια τεράστια φούσκα δημοσίου χρέους, που δεν είχε προηγούμενο στη διεθνή οικονομική ιστορία. Ο λαός βολεύτηκε από αυτήν την κατάσταση. Άφησε τα σκάνδαλα και τη διαφθορά να εξελίσσονται μπροστά στα μάτια του, δεχόμενος κάθε τόσο ένα αντίδωρο ευτελούς αξίας, ένα διορισμό, μια υπόσχεση για δήθεν καλύτερες ημέρες, δηλαδή περισσότερο εύκολο χρήμα, περισσότερη διαφθορά, περισσότερη παρακμή. 
Όμως, εκείνες τις ημέρες της ευημερίας, εμείς οι Χρυσαυγίτες ήμασταν το περιθώριο, δηλαδή οι ακραίοι, οι φασίστες, οι ναζί, οι εγκληματίες, αν θέλετε, για το σύνολο των διεφθαρμένων μέσων που διαμορφώνουν την κοινή γνώμη στην Ελλάδα, των μεγαλοκαναλαρχών. 
Σήμερα, που τα πράγματα άλλαξαν, η κρίση της οικονομίας και η έλλειψη του πλούτου ξεδιάλυνε την αιθάλη που κάλυπτε τη συνείδηση των Ελλήνων. Έτσι, η Χρυσή Αυγή έγινε ελπίδα και σύνθημα στο στόμα εκατοντάδων χιλιάδων, ίσως τώρα και εκατομμυρίων, συμπατριωτών μας. Όμως, η Χρυσή Αυγή είναι κάτι πολύ περισσότερο από ένα κόμμα. Είναι η ελπίδα επιβίωσης του Ελληνισμού στους δύσκολους καιρούς που έρχονται. Είναι η μυστική φωνή του αίματος, που περνά απαράλλακτη μέσα από χιλιάδες χρόνια ιστορίας στο σήμερα, για να εγείρει τον Έλληνα, να αφυπνίσει τη συνείδησή του και να οδηγήσει το πεπρωμένο του. 
Η μορφή που έχει σήμερα το Κοινοβούλιο αποτελεί εικονική πραγματικότητα. Τα δεδομένα έχουν αλλάξει άρδην και οι πολιτικές δυνάμεις που αντιπαλεύουν την εξουσία είναι τρεις. Είναι οι φιλελεύθεροι μνημονιακοί και οι 
αριστεριστές, διεθνιστές. 
Η μόνη περίπτωση, όμως, για να επιζήσει και να επιβιώσει η χώρα μας, η πατρίδα μας, είναι να επικρατήσει η Χρυσή Αυγή. Γιατί; Διότι οι Φιλελεύθεροι επιδιώκουν τη διάλυση του εθνικού κράτους μέσω του μνημονίου και της οικονομικής υποδούλωσης στους διεθνείς τοκογλύφους και οι αριστεριστές θέλουν τη διάλυση του εθνικού κράτους μέσω του διεθνισμού, της εισβολής των λαθρομεταναστών και της απώλειας της εθνικής μας ταυτότητας χρησιμοποιώντας –νομίζοντας ότι έτσι πάνε κόντρα στο ρεύμα- τα ιδεολογήματα της νέας παγκόσμιας τάξης.
Θέλω να τονίσω ότι δεν υπάρχει ανάλογο ιστορικό προηγούμενο στην ευρωπαϊκή πολιτική. Όσοι μιλάνε για «Βουλή της Βαϊμάρης» πλανώνται οικτρά. Η Χρυσή Αυγή είναι ένα καθαρά ελληνικό πολιτικό φαινόμενο. Καμμία σχέση δεν έχει με άλλα κράτη και άλλες ιστορικές περιόδους. Είναι το λαϊκό εθνικιστικό κίνημα, από την επιτυχία του οποίου θα εξαρτηθεί και η επιβίωσή μας ως έθνος. 
Πολλοί από τους όψιμους υποστηρικτές μας –γιατί υπάρχουν και τέτοιοι, αφού λένε ότι η ισχύς ελκύει τις μάζες- είναι οι ίδιοι που για χρόνια μας έλεγαν: «Τι κάνετε; Νομίζετε ότι θα αλλάξετε τον κόσμο; Τι έγινε; Θα κινήσετε τη γη;». Κι όμως, όσοι ξεκίνησαν και συντήρησαν με αγώνα σκληρό αυτήν την προσπάθεια, αυτό ακριβώς πίστευαν και πιστεύουν, πως μόνο εμείς μπορούμε να αλλάξουμε τον κόσμο, μόνο εμείς μπορούμε να αλλάξουμε τη γη.
Ο μέγας Αρχιμήδης, συνοψίζοντας τη θεωρία των μοχλών, έλεγε μία φράση με υψηλό νόημα: «Δώστε μου ένα σταθερό σημείο και θα κινήσω τη γη». Το δικό μας σταθερό σημείο είναι η ιδεολογία μας, που είναι σταθερή σαν βράχος και γύρω της είναι ο σκληρός πυρήνας του κινήματος της Χρυσής Αυγής. Ο αγώνας μας βρίσκεται στην αρχή του και έχει μπροστά του σκληρό και ανηφορικό δρόμο. Είναι ο δρόμος της αρετής, είναι ο αρχαίος δρόμος. Όμως, στο τέλος αυτού του δρόμου και στο βάθος του δικού μας ορίζοντα ανατέλλει μια μεγάλη και ισχυρή Ελλάδα, μια νέα Χρυσή Αυγή του Ελληνισμού.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Κυρίες και κύριοι συνάδελφοι, έχω την τιμή να σας ανακοινώσω το δελτίο επίκαιρων ερωτήσεων της Παρασκευής 19 Απριλίου 2013.
Α. ΕΠΙΚΑΙΡΕΣ ΕΡΩΤΗΣΕΙΣ Πρώτου Κύκλου (Άρθρα 129 παράγραφοι 2 και 3,130 παράγραφοι 2 και 3 του Κανονισμού της Βουλής)
&#160;&#160;1. Η με αριθμό 1322/38/16-4-2013 επίκαιρη ερώτηση του Προέδρου της Κοινοβουλευτικής&#160;Ομάδας του&#160;Συνασπισμού Ριζοσπαστικής Αριστεράς&#160;- Ενωτικό Κοινωνικό Μέτωπο κ. Αλέξη Τσίπρα προς τον Πρωθυπουργό, σχετικά με το Ταμείο Αξιοποίησης Ιδιωτικής Περιουσίας του Δημοσίου.
2. Η με αριθμό 1325/16-4-2013 επίκαιρη ερώτηση του Βουλευτή Πιερίας της Νέας Δημοκρατίας κ. Γεωργίου Κωνσταντόπουλου προς τον Υπουργό Υγείας, σχετικά με την υποβάθμιση της Διεύθυνσης Ψυχικής Υγείας σε τμήμα με την επωνυμία «Τμήμα Ψυχικής Υγείας».
&#160;3. Η με αριθμό 1328/16-4-2013 επίκαιρη ερώτηση του Βουλευτή Νομού Αττικής των Ανεξάρτητων Ελλήνων κ. Παύλου Χαϊκάλη προς τον Υπουργό Ανάπτυξης, Ανταγωνιστικότητας, Υποδομών, Μεταφορών και Δικτύων, σχετικά με την πρόσληψη από τον Γενικό Γραμματέα Μεταφορών ως &#160;συμβούλου ατόμου για το οποίο εκκρεμεί ποινική δίωξη.
4. Η με αριθμό 1338/16-4-2013 επίκαιρη ερώτηση του Βουλευτή Εύβοιας του Λαϊκού Συνδέσμου - Χρυσή Αυγή κ. Νικόλαου Μίχου προς τους Υπουργούς Ανάπτυξης, Ανταγωνιστικότητας, Υποδομών, Μεταφορών και Δικτύων και Δημόσιας Τάξης και Προστασίας του Πολίτη, σχετικά με την αντιμετώπιση του φαινομένου της καταστροφής των υποδομών του δημοσίου από οργανωμένες ομάδες με σκοπό την αφαίρεση μετάλλων.
5. Η με αριθμό 1334/16-4-2013 επίκαιρη ερώτηση του Βουλευτή Τρικάλων της Δημοκρατικής Αριστεράς κ. Γεωργίου Κυρίτση προς τον Υπουργό Υγείας, σχετικά με την επαναλειτουργία του Παιδοκαρδιοχειρουργικού Κέντρου στο Νοσοκομείο Παίδων «Η Αγία Σοφία».
6. Η με αριθμό 1342/16-4-2013 επίκαιρη ερώτηση του Βουλευτή Β΄ Αθήνας του Κομμουνιστικού Κόμματος Ελλάδας κ. Σπυρίδωνος Χαλβατζή προς τον Υπουργό Δημόσιας Τάξης και Προστασίας του Πολίτη, σχετικά με τις συνθήκες που επικρατούν στα κέντρα κράτησης μεταναστών.
&#160;Β. ΕΠΙΚΑΙΡΕΣ ΕΡΩΤΗΣΕΙΣ Δεύτερου Κύκλου (Άρθρο 130 παράγραφοι 2 και 3 του Κανονισμού της  Βουλής)
1. Η με αριθμό 1326/16-4-2013 επίκαιρη ερώτηση του Βουλευτή Δωδεκανήσου της Νέας Δημοκρατίας κ. Βασιλείου Υψηλάντη προς τον Υπουργό Παιδείας και Θρησκευμάτων, Πολιτισμού και Αθλητισμού, σχετικά με την υποβάθμιση της οργανικότητας σε δημοτικά σχολεία των νησιών της Δωδεκανήσου.
2. Η με αριθμό 1331/16-4-2013 επίκαιρη ερώτηση του Βουλευτή Β΄ Αθήνας του Συνασπισμού Ριζοσπαστικής Αριστεράς - Ενωτικό Κοινωνικό Μέτωπο κ. Δημητρίου Στρατούλη προς τον Υπουργό Εργασίας, Κοινωνικής Ασφάλισης και Πρόνοιας, σχετικά με την απόλυση εκλεγμένου συνδικαλιστή στην εταιρεία «BRISTOL-MYERS SQUIBB Α.Ε.».
&#160;3. Η με αριθμό 1329/16-4-2013 επίκαιρη ερώτηση του Βουλευτή Β΄ Αθήνας των Ανεξάρτητων Ελλήνων κ. Ιωάννη Δημαρά προς τον Υπουργό Περιβάλλοντος, Ενέργειας και Κλιματικής Αλλαγής, σχετικά με την εγκατάλειψη του Πάρκου Περιβαλλοντικής Ευαισθητοποίησης «Αντώνης Τρίτσης».&#160;
4. Η με αριθμό 1339/16-4-2013 επίκαιρη ερώτηση του Βουλευτή Μεσσηνίας του Λαϊκού Συνδέσμου - Χρυσή Αυγή κ. Δημητρίου Κουκούτση προς τους Υπουργούς &#160; Οικονομικών και Ανάπτυξης, Ανταγωνιστικότητας, Υποδομών, Μεταφορών και Δικτύων, σχετικά με τις εργολαβικές διεκδικήσεις της κοινοπραξίας «ΜΟΡΕΑΣ Α.Ε.» από το ελληνικό δημόσιο.
&#160;5. Η με αριθμό 1335/16-4-2013 επίκαιρη ερώτηση του Βουλευτή Λάρισας της Δημοκρατικής Αριστεράς κ. Θωμά Ψύρρα προς τους &#160;Υπουργούς &#160;Αγροτικής Ανάπτυξης και Τροφίμων και Οικονομικών, σχετικά με τη συγχώνευση του Εθνικού Ιδρύματος Αγροτικής Έρευνας στον Ελληνικό Γεωργικό Οργανισμό «Δήμητρα».
&#160;6. Η με αριθμό 1343/16-4-2013 επίκαιρη ερώτηση της Βουλευτού Α΄ Αθήνας του Κομμουνιστικού Κόμματος Ελλάδας κ. Λιάνας Κανέλλη προς τον Υπουργό Εργασίας, Κοινωνικής Ασφάλισης και Πρόνοιας, σχετικά με τις ελλείψεις σε προσωπικό και μέσα στο Κέντρο Προστασίας του Παιδιού (ΚΠΠ).
&#160;7. Η με αριθμό 1327/16-4-2013 επίκαιρη ερώτηση του Ανεξάρτητου Βουλευτή Β΄ Αθήνας κ. Δημητρίου (Μίμη) Ανδρουλάκη προς τον Υπουργό Οικονομικών, σχετικά με τον κίνδυνο που διατρέχουν οι &#160;χώρες του ευρώ από την&#160;διακοπή της χρηματοδότησης των τραπεζών τους μέσω ELA από την Ευρωπαϊκή Κεντρική Τράπεζα.
Το λόγο έχει ο κ. Θωμάς Ψύρρας.</ChairmanSpeech> 
<Speech><Parlmember>ΘΩΜΑΣ ΨΥΡΡΑΣ</Parlmember>: Ευχαριστώ, κυρία Πρόεδρε. 
Εκφράζουμε τον αποτροπιασμό μας για τα γεγονότα στα χωράφια της φράουλας στη Μανωλάδα της Ηλείας. Εκεί, λοιπόν, όταν απλήρωτοι μετανάστες –ήταν από το Μπαγκλαντές και το Πακιστάν- ζήτησαν να πληρωθούν για τη δουλειά έξι μηνών, βρέθηκαν αντιμέτωποι με τους επιστάτες του αφεντικού, οι οποίοι δεν δίστασαν να ανοίξουν πυρ στα τυφλά τραυματίζοντας τουλάχιστον είκοσι ανθρώπους. 
Στην Ηλεία –και ίσως όχι μόνο εκεί- βασιλεύει μια απαράδεκτη κατάσταση για πολιτισμένη χώρα στον 21ο αιώνα. Υπάρχουν ιδιωτικοί καταυλισμοί μεταναστών, νεόπλουτοι μεγαλοπαραγωγοί που κερδοσκοπούν ανεξέλεγκτα πάνω σε ντόπιους και ξένους εργαζόμενους και εργοδότες που υποκινούν τη μια ομάδα εναντίον της άλλης. Επιπλέον σήμερα, είχαμε και μια επίθεση εναντίον δημοσιογράφων. 
Η Δημοκρατική Αριστερά καταδικάζει τα ρατσιστικά φαινόμενα και ζητάμε να ληφθούν άμεσα μέτρα για να αντιμετωπιστεί η απαράδεκτη κατάσταση που περιέγραψα. 
Και έρχομαι στην πρόταση νόμου που εισήγαγε ο ΣΥΡΙΖΑ, η οποία στην πραγματικότητα είναι ένα πακέτο δύο προτάσεων. Το πρώτο σκέλος έχει μια πρόταση νόμου που αφορά τα εργασιακά και το δεύτερο σκέλος είναι μια πρόταση για την επανασύσταση του Οργανισμού Εργατικής Κατοικίας και του Οργανισμού Εργατικής Εστίας.
Να ξεκινήσω από το πρώτο σκέλος που αφορά τα εργασιακά. Ο ΣΥΡΙΖΑ ζητά άμεση λήψη μέτρων αποκατάστασης των κατώτερων εγγυημένων μισθών και ημερομισθίων και αποκατάστασης των συλλογικών θεσμών του εργατικού δικαίου, συλλογικές συμβάσεις. 
Πρέπει να αντιληφθούμε το εξής: Αν κάποιος δει μεμονωμένα τα εργασιακά μέτρα, σαφέστατα δεν μπορεί να διαφωνήσει. Ποιος θα μπορούσε να διαφωνήσει για την ύπαρξη εγγυημένων μισθών, για μεροκάματα, για παροχή επιδομάτων, για συλλογικές συμβάσεις; Μεμονωμένα, όμως, αυτά τα μέτρα δεν μπορούν να  υπάρξουν τουλάχιστον αυτήν τη στιγμή. Εντάσσονται πάντα μέσα σε ένα συγκεκριμένο πλαίσιο. Και αυτό το πλαίσιο το ορίζει η διεθνής συγκυρία, η ενδημική κρίση, οι συμβατικές υποχρεώσεις που ήδη έχει αναλάβει η Ελλάδα. Οι υποχρεώσεις που προκύπτουν από το ν.4046 είναι τέτοιες και τόσες, που αντιλαμβανόμαστε ότι δεν είναι δυνατό να καταργηθούν με μια μονοκοντυλιά. 
Αν, λοιπόν, τοποθετηθούν αυτά τα ζητήματα μέσα σε ένα τέτοιο πλαίσιο αντιλαμβανόμαστε ότι το να ζητούμε να το αλλάξουμε ακριβώς με μια μονοκοντυλιά, με ένα νομοσχέδιο μάλλον μας λείπει η στοιχειώδη αίσθηση ενός ρεαλισμού. 
Αυτά τα ζητήματα πλέον, δεν λύνονται ούτε διά μαγείας με μια κατάργηση, με μια καταγγελία ή με μια αναστολή. Χρειάζεται ένας ρεαλισμός ο οποίος απορρέει  από το σεβασμό πάνω στις συμβατικές υποχρεώσεις της χώρας. 
Έρχομαι στο δεύτερο σκέλος, το οποίο αφορά την επανασύσταση του Οργανισμού Εργατικής Εστίας και του Οργανισμού Εργατικής Κατοικίας. Οι δυο αυτοί οργανισμοί έχουν μια μακρά ιστορία, εβδομήντα χρόνων και πλέον. Είναι οργανισμοί οι οποίοι προσέφεραν πάρα-πάρα πολλά στην ελληνική κοινωνία, πάρα πολλά στην ανάπτυξη της ελληνικής κοινωνίας και ιδίως της υπαίθρου και των περιαστικών κυρίως περιοχών. Αντιμετωπίστηκαν με έναν περίεργο τρόπο. Αρχικά έγινε λόγος για συγχώνευση και όχι για κατάργηση αυτών των οργανισμών. Τελικά, με την παράγραφο 6, του άρθρου 1, του ν.4046/2012 επήλθε η τελική κατάργηση τους. 
Η Δημοκρατική Αριστερά είχε επανειλημμένως εκφράσει τη διαφωνία της για την κατάργηση αυτών των δύο οργανισμών. Αυτοί οι δύο οργανισμοί έπρεπε να έχουν διατηρηθεί. Θα έπρεπε να έχουν αναζητηθεί άλλου είδους λύσεις και όχι η ουσιαστική τους κατάργηση. Δεν υπάρχει αμφιβολία, το ξανατονίζω ότι το έργο που επιτελούσαν ήταν θεμελιώδες. Προγράμματα κοινωνικού τουρισμού, στεγαστική πολιτική για τις ευάλωτες κοινωνικές ομάδες, επιδότηση ενοικίου, επιδότηση επιτοκίων και τα λοιπά. 
Ας έρθουμε, όμως, στα σημερινά πράγματα. Σύμφωνα με το σχέδιο νόμου του Υπουργείου Εργασίας, Κοινωνικής Ασφάλισης και Πρόνοιας για την αντιμετώπιση της παραβατικότητας στην κοινωνική ασφάλιση και στην αγορά εργασίας που ψηφίστηκε στις 2 Απριλίου –πρόσφατα δηλαδή- ο ΟΑΕΔ μετατρέπεται σε Ενιαίο Φορέα Άσκησης Κοινωνικής Πολιτικής και καθίσταται -και πρέπει να το τονίσουμε- καθολικός διάδοχος των καταργηθέντων οργανισμών. Υπεισέρχεται πλέον, σε όλα τα δικαιώματα και σε όλες τις υποχρεώσεις τους. 
Τελικά, η πρόταση του ΣΥΡΙΖΑ έρχεται σε μια στιγμή πρωθύστερη. Μόλις πριν από λίγες μέρες ψηφίστηκε ο νόμος και ορίζεται πλέον ο ΟΑΕΔ ως καθολικός διάδοχος. Και πλέον, πρέπει να δούμε πώς θα αντιμετωπίσουμε τη συγκεκριμένη κατάσταση. Μακάρι να είχαμε πλέον τη δυνατότητα να μην είχε συμβεί εκείνο που συνέβη με την κατάργηση των οργανισμών. 
Ζητούμενο, λοιπόν, είναι τώρα αυτήν τη στιγμή και γρήγορα-γρήγορα, γιατί ήδη υπάρχει ένα πελώριο πρόβλημα, να ασκήσει επιτυχώς τις κοινωνικές πολιτικές που είχε ο Οργανισμός Εργατικής Εστίας και ο Οργανισμός Εργατικής Κατοικίας. Και υπάρχουν μια σειρά από πολύ σημαντικές εκκρεμότητες. 
Από την πλευρά του Οργανισμού Εργατικής Εστίας υπάρχουν τα υποβληθέντα αιτήματα για τα προγράμματα του κοινωνικού τουρισμού του 2011 και του 2012. Πρέπει να ολοκληρωθεί η εκκαθάριση που δεν έχει γίνει. Υπάρχει η ολοκλήρωση της διαδικασίας της εκκαθάρισης των θεατρικών επιχειρήσεων που αφορούσε κεντρικές και παιδικές σκηνές στην Αθήνα και στην επαρχία πάλι την περίοδο 2011 και 2012. 
Όμως, τα μεγαλύτερα προβλήματα αφορούν κυρίως τον Οργανισμό Εργατικής Κατοικίας, του οποίου οι εκκρεμότητες είναι ιδιαίτερα σημαντικές και σε πολλές περιπτώσεις νομίζω δυσεπίλυτες. 
Τα δανειοδοτικά προγράμματα ίσως είναι το μεγαλύτερο πρόβλημα, γιατί πρέπει να ληφθεί μέριμνα για τη ρύθμιση των δανείων του ΟΑΕΔ. Οι συμπολίτες μας που έλαβαν δάνεια μέσω του Οργανισμού Εργατικής Κατοικίας είναι σε μια κατάσταση απόγνωσης. Αδυνατούν να καταβάλλουν τις δόσεις του δανείου τους και λόγω της οικονομικής κρίσης και γιατί δεν έχει προβλεφθεί καμμιά διαδικασία προκειμένου να διευκολυνθούν στην αποπληρωμή των δανείων για χρηματική καταβολή των οφειλομένων. Δεν ξέρω αν οι τωρινές ρυθμίσεις περιλαμβάνουν κάποιους από αυτούς. Αλλά είναι  εντελώς διαφορετικό πράγμα. Μιλάμε για τα κατασκευαστικά προγράμματα, για τις εκκρεμότητες που σχετίζονται με την κατασκευή οικισμών ή τις εκκρεμότητες που αφορούν τα οριστικά παραχωρητήρια. 
Υπάρχει το ζήτημα της ακίνητης περιουσίας. Υπάρχουν εκατόν σαράντα επτά αγορασμένα οικόπεδα εντός και εκτός σχεδίου πόλεως και εβδομήντα οκτώ παραχωρηθέντα οικόπεδα εντός και εκτός σχεδίου πόλεως από δήμους ή φορείς του δημοσίου. Αυτά επιβαρύνονται με διαπιστωμένες εκκρεμότητες που σχετίζονται με απαλλοτριώσεις, με τροποποίησης σχεδίων πόλεων, με πράξεις εφαρμογής, με χρήσεις γης κ.λπ. 
Συνεπώς, αντιλαμβανόμαστε ότι ένας καθολικός διάδοχος του ΟΑΕΔ έχει να κάνει πάρα πολύ δουλειά και σε θεσμικό επίπεδο, για να μη μπλεχτούν ακόμη περισσότερο τα πράγματα και οδηγηθούμε στην ταλαιπωρία πάρα πολλών ανθρώπων. 
Άλλωστε πρόσφατα μετά από προσφυγή δικαιούχων που κατατέθηκε στο Συνήγορο του Πολίτη, υπήρξε μια προσπάθεια από τη δική του την πλευρά, μια πρόταση από το Συνήγορο του Πολίτη, ώστε οι δικαιούχοι που οδηγούνται στην απόγνωση καθώς δεν μπορούν να καταβάλουν το τίμημα, να διευκολυνθούν. 
Οι προτάσεις αυτές είναι. Να συνεκτιμούνται όλα τα στοιχεία των δανειοληπτών, δηλαδή διάστημα ανεργίας, εισοδηματικά κριτήρια, οικογενειακά κριτήρια, ύψος δανεισμού κ.λπ. για να υπάρξουν λύσεις. Να υιοθετηθεί μια περίοδος χάριτος τουλάχιστον για τέσσερα χρόνια για τους δανειολήπτες οι οποίοι βρίσκονται σε ανεργία. Και να επανεκκινήσει το ειδικό διαρκές πρόγραμμα κατ’ εξαίρεση παροχή στεγαστικής συνδρομής σε άτομα με ιδιαίτερα έντονες κοινωνικές και οικονομικές ανάγκες, σε άγαμες μητέρες, το οποίο δεν έχει υλοποιηθεί για τουλάχιστον δύο χρόνια αφήνοντας αυτήν την κατηγορία των πολιτών χωρίς καμμία παροχή σε μια τόσο κρίσιμη περίοδο.
Νομίζουμε ότι πρέπει να υιοθετηθούν οι προτάσεις του Συνηγόρου του Πολίτη καθώς είναι δίκαιες και κοινωνικά επιβεβλημένες. 
Ωστόσο, εκείνο που επίσης πρέπει να επισημάνουμε είναι ότι εκφράζουμε το φόβο μας ότι ενδεχομένως ο ΟΑΕΔ και λόγω δομής δεν θα μπορέσει να επιτελέσει συνολικά το έργο, το οποίο παρήγαγαν οι δύο αυτοί οργανισμοί. 
Και πρέπει να είμαστε ιδιαίτερα προσεκτικοί και εσείς, κύριε Υπουργέ,  στις υπουργικές αποφάσεις οι οποίες θα ακολουθήσουν και θα αφορούν την οργάνωση του ΟΑΕΔ, για να μπορέσει να ανταποκριθεί στο κοινωνικό έργο, το οποίο έδιναν οι δύο προηγούμενοι οργανισμοί.
Σας ευχαριστώ.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε και εμείς.
(ΜΕΤΑ ΤΗΝ ΚΑΤΑΜΕΤΡΗΣΗ)
Κυρίες και κύριοι συνάδελφοι, έχω την τιμή να σας ανακοινώσω το αποτέλεσμα της διεξαχθείσης ονομαστικής ψηφοφορίας:
Ψήφισαν συνολικά 268 Βουλευτές. 
Επί του άρθρου 1.
Υπέρ του άρθρου, δηλαδή «ΝΑΙ», εψήφισαν 176 Βουλευτές. 
Κατά του άρθρου, δηλαδή «ΟΧΙ», εψήφισαν 89 Βουλευτές. 
«ΠΑΡΩΝ» εψήφισαν 3 Βουλευτές. 
Συνεπώς το άρθρο 1 έγινε δεκτό όπως τροποποιήθηκε από τον κύριο Υπουργό κατά πλειοψηφία. 
Επί του άρθρου 4.
Υπέρ του άρθρου, δηλαδή «ΝΑΙ», εψήφισαν 176 Βουλευτές. 
Κατά του άρθρου, δηλαδή «ΟΧΙ», εψήφισαν 91 Βουλευτές. 
«ΠΑΡΩΝ» εψήφισε 1 Βουλευτής. 
Συνεπώς το άρθρο 4 έγινε δεκτό κατά πλειοψηφία. 
Επί του άρθρου 5.
Υπέρ του άρθρου, δηλαδή «ΝΑΙ», εψήφισαν 176 Βουλευτές. 
Κατά του άρθρου, δηλαδή «ΟΧΙ», εψήφισαν 91 Βουλευτές. 
«ΠΑΡΩΝ» εψήφισε 1 Βουλευτής. 
Συνεπώς το άρθρο 5 έγινε δεκτό όπως τροποποιήθηκε από τον κύριο Υπουργό κατά πλειοψηφία. 
Επί του άρθρου 19.
Υπέρ του άρθρου, δηλαδή «ΝΑΙ», εψήφισαν 116 Βουλευτές. 
Κατά του άρθρου, δηλαδή «ΟΧΙ», εψήφισαν 151 Βουλευτές. 
«ΠΑΡΩΝ» εψήφισε 1 Βουλευτής. 
Συνεπώς το άρθρο 19 δεν έγινε δεκτό όπως τροποποιήθηκε από τον κύριο Υπουργό. 
(Χειροκροτήματα)
Επί του άρθρου 20. 
Υπέρ του άρθρου, δηλαδή «ΝΑΙ», εψήφισαν 156 Βουλευτές. 
Κατά του άρθρου, δηλαδή «ΟΧΙ», εψήφισαν 111 Βουλευτές. 
«ΠΑΡΩΝ» εψήφισε 1 Βουλευτής. 
Συνεπώς το άρθρο 20 έγινε δεκτό ως έχει κατά πλειοψηφία. 
Επί του άρθρου 30. 
Υπέρ του άρθρου, δηλαδή «ΝΑΙ», εψήφισαν 155 Βουλευτές. 
Κατά του άρθρου, δηλαδή «ΟΧΙ», εψήφισαν 111 Βουλευτές. 
«ΠΑΡΩΝ» εψήφισαν 2 Βουλευτές. 
Συνεπώς το άρθρο 30 έγινε δεκτό ως έχει κατά πλειοψηφία. 
Επί του άρθρου 38. 
Υπέρ του άρθρου, δηλαδή «ΝΑΙ», εψήφισαν 155 Βουλευτές. 
Κατά του άρθρου, δηλαδή «ΟΧΙ», εψήφισαν 111 Βουλευτές. 
«ΠΑΡΩΝ» εψήφισαν 2 Βουλευτές. 
Συνεπώς το άρθρο 38 έγινε δεκτό, όπως τροποποιήθηκε από τον κύριο Υπουργό, κατά πλειοψηφία. 
Επί του άρθρου 39. 
Υπέρ του άρθρου, δηλαδή «ΝΑΙ», εψήφισαν 155 Βουλευτές. 
Κατά του άρθρου, δηλαδή «ΟΧΙ», εψήφισαν 110 Βουλευτές. 
«ΠΑΡΩΝ» εψήφισαν 3 Βουλευτές. 
Συνεπώς το άρθρο 39 έγινε δεκτό, όπως τροποποιήθηκε από τον κύριο Υπουργό,  κατά πλειοψηφία. 
Επί του άρθρου 43. 
Υπέρ του άρθρου, δηλαδή «ΝΑΙ», εψήφισαν 156 Βουλευτές. 
Κατά του άρθρου, δηλαδή «ΟΧΙ», εψήφισαν 109 Βουλευτές. 
«ΠΑΡΩΝ» εψήφισαν 3 Βουλευτές. 
Συνεπώς το άρθρο 43 έγινε δεκτό ως έχει κατά πλειοψηφία. 
Επί του άρθρου 44. 
Υπέρ του άρθρου, δηλαδή «ΝΑΙ», εψήφισαν 154 Βουλευτές. 
Κατά του άρθρου, δηλαδή «ΟΧΙ», εψήφισαν 111 Βουλευτές. 
«ΠΑΡΩΝ» εψήφισαν 3 Βουλευτές. 
Συνεπώς το άρθρο 44 έγινε δεκτό, όπως τροποποιήθηκε από τον κύριο Υπουργό, κατά πλειοψηφία. 
Επί του άρθρου 48. 
Υπέρ του άρθρου, δηλαδή «ΝΑΙ», εψήφισαν 156 Βουλευτές. 
Κατά του άρθρου, δηλαδή «ΟΧΙ», εψήφισαν 109 Βουλευτές. 
«ΠΑΡΩΝ» εψήφισαν 3 Βουλευτές. 
Συνεπώς το άρθρο 48  έγινε δεκτό ως έχει  κατά πλειοψηφία. 
Επί του άρθρου 49. 
Υπέρ του άρθρου, δηλαδή «ΝΑΙ», εψήφισαν 156 Βουλευτές. 
Κατά του άρθρου, δηλαδή «ΟΧΙ», εψήφισαν 111 Βουλευτές. 
«ΠΑΡΩΝ» εψήφισε 1 Βουλευτής. 
Συνεπώς το άρθρο 49 έγινε δεκτό, όπως τροποποιήθηκε από τον κύριο Υπουργό,  κατά πλειοψηφία. 
Επί της τροπολογίας με γενικό αριθμό 447 και ειδικό 53. 
Υπέρ της τροπολογίας, δηλαδή «ΝΑΙ» εψήφισαν 154 Βουλευτές. 
Κατά της τροπολογίας, δηλαδή «ΟΧΙ» εψήφισαν 113 Βουλευτές. 
«ΠΑΡΩΝ» εψήφισε 1 Βουλευτής. 
Συνεπώς η τροπολογία με γενικό αριθμό 447 και ειδικό 53 έγινε δεκτή κατά πλειοψηφία και εντάσσεται στο νομοσχέδιο ως ίδιον άρθρο, σύμφωνα με το παρακάτω πρωτόκολλο ονομαστικής ψηφοφορίας:
(Να φωτογραφηθεί το πρωτόκολλο σελ. 220α)</ChairmanSpeech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια – Τσαρουχά</Parlmember>): Εισερχόμαστε στην ψήφιση του ακροτελεύτιου άρθρου.
Ερωτάται το Σώμα: Γίνεται δεκτό το ακροτελεύτιο άρθρο;</ChairmanSpeech> 
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech> 
<Speech><Parlmember>ΔΕΣΠΟΙΝΑ ΧΑΡΑΛΑΜΠΙΔΟΥ</Parlmember>: Κατά πλειοψηφία.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Το ακροτελεύτιο άρθρο έγινε δεκτό κατά πλειοψηφία. 
Συνεπώς το νομοσχέδιο του Υπουργείου Ναυτιλίας και Αιγαίου: «Ανασυγκρότηση του Υπουργείου Ναυτιλίας και Αιγαίου και άλλες διατάξεις» έγινε δεκτό κατά πλειοψηφία επί της αρχής και επί των άρθρων.
Η ψήφισή του στο σύνολο αναβάλλεται για άλλη συνεδρίαση. 
Επανερχόμεθα στη συζήτηση της πρότασης νόμου. 
Το λόγο έχει ο ειδικός αγορητής του Κομμουνιστικού Κόμματος κ. Χρήστος Κατσώτης.</ChairmanSpeech> 
<Speech><Parlmember>ΧΡΗΣΤΟΣ ΚΑΤΣΩΤΗΣ</Parlmember>: Ευχαριστώ, κυρία Πρόεδρε. 
Η Κυβέρνηση επικαλείται το άρθρο 73 του Συντάγματος, που προβλέπει ότι κάθε πρόταση που έχει δαπάνη υπόκειται σε περιορισμό. Δηλαδή οι εργαζόμενοι και τα λαϊκά στρώματα δεν έχουν να λαμβάνουν από τον κρατικό προϋπολογισμό, τον οποίο δημιουργούν οι ίδιοι με τη φοροληστεία και τη λεηλασία του εισοδήματός του από χίλιες πλευρές. 
Από την άλλη, ενισχύεται με κάθε τρόπο το μεγάλο κεφάλαιο με όλα τα μέτρα που παίρνονται με το σύνολο σχεδίων του νομοθετικού πλαισίου. Αυτό το χαρακτηρίζετε επιβεβλημένο και εθνική επιταγή και δεν υπόκειται σε κανένα περιορισμό. 
Η υπεράσπιση των συμφερόντων του μεγάλου κεφαλαίου θωρακίζεται με όλους τους τρόπους, με τις πολιτικές που εφαρμόζουν τα κόμματά τους. Οι κυβερνήσεις -οι πρώην και νυν- θεωρούν εχθρούς τους εργαζόμενους, που στέκονται απέναντι σε αυτήν την πολιτική, που αγωνίζονται για την ίδια τη ζωή τους και για τα δικαιώματα, που κατακτήθηκαν με αίμα και κανείς δεν τα χάρισε. 
Ο καπιταλισμός από τη φύση του είναι βάρβαρος. Κάτω από το βάρος των μεγάλων ταξικών αγώνων και των σοβαρών εξελίξεων της αμφισβήτησής τους, υποχρεώθηκε να παραχωρήσει δικαιώματα. Ο Μεταξάς ήταν δικτάτορας. Ήταν  επιλογή του κεφαλαίου τότε. Ρετσινόλαδο πότιζε τους αγωνιζόμενους. Όσοι ήταν στη πρώτη γραμμή, τους έστελνε στις εξορίες. Τον Μεταξά, τον Παπαδόπουλο, τον Χίτλερ τιμά σήμερα η Χρυσή Αυγή. Μισεί όσους αγωνίζονται. Στρέφεται ενάντια στους φτωχούς και εξαθλιωμένους. Κυνηγά ανθρώπους που δεν έχουν που να γείρουν το κεφάλι τους. Είναι τα μαντρόσκυλα των τσιφλικάδων, των εφοπλιστών, των βιομηχάνων και των εκμεταλλευτών της πλειοψηφίας του λαού. Εξάλλου, από αυτούς ενισχύονται. Αυτό έγραψαν και πολλές εφημερίδες το τελευταίο διάστημα. 
Ο κ. Σαμαράς στο πρόσφατο Συνέδριο του «ECONOMIST» επιδόθηκε σε επιχείρηση αυταρχισμού με απειλές και συκοφαντίες προς το εργατικό κίνημα. Επικαλείται το δόγμα «νόμος και τάξη». Δεν μπορεί η Κυβέρνηση να κρύψει το μίσος για τους αγώνες των εργαζομένων και του λαού. Προσπαθεί επιμελώς να κρύψει την ίδια τη λειτουργία του καπιταλισμού. Στην περίοδο της ανάπτυξης και τώρα στην κρίση μονοπωλούνται οι κλάδοι. Το μεγάλο ψάρι τρώει το μικρό. 
Ο Πρωθυπουργός επιδόθηκε σε συκοφαντίες σε βάρος του αγώνα των εργαζομένων. Ισχυρίστηκε ότι αυτοί διώχνουν επενδύσεις και κλείνουν εργοστάσια. Θέλουν «άκρα του τάφου σιωπή». Αυτό είπε και το πρωί εδώ ο Υφυπουργός Εργασίας, ο κ. Παναγιωτόπουλος, ότι οι αγώνες στη ζώνη είναι αυτοί, που διώχνουν τους εφοπλιστές και πάνε αλλού. Θέλουν πλήρη υποταγή στη βαρβαρότητά τους. 
Αυτή η πολιτική και αυτή η φιλοεπιχειρηματική σας στάση, το μίσος σας για τους εργάτες και τους αγώνες τους, οδηγεί σε εγκλήματα όπως αυτό της Μανωλάδας. Είσαστε ηθικοί αυτουργοί. Χρόνια τώρα γνωρίζετε την κατάσταση με την εκμετάλλευση στη Μανωλάδα, που δεν έχει προηγούμενο. Γνωρίζετε τις συνθήκες δουλειάς. Γνωρίζετε ότι είναι σκλάβοι στον 21ο αιώνα. Ενώ είχατε πλήρη γνώση, όχι μόνο δεν κάνατε τίποτα, αλλά ενισχύσατε την εγκληματική στάση και την εγκληματική δράση των τσιφλικάδων και των υποτακτικών τους, με το μίσος που βγάζετε καθημερινά για τους εργάτες, άσπρους και μαύρους. 
Κύριοι, είναι γνωστό ότι η Κυβέρνηση και οι εργοδότες προσπαθούν να βάλουν στο γύψο το λαό. Τα μονοπώλια δεν διεκδικούν μόνο φθηνά εργατικά χέρια και κρατικές υποδομές αλλά και την εξάλειψη κάθε ίχνους συνδικαλιστικού δικαιώματος. Θέλουν πλήρη υποταγή. 
Ξέρουμε ότι σας ανησυχεί η οργανωμένη ταξική πάλη. Γι’ αυτό συγκεντρώνετε όλα τα πυρά και κάθε μέσο καταστολής ενάντιά της. Να θυμίσουμε ότι με εντολή του Πρωθυπουργού τα ΜΑΤ χτύπησαν τον ελληνικό απεργιακό αγώνα των χαλυβουργών. Ήταν με εντολή του οι πράξεις νομοθετικού περιεχομένου για την επιστράτευση των απεργών των ναυτεργατών. Με εντολή του οι απειλές για φυλάκιση απέναντι στους εργαζόμενους των μέσων μαζικής μεταφοράς, που έκαναν απεργία. Τα κόμματα του ΠΑΣΟΚ και της ΔΗΜΑΡ είναι συνυπεύθυνα. Είναι ηθικοί αυτουργοί αυτής της βαρβαρότητας.
(Στο σημείο αυτό την Προεδρική Έδρα  καταλαμβάνει ο  Β΄ Αντιπρόεδρος της Βουλής κ.  ΓΕΩΡΓΙΟΣ ΚΑΛΑΝΤΖΗΣ )
 Η ένταση της κρατικής καταστολής και των απειλών απέναντι στο κίνημα είναι προειλημμένη απόφαση της Κυβέρνησης αλλά και όλων των αστικών κυβερνήσεων της Ευρωπαϊκής Ένωσης. Το Ευρωπαϊκό Κοινοβούλιο στις 22-11-2012 ψήφισε έκθεση, που προβλέπει τη λήψη προληπτικών μέτρων από τις κυβερνήσεις των κρατών-μελών της Ευρωπαϊκής Ένωσης για να αντιμετωπιστούν οι λαϊκοί αγώνες και κυρίως, το ενδεχόμενο αυτοί να έχουν ριζοσπαστικούς στόχους. 
Ένα είναι βέβαιο. Η εργατική τάξη δεν θα υποστείλει τη σημαία του αγώνα της. Αγώνες που θα εξαλείψουν την εκμετάλλευση ανθρώπου από άνθρωπο, που θα οικοδομήσουν τη νέα κοινωνία, τη νέα μορφή οργάνωσης της οικονομίας, με εξάλειψη των μονοπωλίων και το τσάκισμα του κράτους τους. Η απάντηση στα μονοπώλια και στο πολιτικό τους προσωπικό βρίσκεται στον ενιαίο και οργανωμένο αγώνα των εργαζομένων και των άλλων λαϊκών στρωμάτων. Βρίσκεται στο στέριωμα της συμμαχίας τους, στη ριζοσπαστικοποίηση της πάλης τους, στη διεκδίκηση της ικανοποίησης όλων των σύγχρονων αναγκών τους. Όσοι στηρίζουν τον καπιταλιστικό δρόμο ανάπτυξης, έχουν ευθύνη για την κόλαση που αντιμετωπίζει η πλειοψηφία του λαού και ιδιαιτέρως, οι άνεργοι αλλά και όσοι δουλεύουν και παίρνουν 200 ευρώ και 300 ευρώ και ζουν σαν άνεργοι. 
Τα μέτρα που συνόδευσαν τα μνημόνια, δημιούργησαν ακόμα πιο τραγική κατάσταση. Ακούει ο λαός τα δισεκατομμύρια των δόσεων αλλά πολλοί είναι αυτοί που ψάχνουν φαγητό στους κάδους των σκουπιδιών, που κοιμούνται στους δρόμους, που η εξαθλίωση και η ανέχεια δεν έχει τέλος. 
Ο ΣΥΡΙΖΑ με αυτήν την πρόταση ζητά την κατάργηση της πράξης του  Υπουργικού Συμβουλίου, που αφορά τον κατώτατο μισθό, τις συλλογικές συμβάσεις και τους Οργανισμούς Εργατικής Κατοικίας και Εργατικής Εστίας. Προεκλογικά δεσμεύονταν ότι θα καταργήσει τα μνημόνια παρασύροντας έτσι αρκετούς ριζοσπάστες ψηφοφόρους. Πήρε έτσι την ψήφο τους. Προσαρμόστηκε όμως, αρκετά γρήγορα. Ο λόγος του έγινε ρεαλιστικός. Πού είναι η πρόταση νόμου, που θα έφερνε, η οποία θα καταργούσε τα μνημόνια; 
Οι εργαζόμενοι και τα λαϊκά στρώματα χρειάζεται να βγάλουν συμπεράσματα, πως με διάφορα προσχήματα ο ΣΥΡΙΖΑ ξέφυγε από αυτό που έλεγε στο λαό προεκλογικά για να πάρει ψήφους ριζοσπαστών. Τώρα προσαρμόζεται εύκολα. Τι λέει ο Δραγασάκης; «Βίαιη ωρίμανση». Τι λέει ο Σταθάκης; «Βίαιη προσαρμογή». 
Ο κατώτερος μισθός -που μειώθηκε από τα 751 ευρώ στα 586 ευρώ μεικτά για τους άνω των είκοσι πέντε ετών και στα 511 ευρώ μεικτά για τους κάτω των είκοσι πέντε ετών, με το  νέο μηχανισμό υπολογισμού που προετοιμάζει η Κυβέρνηση με τον ιδιαίτερο μαθηματικό τύπο- θα είναι μισθός που θα διασφαλίζει πρώτα και κύρια την ανταγωνιστικότητα και την κερδοφορία των επιχειρήσεων. 
Η εργατική τάξη της χώρας μας και τα λαϊκά στρώματα αν δεν ανατρέψουν αυτήν την εξουσία των μονοπωλίων και το πολιτικό τους προσωπικό, θα ζήσει πιο δύσκολες στιγμές. 
Ναι, μπορεί να τα ανατρέψει, μπορεί να φέρει τα πάνω-κάτω η εργατική τάξη, μέσα από την ανάπτυξη σκληρών ταξικών αγώνων. Αυτή η φιλοεπιχειρηματική πολιτική που ακολουθεί η συγκυβέρνηση και χθες υποσχέθηκε τη συνέχιση της με άλλο μείγμα ο Αρχηγός του ΣΥΡΙΖΑ στο «ECONOMIST» δεν μπορεί παρά να είναι στόχος ανατροπής των αγώνων της εργατικής τάξης. 
Η αντιπαράθεση του Πρωθυπουργού με τον κ. Τσίπρα σε αυτό το συνέδριο ρίχνει στάχτη στα μάτια για το ποιος είναι πραγματικά ένοχος για αυτήν την πορεία που εξαθλιώνει το λαό. Και ένοχη είναι η εργατική τάξη, η λυκοσυμμαχία της Ευρωπαϊκής Ένωσης. 
Οι απάτες της κοινωνικής αλληλεγγύης που προτείνει η Κυβέρνηση και το νέο σχέδιο Μάρσαλ που προτείνει ο ΣΥΡΙΖΑ για τις χώρες του Νότου, για αναστολή του μνημονίου, όπως το παρουσίασε τώρα και η διαπραγμάτευση δανειακών συμβάσεων, είναι απότοκα του ίδιου δρόμου ανάπτυξης της καπιταλιστικής κρίσης της Ευρωπαϊκής Ένωσης, της ανισόμετρης ανάπτυξης των κρατών-μελών, της αντιλαϊκής πολιτικής που θυσιάζει τις λαϊκές ανάγκες στο βωμό της ανταγωνιστικότητας. 
Ο λαός χρειάζεται να βαδίσει προς το μοναδικό ελπιδοφόρο δρόμο, το δρόμο της αποδέσμευσης από την Ευρωπαϊκή Ένωση, της μονομερούς διαγραφής του χρέους, της κατάργησης των μνημονίων και των δανειακών συμβάσεων και της κοινωνικοποίησης των μονοπωλίων για να πάρει ο ίδιος στα χέρια του τον πλούτο που παράγει. 
Στο πλαίσιο αυτής της καπιταλιστικής ανάπτυξης που στηρίζει και ο ΣΥΡΙΖΑ που κάνει σήμερα την πρόταση, δεν ξέρω τι μισθός μπορεί να διασφαλιστεί. Μάλλον της Μανωλάδας. Ο μισθός θα επανέλθει μέσα από τους αγώνες. Αυτό είναι σίγουρο.</Speech> 
<Speech><Parlmember>ΝΙΚΟΛΑΟΣ ΠΑΝΑΓΙΩΤΟΠΟΥΛΟΣ</Parlmember> (Υφυπουργός Εργασίας, Κοινωνικής Ασφάλισης και Πρόνοιας): Ξέρετε πόσος είναι ο μισθός;</Speech> 
<Speech><Parlmember>ΧΡΗΣΤΟΣ ΚΑΤΣΩΤΗΣ</Parlmember>: Της Μανωλάδας; Θα τον πείτε εσείς εδώ μετά, που στηρίζετε αυτήν την κατάντια, αυτήν τη βαρβαρότητα. Θα τον πείτε εσείς εδώ μετά, γιατί εμείς τον ξέρουμε. Εσείς δεν τον ξέρετε.</Speech>
<Speech><Parlmember>ΝΙΚΟΛΑΟΣ ΠΑΝΑΓΙΩΤΟΠΟΥΛΟΣ</Parlmember> (Υφυπουργός Εργασίας, Κοινωνικής Ασφάλισης και Πρόνοιας): Κι όμως τον ξέρω. Έχω πληροφορίες.</Speech> 
<Speech><Parlmember>ΧΡΗΣΤΟΣ ΚΑΤΣΩΤΗΣ</Parlmember>: Θα τις πείτε μετά τις πληροφορίες σας.
Ο μισθός, λοιπόν, θα επανέλθει μέσα από τους αγώνες της εργατικής τάξης. Η Βουλή με αυτόν το συσχετισμό θα πάει τα πράγματα όλο και πιο πίσω για το λαό και θα δημιουργεί όλο και περισσότερα προβλήματα. Αυτό που την ενδιαφέρει είναι να σώσει τα μονοπώλια. Δεν νοιάζεται για το λαό. Αυτό το ζει, η μεγάλη πλειοψηφία του λαού ήδη σήμερα. 
Όλες αυτές οι ανατροπές που έγιναν από τις πρώην κυβερνήσεις και τις νυν, έγιναν για ένα λόγο, για να υπηρετήσουν τα κέρδη του μεγάλου κεφαλαίου. Έγιναν για να στηρίξει τις αποφάσεις της Ευρωπαϊκής Ένωσης. 
Σήμερα όμως, κύριοι, όποιος μουντζώνει την τρόικα και χειροκροτεί την Ευρωπαϊκή Ένωση, κοροϊδεύει τον ίδιο το λαό. Όποιος διαφωνεί με τα μνημόνια, τους εφαρμοστικούς νόμους, τις δανειακές συμβάσεις, την τρόικα θα πρέπει να είναι και ενάντια στην Ευρωπαϊκή Ένωση, τις συμφωνίες και τις αποφάσεις της. Η τρόικα είναι συγκεκριμένη ποια είναι. Κεφαλαιοκράτες, ντόπιοι και ξένοι, Ευρωπαϊκή Ένωση, Διεθνές Νομισματικό Ταμείο και Κυβέρνηση συναποτελούν την αντιλαϊκή συμμορία που σήμερα βασανίζει το λαό. 
Ο ΣΥΡΙΖΑ σπέρνει αυταπάτες ότι με άλλο μείγμα πολιτικής θα επαναφέρει το μισθό, θα καταργήσει τα μνημόνια, θα επαναφέρει τα δικαιώματα χωρίς να συγκρουστεί με τα μονοπώλια, χωρίς να συγκρουστεί με την Ευρωπαϊκή Ένωση.
Εμείς απαιτούμε την κατάργηση των δανειακών συμβάσεων και των μνημονίων. Αγωνιζόμαστε για μια ανάπτυξη που κριτήριό της δεν θα είναι το κέρδος αλλά οι ανάγκες για μόνιμη και σταθερή δουλειά, με αξιοπρεπείς μισθούς, συντάξεις, ανάπαυση, δωρεάν μόρφωση για τα παιδιά μας. 
Στην επιτροπή αναφερθήκαμε σε μια επιστολή που έφερε η συντονιστική επιτροπή των δικαιούχων ΟΕΚ που απευθύνεται σε όλα τα κόμματα. Με αγωνία καλεί, κυρίως, την εργατική τάξη να μπει εμπόδιο στην οριστική κατάργηση του Οργανισμού Εργατικής Κατοικίας. Κάνει ιδιαίτερη αναφορά στο κατασκευαστικό έργο του ΟΕΚ, που ως γνωστόν η Κυβέρνηση με το νόμο που ψήφισε έβαλε οριστικό τέλος. Παραχώρησε έτσι στους μεγαλοκατασκευαστές, τη φτωχολογιά, τους εργαζόμενους με ό,τι σημαίνει αυτό για το όνειρο ενός σπιτιού. Πολλοί έλεγαν ότι μπορεί να είμαστε τυχεροί για να έχουμε ένα κεραμίδι πάνω από το κεφάλι μας αλλά σήμερα δυστυχώς αυτό τελειώνει οριστικά. Στην επιστολή εκφράζουν την αγωνία τους για τα σοβαρά προβλήματα τα οποία αν και προβάλλουν, τα διεκδικούν αλλά δεν λύνονται και θεωρούν ότι τώρα τα πράγματα θα γίνουν ακόμη χειρότερα. Είναι δικαιούχοι και όμως δεν είναι δικαιούχοι. Το σπίτι ακόμα δεν τους έχει παραχωρηθεί. Οι όποιες πολεοδομικές παραβάσεις των εργολάβων μεταφέρονται στους δικαιούχους μέσα από το τελευταίο νομοσχέδιο, με τις γνωστές συνέπειες. 
Έργα έχουν μείνει στη μέση. Θέση μας είναι η επανασύσταση του ΟΕΚ και του Οργανισμού Εργατικής Εστίας, όχι μόνο με τους σκοπούς που είχαν αλλά διευρυμένους για τις διευρυμένες ανάγκες που έχουν σήμερα τα λαϊκά στρώματα και η εργατική τάξη. 
Είμαστε υπέρ της επαναφοράς του κατώτατου μισθού, υπέρ της επαναφοράς των ρυθμίσεων για τις συλλογικές συμβάσεις εργασίας και υπέρ της επαναφοράς του ΟΜΕΔ με τις ρυθμίσεις που είχε. Καλούμε τους εργαζόμενους, ιδιαίτερα τους νέους και τις νέες, τις γυναίκες να οργανωθούν στα συνδικάτα τους, να συμμετέχουν δραστήρια, να αναδειχθούν μαζικοί αδιάλλακτοι αγώνες για υπογραφή συλλογικών συμβάσεων εργασίας με μισθούς των αναγκών τους. Να βάλουν στην άκρη, να παραμερίσουν τις ηγεσίες των συνδικαλιστικών οργανώσεων που επικαλούνται στόχους των βιομηχάνων, όπως την ανταγωνιστικότητα και να υπογράψουν συμβάσεις όχι με 70 λεπτά, αλλά συμβάσεις τέτοιες που θα απαντούν στις σημερινές ανάγκες.
Οι εργαζόμενοι με την εργοδοσία δεν είναι κοινωνικοί εταίροι, είναι αντίπαλοι. Αυτοί είναι οι εκμεταλλευτές και γι’ αυτό χρειάζεται να οξυνθεί η ταξική πάλη, να γίνουν πρωταγωνιστές στη ζωή οι ίδιοι οι εργαζόμενοι. Όσο δεν γίνονται πρωταγωνιστές οι ίδιοι θα πρωταγωνιστούν τα μονοπώλια, το κεφάλαιο, το πολιτικό τους προσωπικό και θα δημιουργούν συνθήκες Μανωλάδας. 
Η συγκέντρωση δυνάμεων με την ταξική ενότητα της εργατικής τάξης, τη συμμαχία με τους αυτοαπασχολούμενους και τη φτωχή αγροτιά, στον αγώνα για την εξουσία της, για τη λαϊκή οικονομία, είναι μονόδρομος. Μόνο σε αυτόν το δρόμο θα έχουν όλοι δουλειά, υγεία, παιδεία, πρόνοια, κατοικία, πολιτισμό, αθλητισμό. Μόνο σε αυτόν το δρόμο θα εξασφαλίζεται η ευημερία για όλους. Σε αυτόν τον αγώνα της αμφισβήτησης, της σύγκρουσης μπορεί να υπάρχουν και επιμέρους κατακτήσεις. 
Ευχαριστώ, κύριε Πρόεδρε.</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Ευχαριστούμε, κύριε Κατσώτη.
Ήθελα να πω, ερμηνεύοντας όλες και όλους, ότι αυτό που συνέβη χθες στη Μανωλάδα ήταν τουλάχιστον ντροπή. Και είναι πολύ ήπια έκφραση. Γι’ αυτό η τιμωρία αυτών που έκαναν αυτά τα τουλάχιστον αποτρόπαια και απάνθρωπα πράγματα έπρεπε να είναι παραδειγματική. Διότι, βέβαια, έτσι αυτοί οι λίγοι, δυστυχώς, αμαυρώνουν την εικόνα της Ελλάδας στο εξωτερικό, γιατί αυτό παίζει έξω, δεν είναι η εικόνα των ανθρώπων που ζουν στην Ηλεία.</ChairmanSpeech> 
<Speech><Parlmember>ΕΥΑΓΓΕΛΟΣ ΔΙΑΜΑΝΤΟΠΟΥΛΟΣ</Parlmember>: Είναι χρόνια αυτή η κολόνια. Δεν είναι τώρα.</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Ναι, δεν είναι όμως και η εικόνα, κύριε συνάδελφε, των πολλών ανθρώπων που ζουν στην Ηλεία. Είναι κάποιων λίγων και γι’ αυτό πρέπει να είναι παραδειγματική η τιμωρία τους. Γιατί αυτή δεν είναι η Ελλάδα που εμείς θέλουμε ή η πραγματική Ελλάδα. 
Θα ήθελα να παρακαλέσω τους συναδέλφους, επειδή ολοκληρώθηκε ο κύκλος των ειδικών αγορητών και θα μπούμε στη διαδικασία των συναδέλφων που θέλουν να λάβουν το λόγο, αν είναι δυνατόν και λόγω του ότι υπάρχουν συνάδελφοι από την επαρχία, όσο μπορεί ο καθένας, να συντμήσουμε το χρόνο ώστε να μπορέσουμε σε εύλογο χρονικό διάστημα να ολοκληρωθεί η διαδικασία. Να βοηθήσουμε όλοι προς αυτήν την κατεύθυνση. 
Το λόγο έχει ο κ. Καραγιαννίδης.</ChairmanSpeech> 
<Speech><Parlmember>ΧΡΗΣΤΟΣ ΚΑΡΑΓΙΑΝΝΙΔΗΣ</Parlmember>: Πριν ξεκινήσω θέλω να πω ότι το εργατικό κίνημα δεν διατάσσεται και ότι η επανάσταση δεν μπορεί να είναι μια αυτοεκπληρούμενη προφητεία.
Κύριε Υπουργέ, ποια θα έπρεπε να είναι η προσπάθεια ενός κοινωνικού κράτους εν μέσω κρίσης; Σίγουρα δεν είναι η δική σας προσπάθεια. Τι είναι αυτό που μας διαχωρίζει από μια κοινωνική ζούγκλα; Σίγουρα όχι η δική σας οργουελική κοινωνία. Τι έγινε το συνταγματικό δικαίωμα των πολιτών για στέγη; Το κάνατε κουρέλι. Και πιο κλασικό παράδειγμα από αυτό είναι η κατάργηση των δυο οργανισμών των οποίων ζητάμε την ανασύσταση. Μια ακόμη ταξική επιβολή των επικυρίαρχων σε βάρος του κόσμου της εργασίας και της νεολαίας. 
Με την ψήφιση του δεύτερου μνημονίου και την έκδοση της υπουργικής απόφασης που ακολούθησε, δώσατε ένα ακόμη δυνατό χτύπημα στο κοινωνικό κράτος. Δώσατε μια ακόμα ταξική σφαλιάρα σε εκατοντάδες χιλιάδες πολίτες κλείνοντας δυο νομικά πρόσωπα δημοσίου δικαίου, τον Οργανισμό Εργατικής Κατοικίας και τον Οργανισμό Εργατικής Εστίας.
Κύριοι συνάδελφοι της συγκυβέρνησης, η Μάργκαρετ Θάτσερ θα σας ζήλευε πολύ σήμερα αν ζούσε. Ή μάλλον φαίνεται πως εσείς ζηλέψατε αφάνταστα το περιβόητο «δεν υπάρχει κοινωνία» και σας βλέπουμε, πραγματικά, να αγκομαχάτε να αποδείξετε αυτό το δόγμα, εφαρμόζοντας μια πολιτική που το μόνο που πετυχαίνει είναι η κοινωνική εξαθλίωση. 
Οι δυο οργανισμοί που καταργήσατε υλοποιούσαν κοινωνικές πολιτικές για εκατομμύρια εργαζομένους. Κοινωνικές πολιτικές όμως που τις έχουν προπληρώσει με τη μακροχρόνια καταβολή των εισφορών τους οι ίδιοι οι εργαζόμενοι και οι εργαζόμενες αυτού του τόπου που δεν επιβάρυναν τον κρατικό προϋπολογισμό.
Να σας θυμίσω ότι ο Οργανισμός Εργατικής Εστίας ιδρύθηκε ως ανταποδοτικός φορέας το 1931, έχοντας αρχικά αρμοδιότητες και του ΟΕΚ ενώ το 1955 και με τις τροποποιήσεις, έλαβε τη μορφή που έχει μέχρι σήμερα, ώσπου ήρθατε εσείς και τους κλείσατε. Οι δε πόροι προέρχονται από εισφορές εργαζομένων και εργοδοτών και χάρη στη λειτουργία αυτών των οργανισμών οι πιο ευάλωτοι αυτού του τόπου μπορούσαν να εξασφαλίσουν κατοικία και να γλιτώσουν ίσως το δράμα του να μείνουν άστεγοι και άστεγες, ακριβώς γιατί η πολιτεία τους εξασφάλιζε, ως όφειλε, συνταγματικά το δικαίωμα στη στέγη. 
Λειτουργούσαν είκοσι πέντε βρεφονηπιακοί σταθμοί που φιλοξενούσαν δυόμισι χιλιάδες παιδιά εργαζομένων, στα οποία παρέχονταν δωρεάν ποιοτικές εκπαιδευτικές υπηρεσίες και διατροφή. 
Διατίθεντο δελτία θεατρικών και χειμερινών και θερινών παραστάσεων τόσο για ενήλικες όσο και για παιδιά, ενώ πάνω από εκατόν πενήντα θεατρικές επιχειρήσεις επιβίωναν χάρη στα εργατικά εισιτήρια. 
Διατίθεντο σε χιλιάδες εργαζόμενους κάθε χρόνο κουπόνια αγοράς βιβλίων από συμβεβλημένους εκδοτικούς οίκους και βιβλιοπωλεία. 
Με το πρόγραμμα του κοινωνικού τουρισμού τριακόσιες εξήντα χιλιάδες εργαζόμενοι απολάμβαναν κάθε χρόνο το αγαθό των διακοπών, ενώ παράλληλα ενισχύονταν οι υπηρεσίες του τουρισμού, διατηρούνταν θέσεις εργασίας, τονώνονταν οι τοπικές οικονομίες, αφού από το πρόγραμμα αυτό συντηρούνταν δύο χιλιάδες εφτακόσιες ξενοδοχειακές μονάδες και οι εργαζόμενοι σε αυτές. 
Η κατάργηση των Οργανισμών Εργατικής Εστίας και Εργατικής Κατοικίας στρέφεται ενάντια στις πιο ευπαθείς ομάδες του πληθυσμού και τις οδηγεί σε περαιτέρω εξαθλίωση. 
Σημειωτέον ότι ένα εκατομμύριο δικαιούχοι ασφαλισμένοι του ΟΑΕΕ που είχαν ήδη καταβάλλει εισφορές υπέρ του ΟΕΕ, δεν θα λάβουν ποτέ καμμία παροχή, ενώ επτακόσιες χιλιάδες δικαιούχοι που έπαιρναν ετησίως κάποιες από τις παραπάνω παροχές, δεν θα τις λάβουν ποτέ ξανά. 
Εκτός των άλλων, η κατάργηση του ΟΕΕ και του ΟΕΚ ενισχύει την ανεργία, αφού θα δημιουργήσει αυτομάτως τουλάχιστον άλλους χίλιους τετρακόσιους ανέργους, μεταξύ των οποίων είναι και άτομα με αναπηρία που εργάζονται σε αυτούς τους οργανισμούς. Η κατάργηση των οργανισμών θα σημάνει την περαιτέρω επιβάρυνση της εργαζόμενης μητέρας, τη διακοπή παροχών σε εκατοντάδες χιλιάδες ωφελούμενους, τη μείωση του εσωτερικού τουρισμού κατά τέσσερα εκατομμύρια διανυκτερεύσεις και τον οικονομικό μαρασμό των ξενοδοχειακών επιχειρήσεων. 
Αλλά, βέβαια, από τη στιγμή που δεν πρόκειται για επιχειρήσεις συμφερόντων των ολιγαρχών φίλων σας, δεν πειράζει. Ισχύει το δόγμα «ανάπτυξη με κάθε κόστος». Φαίνεται πως δεν ισχύει βέβαια αυτό για τον Μπόμπολα και τις Σκουριές. Είναι προφανές ότι τις τρόικες εσωτερικού και εξωτερικού δεν τις ενδιαφέρει να βάλουν χέρι στα αποθεματικά και στα εκατόν εβδομήντα τρία κτήρια του ΟΕΚ και δεν τους απασχόλησαν τα ερωτήματα. Πώς θα αξιοποιηθεί και υπέρ ποίου η ακίνητη περιουσία του ΟΕΕ ύψους περίπου ενός δισεκατομμυρίου ευρώ; Τι θα γίνει με τις καταβληθείσες εισφορές εργαζομένων όλων των ασφαλιστικών ταμείων υπέρ του ΟΕΕ; Τί μέτρα θα ληφθούν για τα δυόμισι χιλιάδες παιδιά που ως τώρα φιλοξενούνταν στους βρεφονηπιακούς σταθμούς; Πώς θα διασφαλιστεί η πληρωμή των ιδιοκτητών καταλυμάτων και των τουριστικών γραφείων, λεωφορείων που συμμετείχαν στο πρόγραμμα κοινωνικού τουρισμού κατά το έτος 2011-2012; Αντίστοιχα, πώς θα διασφαλιστεί η πληρωμή των συνεργαζόμενων εκδοτικών οίκων, βιβλιοπωλείων και θεατρικών επιχειρήσεων που συμμετείχαν στα προγράμματα αγοράς βιβλίων με κουπόνια του ΟΕΕ και εργατικών εισιτηρίων κατά το τελευταίο έτος; 
Ο Οργανισμός Εργατικής Εστίας όχι μόνο δεν έπρεπε να καταργηθεί αλλά χρειαζόταν αναβάθμιση και ένα νέο κοινωνικό προσανατολισμό που μεταξύ άλλων θα περιλάμβανε και τα εξής μέτρα. Τη θεσμοθέτηση τριμερούς χρηματοδότησης με την ουσιαστική συμβολή και του κράτους στα έσοδά του, την ταχεία διεύρυνση με ουσιαστική κρατική συμβολή του προγράμματος κατασκευής βρεφονηπιακών σταθμών, την ενίσχυση των κοινωνικών παροχών του και την άμεση μηχανοργάνωση όλων των λειτουργιών του οργανισμού. 
Αντίθετα με την πρωτοφανούς κυνικότητας και αναλγησίας αιτιολογία του μνημονίου ότι οι κοινωνικές δαπάνες που εξυπηρετούσαν οι δύο οργανισμοί είναι μικρής προτεραιότητας, εμείς δεν θα σταματήσουμε να υπερασπιζόμαστε τα συλλογικά δικαιώματα και τις ανάγκες του κόσμου της εργασίας και της ανεργίας για τη στέγαση, για την επιδότηση δανείων και ενοικίου, για τον κοινωνικό τουρισμό και τις διακοπές, για τον πολιτισμό και την ψυχαγωγία. Για εμάς τα δικαιώματα αυτά  είναι πρωταρχικά και κατεπείγοντα, ιδιαίτερα στις παρούσες συνθήκες ανθρωπιστικής κρίσης. 
Τέλος, θα ήθελα να πω και κάτι για τη Μανωλάδα. Έχουμε την ξεκάθαρη εφαρμογή του δόγματος «ανάπτυξη χωρίς κόστος». Ξέρετε ότι οι φράουλες στη Μανωλάδα δεν είναι κόκκινες επειδή έχουν ωριμάσει, είναι κόκκινες από το αίμα των εργαζομένων που δεν τολμούν να ζητήσουν ούτε τα δεδουλευμένα τους και οι εργοδότες τους τούς παίρνουν ακόμα και χρήματα για τις παράγκες στις οποίες τους έχουν και τους κοιμίζουν. Αυτό δεν είναι κράτος κοινωνικής πρόνοιας, αυτό είναι κράτος άγριας ταξικής εκμετάλλευσης. 
(Χειροκροτήματα από την πτέρυγα του ΣΥΡΙΖΑ-ΕΚΜ)</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>):  Ευχαριστώ πολύ, κύριε συνάδελφε, και για το χρόνο σας. 
Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού προηγουμένως ξεναγήθηκαν στην έκθεση της αίθουσας «ΕΛΕΥΘΕΡΙΟΣ ΒΕΝΙΖΕΛΟΣ» και ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, σαράντα ένα μαθητές και μαθήτριες και πέντε εκπαιδευτικοί συνοδοί τους από το Δημοτικό Σχολείο Τρικάλων. 
Η Βουλή τούς καλωσορίζει. 
(Χειροκροτήματα απ’ όλες τις πτέρυγες της Βουλής)
Το λόγο έχει η συναδελφος κ. Ραχήλ Μακρή.</ChairmanSpeech>
<Speech><Parlmember>ΡΑΧΗΛ ΜΑΚΡΗ</Parlmember>: Ευχαριστώ, κύριε Πρόεδρε. 
Κυρίες και κύριοι συνάδελφοι, από την υπογραφή του πρώτου κιόλας μνημονίου, ο ελληνικός λαός εν γένει και ειδικότερα οι εργαζόμενοι στοχοποιήθηκαν από την προπαγανδιστική πολιτική των κυβερνήσεων, προκειμένου να αποπροσανατολιστούν οι πολίτες από την πρωτοφανή επίθεση που δέχτηκε ο κοινωνικός ιστός. 
Η νεοφιλελεύθερη ουτοπία της τρόικας, η οποία βαφτίστηκε «λύση», επέβαλε τη διάλυση οποιουδήποτε θεσμού μπορούσε να αποτελέσει δίκτυ κοινωνικής προστασίας αλλά και στήριξης της ελληνικής κοινωνίας από τις επιπτώσεις της οικονομικής κρίσης, την οποία οι πολιτικοί επέβαλαν. Χαρακτηριστικό παράδειγμα της τροϊκανής λαίλαπας στην προοπτική βιωσιμότητας της χώρας αποτέλεσε η κατάργηση των Οργανισμών Εργατικής Εστίας και Εργατικής κατοικίας. Τα αποτελέσματα των πράξεων αυτών ήταν να ακυρωθούν δράσεις στήριξης των εργαζομένων. 
Πιο συγκεκριμένα, ακυρώθηκε το κατασκευαστικό πρόγραμμα σε πανελλαδικό επίπεδο τη στιγμή που οι οργανισμοί αυτοί είχαν κατασκευάσει πλέον των πενήντα χιλιάδων κατοικιών. 
Σταμάτησε η επιδότηση ενοικίου για εκατόν είκοσι χιλιάδες οικογένειες και καταργήθηκε η παροχή δέκα χιλιάδων δανείων ανά έτος για αγορά αλλά και επισκευή κατοικίας. Με την απόφαση αυτή καταστράφηκε η ελπίδα χιλιάδων εργαζομένων να στεγαστούν σε συνθήκες ανθρώπινης αξιοπρέπειας που να καλύπτουν έστω και στοιχειωδώς τις ανάγκες της οικογένειάς τους. 
Επιπλέον, όπως είχαν προειδοποιήσει οι εργαζόμενοι του ΟΕΚ Γρεβενών σε ανακοίνωσή τους, έμειναν εκκρεμή τα υπό εξέλιξη κατασκευαστικά προγράμματα του οργανισμού, τη στιγμή που βρίσκονται υπό ανέγερση είκοσι οικισμοί πανελλαδικά που συνολικά περιλάμβαναν χίλιες τριακόσιες κατοικίες. Σε πολλούς από αυτούς είχε διενεργηθεί η κλήρωση και οι δικαιούχοι περίμεναν να εγκατασταθούν στα σπίτια τους. Οι αποφάσεις των κομμάτων που στηρίζουν και σήμερα τη συγκυβέρνηση οδήγησαν χίλιες εξακόσιες φτωχές οικογένειες να περιμένουν ματαίως να στεγαστούν. 
Επιπρόσθετα, παρέμεινε ανολοκλήρωτο το πρόγραμμα επιδότησης ενοικίου που ήταν απόλυτα καλυμμένο ως δαπάνη και αποτελούσε ανάσα ζωής για τους εργαζόμενους στις σημερινές συνθήκες που το βιοτικό τους επίπεδο ολισθαίνει διαρκώς. 
Φυσικά, ακυρώθηκε και η διαδικασία που είχε ξεκινήσει για την αξιοποίηση της ακίνητης περιουσίας του ΟΕΚ που περιελάμβανε διακόσιες είκοσι μία ιδιόκτητες οικοπεδικές εκτάσεις συνολικής επιφάνειας άνω των πέντε εκατομμυρίων τετραγωνικών μέτρων σε σαράντα πέντε νομούς της χώρας.
Να τονιστεί ότι οι υπηρεσίες του ΟΕΚ είχαν προβεί στην επεξεργασία νέων προγραμμάτων στεγαστικής συνδρομής που ήταν απόλυτα επικαιροποιημένα, εμπεριστατωμένα και εξορθολογισμένα και λάμβαναν υπ’ όψιν τα πραγματικά οικονομικά του οργανισμού και τις δυνατότητες που είχε να στηρίζει την ελληνική κοινωνία. 
Με συγκεκριμένη πρόταση νόμου διαπιστώνουμε από την αιτιολογική έκθεση ότι με το προτεινόμενο άρθρο 1 καταργούνται οι διατάξεις της ΠΥΣ 6/28-2-2012, οι οποίες επιπλέον, όσο παραμένουν σε ισχύ, αναμένεται να προκαλέσουν ανεπανόρθωτες βλάβες σε όλο το σύστημα των συλλογικών διαπραγματεύσεων και να οδηγήσουν σε μαζική φτώχεια και οικονομική εξαθλίωση μεγάλα στρώματα των εργαζομένων. 
Ασφαλώς, η σημερινή νομοθετική πρωτοβουλία δεν αποτελεί παρά μία πρώτη κατεπείγουσας σπουδαιότητας διορθωτική παρέμβαση στις αντεργατικές ανατροπές στο συλλογικό εργατικό δίκαιο της χώρας μας. Είναι απαραίτητο να επιδιωχτεί στο πλαίσιο μιας ολοκληρωμένης πρότασης νόμου η επανόρθωση όλων των απορρυθμίσεων που υπέστησαν οι συλλογικές ελευθερίες και τα απορρέοντα εργατικά δικαιώματα, καθώς επίσης και η βαθμιαία ανατροπή όλων των αποτελεσμάτων που επήλθαν δυνάμει ενεργειών που στηρίχτηκαν στις ρυθμίσεις της υπό κατάργηση ΠΥΣ 6/28-2-2012. 
Αντικείμενο νέας πρότασης νόμου, που θα καταθέσουμε σε συνέχεια της παρούσας για τις συλλογικές εργασιακές σχέσεις, θα αποτελέσουν μεταξύ άλλων. Πρώτον, η επαναφορά του δικαιώματος μονομερούς προσφυγής των συνδικάτων στη διαιτησία. Δεύτερον, η επαναφορά των καταργημένων αρμοδιοτήτων του ΟΜΕΔ και η απόδοση πλήρους ρυθμιστικής εξουσίας στον διαιτητή για όλα τα ζητήματα που ρυθμίζονται με συλλογική σύμβαση εργασίας. Τρίτον, η επαναφορά της επεκτασιμότητας των κλαδικών και ομοιοεπαγγελματικών συλλογικών συμβάσεων εργασίας. Τέταρτον, η επαναφορά της αρχής της ευνοϊκότερης ρύθμισης σε περίπτωση συρροής συλλογικών συμβάσεων εργασίας διαφόρων επιπέδων, όπως προβλεπόταν από το άρθρο 10 του ν. 1876/1990. 
	Αναγνωρίζουμε ότι η παρούσα πρόταση νόμου αποτελεί μόνο ένα βήμα στην προσπάθεια ανάκτησης της εθνικής αξιοπρέπειας και απελευθέρωσης της χώρας από το ζυγό των δανειστών τοκογλύφων στην οποία την έχετε σύρει. Μπορεί να μην αποτελεί τη σημαντικότερη ή την πιο αναγκαία ενέργεια αλλά κινείται σε σωστή κατεύθυνση, γι’ αυτό χρήζει της στήριξης όλων μας, ειδικά για τους εργαζόμενους της δυτικής Μακεδονίας η οποία πλήττεται από τα μεγαλύτερα, αν όχι από το μεγαλύτερο ποσοστό ανεργίας της χώρας και βασίζει την επιβίωση των κατοίκων της στην παραγωγή ενέργειας.
	Όπως καταλαβαίνετε, οι συνθήκες εργασίας εκεί είναι ιδιαίτερα δύσκολες και επίπονες, συνθήκες που η οικονομική κρίση στην οποία εισάγατε τη χώρα επιδεινώθηκαν και έχουν οδηγήσει σε θανατηφόρα ατυχήματα στα εργοστάσια και τα ορυχεία της ΔΕΗ. Η αποδυνάμωση των προληπτικών και ελεγκτικών μηχανισμών είχε ως αποτέλεσμα, μεταξύ άλλων, και τα δύο συνεχόμενα ατυχήματα που έλαβαν χώρα τους τελευταίους τρεις μήνες στο λιγνιτικό κέντρο δυτικής Μακεδονίας μ’ ένα νεκρό στο νότιο πεδίο στις αρχές του έτους και δύο σοβαρά τραυματίες στις 12 Μαρτίου του 2013. Υπάρχουν σοβαρές ενδείξεις ότι στους χώρους εργασίας της «ΔΕΗ Α.Ε.» δεν τηρούνται στο έπακρο οι όροι εργασίας και ασφάλειας, με αποτέλεσμα να υπάρχουν σοβαροί κίνδυνοι για την υγεία αλλά και τη σωματική ακεραιότητα των εργαζομένων. 
	Λόγω της ανωτέρω οικονομικής κρίσης και στενότητας, υπάρχουν αρκετές καταγγελίες ότι δεν επαρκεί το στελεχιακό δυναμικό για την ασφαλή διεκπεραίωση των εργασιών και επίσης ότι δεν υπάρχει ο απαραίτητος εξοπλισμός, ιατροφαρμακευτικός ή άλλος, για την αντιμετώπιση έκτακτων αναγκών, σε συνδυασμό με την έλλειψη στελεχών στην επιθεώρηση μεταλλείων βορείου Ελλάδος, όπως επίσης και στις επιθεωρήσεις εργασίας της γύρω περιοχής. Τα μέτρα ασφαλείας θα πρέπει να ενταθούν εκ των πραγμάτων από την ίδια την εταιρεία που οφείλει να τηρεί τις πιο αυστηρές προϋποθέσεις.
	Αυστηρές προυποθέσεις όμως πρέπει να τηρούνται και από την Κυβέρνηση προκειμένου να προστατευθούν τα εργασιακά δικαιώματα των εργαζομένων και να μην επιτρέπεται να υπάρχουν εργαζόμενοι στα ορυχεία που να εργάζονται για «ψίχουλα» και αυτά να μην τα πληρώνονται επί μήνες από εργολάβους-«νταβατζήδες». 
	Αντίθετα με το πρόσταγμα της λογικής και της κοινωνικής ευαισθησίας, η συγκυβέρνηση ενδιαφέρεται μόνο για την αποπληρωμή χρεών τα οποία σε μεγάλο βαθμό αποτελούν λογιστικές εγγραφές και αναφέρονται σε ποσά που ουδέποτε εκταμιεύθηκαν. 
Για την εξοικονόμηση αυτών των ποσών καταργήσατε και τους οργανισμούς ΟΕΚ και ΟΕΕ. Τώρα έχετε την ευκαιρία να επανορθώσετε τα ολέθρια σφάλματα που πράξατε κατά της ελληνικής κοινωνίας. Εκμεταλλευθείτε το, έστω και την ύστατη ώρα.
(Χειροκροτήματα από την πτέρυγα των Ανεξάρτητων Ελλήνων)</Speech>
	ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Όπως πάντα ακριβής στο χρόνο. Ευχαριστούμε πολύ, κυρία Μακρή.
	Το λόγο έχει η κ. Γιαννακάκη.</ChairmanSpeech>
	<Speech><Parlmember>ΜΑΡΙΑ ΓΙΑΝΝΑΚΑΚΗ</Parlmember>: Ευχαριστώ πολύ, κύριε Πρόεδρε.
	Κυρίες και κύριοι Βουλευτές, οι δύο Οργανισμοί Εργατικής Εστίας και Εργατικής Κατοικίας είχαν έντονη κοινωνική δράση για πάνω από εβδομήντα χρόνια. Ήταν ένα αποτελεσματικό «εργαλείο» στέγασης φτωχών εργατικών στρωμάτων αλλά και εξασφάλισης φθηνών αλλά ποιοτικών διακοπών, όπως και πνευματικής διασκέδασης. 
	Πιο συγκεκριμένα, ο Οργανισμός Εργατικής Κατοικίας υλοποιούσε σημαντικό πρόγραμμα κατασκευών εργατικών κατοικιών, επιδότησης επιτοκίου για όσους είχαν προσφύγει στον τραπεζικό δανεισμό, καθώς και επιδότησης ενοικίου. Ο Οργανισμός Εργατικής Εστίας παρείχε φθηνά θεατρικά και κινηματογραφικά εισιτήρια, στήριζε τον κοινωνικό τουρισμό καθώς και βρεφονηπιακούς σταθμούς και συνδικαλιστικές οργανώσεις για να καλύπτουν τα λειτουργικά τους έξοδα. Μια σειρά, λοιπόν, από κοινωνικά δικαιώματα κατακτημένα μέσα από εργατικούς αγώνες αλλά και θεμελιώδεις δράσεις του κοινωνικού κράτους, στηρίζονταν στους δύο αυτούς οργανισμούς που καταργήθηκαν. 
Η κοντόθωρη άποψη της πάση θυσία μείωσης του μισθολογικού κόστους μέσω και της μείωσης των εργοδοτικών εισφορών υλοποιήθηκε και με υπόγειες πιέσεις για κατάργηση των εν λόγω οργανισμών, αφού αυτό θα οδηγούσε και στην κατάργηση των εισφορών υπέρ αυτών. Η διετής έλλειψή τους νομίζω ότι έκανε φανερό σε όλους ότι το δικαίωμα στη στέγαση και στον ποιοτικό ελεύθερο χρόνο των εργαζομένων είναι άρρηκτα δεμένα με την ποιοτική αύξηση της παραγωγικότητάς τους. 
Εμείς ως Δημοκρατική Αριστερά, ήμασταν αντίθετοι στην κατάργηση των δύο οργανισμών, δεδομένου ότι ήταν σημαντικός παράγοντας άσκησης κοινωνικής πολιτικής. Ας μην ξεχνάμε ότι η δράση τους υλοποιούνταν με ίδιους πόρους, αφού η χρηματοδότησή τους στηριζόταν στους εργαζόμενους και στους εργοδότες τους.
	Τελικά και οι δύο οργανισμοί μπήκαν στη διαδικασία εκκαθάρισης, χωρίς να υπάρχει ένα σαφές χρονοδιάγραμμα επαναλειτουργίας των αναγκαίων κοινωνικών προγραμμάτων τους. Εκ των πραγμάτων ο ΟΑΕΔ κατέστη καθολικός «διάδοχος» των καταργηθέντων οργανισμών, ενσωματώνοντας όλες τις δράσεις τους για κοινωνική πολιτική. Έτσι ο ΟΑΕΔ μετατρέπεται σε υπεροργανισμό άσκησης σημαντικών πτυχών της κοινωνικής πολιτικής. Αν όμως δεν ξεκαθαρίσει γρήγορα το τοπίο των διοικητικών ανακατατάξεων, τότε η αδράνεια θα δικαιώσει όσους πιστεύουν ότι ο πολυκερματισμός της διοίκησης, με τα γραφειοκρατικά «βαρίδια» που αυτός κουβαλά, αποτελεί τον μόνο αποτελεσματικό τρόπο άσκησής της.
	Το ζήτημα είναι ότι η μεταβατική περίοδος της ενσωμάτωσης έχει παραμείνει στάσιμη, με αποτέλεσμα να σημειώνονται σημαντικές εκκρεμότητες σε προγράμματα κοινωνικού τουρισμού καθώς και θεατρικών επιχειρήσεων. 
Τα μεγαλύτερα προβλήματα απαντώνται στον Οργανισμό Εργατικής Κατοικίας όπου είναι φανερό ότι ο κοινωνικός αντίκτυπος, δεδομένης και της οικονομικής κατάστασης, είναι εξαιρετικά επώδυνος. Υπάρχουν εκκρεμότητες τόσο σε δανειοδοτικά και κατασκευαστικά προγράμματα όσο και σε ό,τι αφορά ουσιαστικά παραχωρητήρια σε άκτιστα οικόπεδα και στη λοιπή ακίνητη περιουσία. Ο Συνήγορος του Πολίτη μετά από προσφυγή δικαιούχων, κατέθεσε μία σειρά από προτάσεις για να διευκολυνθούν όσοι δικαιούνται στεγαστικά προγράμματα του Οργανισμού Εργατικής Κατοικίας. 
	Επειδή υπάρχει αυτή η μεταβατική περίοδος, δεν προβλέπεται καμμία διαδικασία διευκόλυνσης για τμηματική καταβολή των δόσεων. Δεν συνεκτιμώνται μια σειρά από κριτήρια που αφορούν στους δικαιούχους, όπως η οικογενειακή ή οικονομική τους κατάσταση, δηλαδή μονογονεϊκές οικογένειες, μακροχρόνια άνεργοι, άτομα με ειδικές ανάγκες κ.λπ.. Αν η νέα υπηρεσία του ΟΑΕΔ δεν αντιμετωπίσει με ικανοποιητικό τρόπο την αδυναμία των δικαιούχων να καταβάλουν τις δόσεις τους, το πρόβλημα θα καταστεί εκρηκτικό. Πρέπει άμεσα να ξεκινήσει το ειδικό διαρκές πρόγραμμα κατ’ εξαίρεση παροχής στεγαστικής συνδρομής σε συγκεκριμένες κοινωνικές κατηγορίες όπως αυτές στις οποίες αναφέρθηκα προηγουμένως. Η μη υλοποίησή του την τελευταία διετία έχει εντείνει τον κοινωνικό αποκλεισμό σ’ ένα πολύ μεγάλο φάσμα του πληθυσμού. 
Τα ζητήματα που προκύπτουν όσον αφορά στα εργασιακά για επιπτώσεις αλλά και υποχρεώσεις που προκύπτουν από το ν.4046 δεν μπορούν να καταργηθούν ούτε με μία πρόταση νόμου, ούτε μ’ ένα άρθρο. Ποιος θα μπορούσε να διαφωνήσει με μια σειρά από εργατικά μέτρα όπως οι εγγυημένοι μισθοί και τα εγγυημένα ημερομίσθια, τα επιδόματα ή οι συλλογικές συμβάσεις; Όλα αυτά όμως δεν μπορούν να αντιμετωπιστούν μεμονωμένα. Λειτουργούν, δυστυχώς ή ευτυχώς, σ’ ένα πολύ συγκεκριμένο οικονομικό πλαίσιο. Η ίδια η ελληνική κοινωνία, λειτουργεί σ’ ένα πλαίσιο καθοριζόμενο τόσο από τη διεθνή συγκυρία όσο και από την ενδημική κρίση, με κυριότερη πτυχή τις συμβατικές υποχρεώσεις της χώρας. 
	Εδώ θα θυμίσω για μία ακόμα φορά τη ριζική διαφωνία της Δημοκρατικής Αριστεράς για τα εργασιακά τα οποία και καταψήφισε, όμως κανείς δεν μπορεί να διαφωνήσει ότι με τα χρήματα του μηχανισμού στήριξης και το μεγάλο «κούρεμα» του χρέους, η χώρα απέφυγε τόσο την ανεξέλεγκτη χρεοκοπία, με τη συνακόλουθη κοινωνική κατάρρευση, όσο και τη μετατροπή της σ’ ένα κράτος-παρία. 
Οι αναμφίβολα σκληρές συνέπειες που προκύπτουν από το μνημόνιο, μάς επιβάλλουν να επιταχύνουμε τις διαδικασίες σταδιακής αποδέσμευσης μέσα από την τήρηση των συμβατικών υποχρεώσεων της χώρας αλλά και να επιταχύνουμε τις μεταρρυθμίσεις και τις διαρθρωτικές αλλαγές που θα μας καθιστούσαν ένα κράτος δυτικού τύπου και φυσικά θα μας έφερναν σ’ ένα σημείο που δεν θα ξαναβρισκόμασταν ποτέ στην κατάσταση που βρεθήκαμε το 2009. 
Ζητούμενο είναι η επιβεβαίωση του κοινοτικού κεκτημένου με την παράλληλη μετατροπή της χώρας σ’ ένα ευρωπαϊκό κράτος, μακριά από πελατειακές σχέσεις και εξαρτήσεις.
Αν, λοιπόν, όλα αυτά τα τοποθετήσουμε εντός του σημερινού πλαισίου τη χώρας, τότε θα αντιληφθούμε ότι τίποτα δεν μπορεί να αλλάξει με την παρούσα πρόταση νόμου. Αν η πραγματικότητα δεν αντιμετωπιστεί με ρεαλισμό, η πλήρης κατάρρευση του κοινωνικού ιστού της χώρας θα αποτελέσει το τραγικό επιστέγασμα.
Το παρόν σχέδιο νόμου, λοιπόν, εξυπηρετεί μόνο μηχανισμούς εντυπωσιασμού. Το ζήτημα της κατάργησης των δυο οργανισμών και των προγραμμάτων που εξυπηρετούσαν οφείλουν να αντιμετωπιστούν συνολικά και με στρατηγική στο πλαίσιο του ΟΑΕΔ, ο οποίος έχει επωμιστεί τη δράση τους. Πάνω σε αυτό πρέπει να εργαστούμε με γόνιμες και εποικοδομητικές προτάσεις. 
Ευχαριστώ πολύ.</Speech>
 ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Κι εμείς ευχαριστούμε, κυρία Γιαννακάκη.
Το λόγο έχει ο κ. Οδυσσέας Βουδούρης.</ChairmanSpeech>
<Speech><Parlmember>ΟΔΥΣΣΕΑΣ ΒΟΥΔΟΥΡΗΣ</Parlmember>: Ευχαριστώ, κύριε Πρόεδρε.
 Κύριε Υπουργέ, αγαπητοί συνάδελφοι, η παρούσα πρόταση περιέχει δυο άρθρα, δυο διαφορετικά και ξεχωριστά μέρη. Το πρώτο μέρος, αφορά την επαναφορά των συλλογικών συμβάσεων και το δεύτερο, το θέμα της επαναφοράς του Οργανισμού Εργατικής Κατοικίας και του Οργανισμού Εργατικής Εστίας. 
Θα θεωρούσα αυτονόητο ότι το πρώτο άρθρο θα πρέπει να περάσει παμψηφεί, διότι αυτή είναι μια πρόταση, η οποία περιέχεται μέσα στην προγραμματική συμφωνία, βάσει της οποίας έχει πάρει εμπιστοσύνη η τρικομματική Κυβέρνηση. 
Συγκεκριμένα, στην προγραμματική συμφωνία, κύριε Υπουργέ, στο Κεφάλαιο Α΄ παράγραφος 2, αναφέρεται ρητά ότι πρέπει να επανέλθουν ο κατώτατος μισθός και οι συλλογικές συμβάσεις και ότι το κράτος πρέπει να σταματήσει να νομοθετεί ανάμεσα στους κοινωνικούς εταίρους. 
Εάν, όπως φαίνεται, οι συνάδελφοι της τρικομματικής Κυβέρνησης δεν ψηφίσουν αυτό το άρθρο θα έχουμε μια παγκόσμια πρωτοτυπία. Η Αντιπολίτευση να προτείνει ένα μέτρο, το οποίο περιέχεται στο κυβερνητικό πρόγραμμα και η Κυβέρνηση να καταψηφίζει την ίδια την πρότασή της. Δεν ξέρω αν αντιλαμβάνεστε το γελοίο αυτής της κατάστασης; 
Όσον αφορά το δεύτερο στοιχείο, για τον ΟΕΚ και τον ΟΕΕ, ειπώθηκαν πολλά. Δεν θέλω να επανέλθω. Θα ήθελα, απλώς, να τονίσω το εξής: Ο Οργανισμός Εργατικής Κατοικίας και η Εργατική Εστία είναι δυο φορείς που δεν επιβάρυναν σε καμμία περίπτωση το δημόσιο προϋπολογισμό. 
Ήταν ένα από αυτά τα στοιχεία, τα οποία πρέπει να μας ανοίξουν τα μάτια για τις πραγματικές προθέσεις της τρόικας, οι οποίες δεν ήταν –και δεν είναι- η δημοσιονομική εξυγίανση αλλά η εφαρμογή ενός νεοφιλελεύθερου σχεδίου που περιέχει μεταξύ άλλων την κατάργηση των εργασιακών δικαιωμάτων και τη συρρίκνωση του κοινωνικού κράτους. Μόνο έτσι εξηγείται και εκ της προθέσεως αλλά και από το ίδιο το αποτέλεσμα. 
Διότι ξέρουμε πλέον ένα χρόνο μετά ότι η κατάργηση αυτών των οργανισμών δεν είχε απολύτως κανένα δημοσιονομικό όφελος. Ποιο όφελος είχε; Είχε το τρίτο στοιχείο το νεοφιλελεύθερο σχέδιο που λέει «ιδιωτικοποίηση για τα πάντα», «όλα στην αγορά». 
Διότι, ποιο θα είναι το αποτέλεσμα; Ξέρουμε ότι ο Οργανισμός Εργατικής Κατοικίας ήταν ένα τεράστιο βοήθημα για απόκτηση κατοικίας στις μικρομεσαίες τάξεις. Καταργώντας αυτό, τι κάνουμε; Κάνουμε ένα μεγάλο, τεράστιο δώρο στις ιδιωτικές τράπεζες. 
Δεν ισχυρίζομαι ότι αυτοί οι δυο οργανισμοί ήταν τέλειοι και ότι δεν υπήρχαν νοσηρές καταστάσεις. Υπήρχαν. Προφανώς, όμως, η απάντηση δεν είναι «πονάει κεφάλι, κόβω κεφάλι» αλλά «πονάει κεφάλι, δίνουμε την κατάλληλη θεραπεία». Υπήρχαν οι δυνατότητες να μεταρρυθμιστούν αυτοί οι οργανισμοί. 
Στο σημείο αυτό, θέλω να εκφράσω μια μικρή διαφοροποίηση σε σχέση με αυτό το οποίο υπάρχει μέσα σε αυτό το νομοσχέδιο. Εγώ θα προτιμούσα να υπάρχει μια πρόταση συνολική, η οποία να προτείνει την επαναφορά ενός ενιαίου οργανισμού, ο οποίος να μην έχει τις στρεβλώσεις του παρελθόντος. Βέβαια, αυτό είναι δευτερεύον σε σχέση με αυτό, το οποίο έγινε και με τις προθέσεις που σήμερα έχει η Κυβέρνηση. 
Υπάρχει μια επίκληση για τις συνταγματικές διατάξεις. Μόνο η Κυβέρνηση μπορεί να φέρει ένα νομοσχέδιο, το οποίο  επιφέρει οικονομικές επιπτώσεις. Πολύ ωραία. Γιατί η Κυβέρνηση δεν το κάνει εδώ και δέκα μήνες; 
Άκουσα ορισμένους συναδέλφους, οι οποίοι είχαν ταχθεί εναντίον της κατάργησης, να κάνουν μια εξαιρετικά δύσκολη ακροβασία. «Είμαστε κατά της κατάργησης αλλά είμαστε και κατά της επαναφοράς». Πως εξηγείται αυτό;
Άκουσα να μιλάνε για επίκληση του ρεαλισμού. Να το δεχθώ. Τι είναι ο ρεαλισμός; Ρεαλισμός είναι να λέω άσπρο τη μια μέρα και την επόμενη να λέω μαύρο; Αυτό δεν είναι ο ορισμός του εμπαιγμού; 
Άκουσα πολύ σωστά ότι πρέπει όλα αυτά τα πράγματα να μπουν μέσα σε ένα στρατηγικό πλαίσιο. Αυτό είναι σωστό, αν και βέβαια, η επαναφορά των συλλογικών συμβάσεων είναι πλαίσιο αυτό καθαυτό. Δεν υπάρχει άλλο πλαίσιο. Πρέπει να ισχύσει αυτό, το οποίο υπάρχει και στο ευρωπαϊκό κεκτημένο. 
Να δεχθώ, όμως, ότι υπάρχει θέμα πλαισίου. Που είναι το στρατηγικό σχέδιο; Εγώ συμφωνώ απολύτως ότι πρέπει να ενταχθούν σε ένα στρατηγικό σχέδιο. Που είναι εδώ και ένα χρόνο το στρατηγικό σχέδιο; Που είναι το πλαίσιο; 
Νομίζω ότι δεν χρειάζεται να κάνω άλλα σχόλια. Ο καθένας θα κρίνει. Εδώ, έχουμε ένα χαρακτηριστικό παράδειγμα όπου διαφαίνεται η στροφή εκατόν ογδόντα μοιρών που έχει πάρει αυτή η Κυβέρνηση σε σχέση, όχι μόνο με τις προεκλογικές δεσμεύσεις αλλά και με την ίδια την προγραμματική συμφωνία. Αυτό είναι το πρώτο στοιχείο. 
Το δεύτερο στοιχείο, είναι ότι διαφαίνεται ότι δεν υπάρχει κανένα στρατηγικό πλαίσιο. Το τρίτο και το πιο θλιβερό, είναι ότι διαφαίνεται ότι δεν υπάρχει καν πρόθεση ενός τέτοιου σχεδίου. Διότι θα περίμενα τουλάχιστον από τους συναδέλφους, οι οποίοι μιλούν για αυτό το στρατηγικό πλαίσιο να αναγγείλουν ποιο θα είναι το επόμενο βήμα, έστω και καθυστερημένα. 
Συνεπώς, δηλώνω ότι θα στηρίξω αυτό το νομοσχέδιο, όποιες κι αν είναι οι δευτερεύουσες διαφοροποιήσεις. Θεωρώ ότι θα ήταν πάρα πολύ σημαντικό να υπάρξει και μια ονομαστική ψηφοφορία. 
Κλείνω, λέγοντας το εξής: Μου κάνει μεγάλη εντύπωση ότι στον κατάλογο των ομιλητών δεν υπάρχει κανένας συνάδελφος από τη Νέα Δημοκρατία και από το ΠΑΣΟΚ. Υπάρχει ένας μόνο συνάδελφος από τη Δημοκρατική Αριστερά. Είναι τόσο ασήμαντο αυτό το θέμα και δεν έχετε τίποτα να πείτε, αγαπητοί συνάδελφοι της Κυβέρνησης; Αυτό το θέτω στη σκέψη σας. 
Ευχαριστώ πολύ.
(Χειροκροτήματα από την πτέρυγα του ΣΥΡΙΖΑ- ΕΚΜ)</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Ευχαριστούμε πολύ, κύριε συνάδελφε.
Το λόγο έχει η κ. Δέσποινα Χαραλαμπίδου, στη μοναδική γυναίκα που έχει εγγραφεί και είναι παρούσα στη Βουλή.</ChairmanSpeech> 
<Speech><Parlmember>ΔΕΣΠΟΙΝΑ ΧΑΡΑΛΑΜΠΙΔΟΥ</Parlmember>: Ευχαριστώ, κύριε Πρόεδρε.
 Κυρίες και κύριοι Βουλευτές, η απορρύθμιση των εργασιακών σχέσεων είναι το πρώτο μεγάλο πλήγμα που δέχθηκε η εργατική τάξη από τις πολιτικές επιλογές που έγιναν τα τελευταία χρόνια. 
Έχουμε την κατάργηση της εθνικής συλλογικής σύμβασης εργασίας, την οποία ούτε η δικτατορία των συνταγματαρχών δεν είχε τολμήσει να ακουμπήσει. Η κατάργηση της αρχής της ευνοϊκότερης ρύθμισης και τις επεκτασιμότητας των κλαδικών συλλογικών συμβάσεων, ο περιορισμός της διάρκειας της μετενέργειας των συλλογικών συμβάσεων, διέλυσαν κυριολεκτικά το χαρακτήρα των συλλογικών διαπραγματεύσεων. 
Στην πράξη, το αποτέλεσμα της όποιας διαπραγμάτευσης είναι προαποφασισμένο από τη στιγμή που η μόνη εναλλακτική στους όρους που θέτει ο εργοδότης είναι η ατομική διαπραγμάτευση και η αμοιβή στα όρια του κατώτατου μισθού χωρίς κατοχυρωμένα θεσμικά δικαιώματα. 
Εξάλλου, η δυνατότητα σύναψης επιχειρησιακής συλλογικής συμφωνίας με ενώσεις προσώπων που δεν διαθέτουν ούτε την ελάχιστη νομική προστασία που διαθέτει η συνδικαλιστική οργάνωση και το γεγονός ότι ο έλεγχος της συγκρότησής τους είναι αδύνατος, δεν αφήνουν πρακτικά κανένα περιθώριο διαπραγμάτευσης.  
Αυτό αποδεικνύουν εξάλλου και τα προχθεσινά στοιχεία του Οργανισμού Μεσολάβησης και Διαιτησίας, που δόθηκαν στη δημοσιότητα, σύμφωνα με τα οποία μέσα στο 2012 υπογράφηκαν μόλις έντεκα ομοιοεπαγγελματικές συμβάσεις εργασίας και διαιτητικές αποφάσεις σε αντίθεση με εξήντα μία που υπογράφηκαν το 2010, είκοσι έξι κλαδικές συλλογικές συμβάσεις εργασίας σε αντίθεση με πενήντα δύο κλαδικές συλλογικές συμβάσεις εργασίας που υπογράφηκαν το 2010 και εννιακόσιες εβδομήντα πέντε επιχειρησιακές συμβάσεις εργασίας, ενώ το 2010 υπήρχαν μόλις διακόσιες τριάντα οχτώ.
Το πώς εξηγείται αυτή η απότομη αύξηση των επιχειρησιακών συμβάσεων, σε σχέση με τη μείωση των συμβάσεων μεγαλύτερου επιπέδου, δεν είναι δύσκολο να το καταλάβει κανένας. Εξάλλου και από τα ίδια τα στοιχεία του Υπουργείου Εργασίας φαίνεται ότι οι συμβάσεις που υπογράφονται από ενώσεις προσώπων και όχι από σωματεία πλησιάζουν το 80% των συνολικών επιχειρησιακών συμβάσεων αυτά τα δύο τελευταία μνημονιακά χρόνια.
Σ’ αυτές τις περιπτώσεις, όμως, ουσιαστικά δεν υφίσταται καμμιά απολύτως συμφωνία. Σε όσες περιπτώσεις –και αυτές είναι ελάχιστες- οι ενώσεις προσώπων δεν εκπροσωπούνται από στελέχη της επιχείρησης -ανώτατα πολλές φορές- ή από συγγενικά πρόσωπα του εργοδότη αλλά από εργαζόμενους που θα επιθυμούσαν τη διεξαγωγή διαλόγου με την εργοδοσία, η έλλειψη συνδικαλιστικής προστασίας, ο κίνδυνος της ατομικής διαπραγμάτευσης, τα πρωτοφανή ποσοστά ανεργίας και οι διοικητικά από τη μεριά της Κυβέρνησης απελευθερωμένες και πάμφθηνες απολύσεις, υποχρεώνουν σχεδόν πάντα την εργατική πλευρά σε άνευ όρων συναίνεση. Πρόκειται επί της ουσίας για συμφωνία του εργοδότη με τον εαυτό του, ντυμένη με το «μανδύα» της συλλογικής συμφωνίας.
Όσο υποχωρεί και άλλο η προστασία που παραδοσιακά απέρρεε από τις υπόλοιπες συλλογικές συμβάσεις εργασίας -κλαδικές και Εθνική Γενική Συλλογική Σύμβαση Εργασίας- δεν θα υπάρχει πλέον και κανένας λόγος η εργοδοτική πλευρά να προτιμά τη συλλογική ρύθμιση και όχι την ατομική διαπραγμάτευση. Ήδη, αυτήν τη στιγμή που μιλάμε, πάνω από ένα εκατομμύριο μισθωτοί στη χώρα μας εργάζονται με ατομικές συμβάσεις εργασίας.
Άρα κατά τη γνώμη μας, ένα πρώτο συμπέρασμα που μπορούμε να βγάλουμε, είναι ότι η κάποτε ελεύθερη συλλογική διαπραγμάτευση μεταμορφώθηκε από τα μνημόνια σε ένα μέσο μονομερούς μείωσης των αποδοχών και ελαστικοποίησης των εργασιακών σχέσεων.
Σ’ αυτές τις συνθήκες, όμως, κύριοι της Κυβέρνησης, οι μισθοί πείνας των 586 και 511 ευρώ, μεικτά, γρήγορα θα καταλήξουν να αποτελούν το μισθό της μεγάλης πλειοψηφίας των εργαζομένων στη χώρα μας. 
Μ’ αυτήν την έννοια, νομίζω ότι έχει ένα ιδιαίτερο ενδιαφέρον να δούμε μερικά συγκριτικά στοιχεία για τη μισθολογική κατάσταση των εργαζομένων στον ιδιωτικό τομέα στις χώρες της Ευρωπαϊκής Ένωσης. Στην Ευρωπαϊκή Ένωση των είκοσι επτά κρατών-μελών στις είκοσι χώρες υπάρχει θεσμοθετημένος κατώτατος μισθός. Στις υπόλοιπες επτά δεν υφίσταται κατώτατος μισθός σε εθνικό επίπεδο, ωστόσο υπάρχουν κατώτατοι μισθοί που διαπραγματεύονται οι εργαζόμενοι σε κλαδικό επίπεδο. 
Μεταξύ τώρα αυτών των κρατών, τρεις περιπτώσεις έχουν παρατηρηθεί στις πολιτικές μισθών τα τελευταία χρόνια, δηλαδή από την αρχή της οικονομικής κρίσης: Η πρώτη, είναι το «πάγωμα» των ονομαστικών κατώτατων μισθών, η δεύτερη, είναι οι χαμηλές αυξήσεις σε χώρες όπως η Αγγλία, η Γαλλία, η Ολλανδία και η τρίτη, είναι οι σημαντικές αυξήσεις στην Πορτογαλία, τη Σλοβενία και την Πολωνία. 
Η χώρα μας, η Ελλάδα, αποτελεί τη μόνη περίπτωση ευρωπαϊκού κράτους στην οποία με την περίφημη μνημονιακή πράξη υπουργικού συμβουλίου, την υπ’ αριθμόν 6/28-2-2012, επιβλήθηκε και ονομαστική μείωση του κατώτατου μισθού και του ημερομισθίου 22% και 32% για τους νέους κάτω των είκοσι πέντε ετών.
Επομένως, το δεύτερο συμπέρασμα που βγαίνει είναι ότι στην Ελλάδα καταργήθηκε ουσιαστικά η λειτουργία του κατώτατου μισθού σαν εργαλείο προστασίας των κατώτερων εισοδηματικών στρωμάτων. 
(Στο σημείο αυτό κτυπάει προειδοποιητικά το κουδούνι λήξεως του χρόνου ομιλίας της κυρίας Βουλευτού) 
Τελειώνω, κύριε Πρόεδρε.
Οι συνεχείς δε νομοθετικές παρεμβάσεις που εφαρμόζουν τις μνημονιακές προβλέψεις και ο νέος μηχανισμός διαμόρφωσης που σκοπεύει να δημιουργήσει το Υπουργείο, έχουν μετατρέψει τον κατώτατο μισθό σε μηχανισμό για τη συνολική μείωση των αμοιβών στον ιδιωτικό τομέα, που αυτή η μείωση στον ιδιωτικό τομέα συμπαρασύρει και τις μειώσεις μισθών και στο δημόσιο τομέα.
Εδώ, αγαπητέ κύριε Υφυπουργέ, θέλω να κάνω μία παρατήρηση. Η Κυβέρνηση, χαρακτηρίζει συνεχώς τις θέσεις του ΣΥΡΙΖΑ και της Αριστεράς σαν λαϊκισμό και λέει ότι δεν γνωρίζουμε την πραγματικότητα της οικονομίας.
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού)
Τελειώνω, κύριε Πρόεδρε. Επιτρέψτε μου μισό λεπτό.
Επίσης, ξέρω ότι θα επικαλεστείτε και πάλι την ανεργία και το γνωστό παραμύθι ότι πρέπει να πέσουν τα μεροκάματα για να αυξηθεί η απασχόληση. 
Για εμάς, ως ΣΥΡΙΖΑ, η επαναφορά των συλλογικών συμβάσεων, των ελεύθερων συλλογικών διαπραγματεύσεων και του κατώτατου μισθού είναι τα πρώτα αναγκαία βήματα για την αναστροφή της σημερινής κατάστασης που επικρατεί στους χώρους δουλειάς, που είναι η εργασιακή ζούγκλα.
Και αυτό, αγαπητέ συνάδελφε κύριε Κατσώτη, όχι επειδή θεωρούμε την κατάσταση πριν από το 2009 ιδανική και έχουμε καμμία αγωνία να επιστρέψουμε σ’ αυτή, αλλά επειδή θεωρούμε ότι είναι απαραίτητη προϋπόθεση για να σταθούν οι εργαζόμενοι και ο λαός της χώρας μας στα πόδια τους με στοιχειώδη αξιοπρέπεια, για να βγει η οικονομία από την ύφεση στην οποία την έχετε καταδικάσει και για να δημιουργηθεί μία προοπτική, για τη διέξοδο από την κρίση υπέρ των συμφερόντων του κόσμου της εργασίας και όχι της εργοδοσίας.
Ευχαριστώ.
(Χειροκροτήματα από την πτέρυγα του ΣΥΡΙΖΑ-ΕΚΜ)</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Ευχαριστούμε πολύ.
Κύριε Μαριά, έχετε το λόγο.
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Κύριε Υπουργέ, κύριε Πρόεδρε, κύριοι συνάδελφοι, θα μιλήσω ως μέλος του ελληνικού Κοινοβουλίου και όχι ως Κοινοβουλευτικός Εκπρόσωπος των Ανεξάρτητων Ελλήνων. Και το λέω αυτό για να διευκρινίσω εκ των προτέρων, επειδή θα θέσω ορισμένα ζητήματα, ότι είναι ζητήματα τα οποία αφορούν την προσωπική μου άποψη στα θέματα αυτά που θα θέσω και είναι αγωνίες –θα έλεγα- δεκάδων πολιτών σε όλη την Ελλάδα, πολιτών οι οποίοι στην Κρήτη έχουν εκφραστεί από το κίνημα των αντιμνημονιακών πολιτών που συνεργαζόμαστε με τους Ανεξάρτητους Έλληνες.
Σήμερα, συζητούμε μία πρόταση νόμου του ΣΥΡΙΖΑ σε ένα σημαντικό θέμα και η πρώτη παρατήρηση που έγινε και γίνεται, είναι ότι μετά τη συζήτηση δεν πρόκειται να γίνει ψηφοφορία. Δηλαδή υπάρχει μία διαδικασία όπου απλά θα συζητήσουμε, θα θέσουμε απόψεις αλλά το Κοινοβούλιο δεν θα ψηφίσει, δεν θα δώσει δηλαδή το δικαίωμα σε κάποιο κόμμα της Αντιπολίτευσης να τοποθετηθεί και να ψηφίσει. Αυτό καταδεικνύει τα όρια που υπάρχουν από το ίδιο το σύστημα, από το ίδιο το Σύνταγμα, στο ρόλο που μπορεί να παίξουν τα κόμματα μέσα στο Κοινοβούλιο.
Παρατήρηση δεύτερη. Είμαστε σε ένα Κοινοβούλιο, στο οποίο ήλθαν κατά δεκάδες οι πράξεις νομοθετικού περιεχομένου και πραγματικά αναγκάστηκαν οι συνάδελφοι της πλειοψηφίας να ψηφίσουν όλες αυτές τις πράξεις. Ήλθαν πράξεις με τη διαδικασία του κατεπείγοντος, πεντακόσιες σελίδες για να τις ψηφίσουμε σε μία ή δύο ημέρες. Έχουμε επίσης την κατάσταση του να μην έρχονται καν οι Υπουργοί για τον κοινοβουλευτικό έλεγχο. Αυτό αποτελεί απαξίωση του ελληνικού Κοινοβουλίου. 
Είδαμε την κατάντια του ελληνικού Κοινοβουλίου, όταν έπρεπε να ψηφίσουμε για την παραπομπή όσων εθεωρείτο ότι έπρεπε να παραπεμφθούν με αφορμή τη λίστα «Λαγκάρντ», όπου μπήκαν οι τρεις, οι τέσσερις κάλπες, σταμάτησε να λειτουργεί το Κοινοβούλιο, γίνονταν διαπραγματεύσεις για το πόσες κάμερες θα μπουν, κάποιοι ψήφιζαν στη μία κάλπη, κάποιοι έφευγαν, καταρρακώνοντας πλήρως το ρόλο του Κοινοβουλίου. 
Φθάσαμε προχθές στο παρά πέντε να έχει ψηφιστεί μια τροπολογία που ελάχιστοι την κατάλαβαν. Βλέπουμε τη διαδικασία συνεχών τροπολογιών της τελευταίας στιγμής. 
Και το απίθανο ποιο είναι; Μετά την απόρριψη της πρότασης για ονομαστική ψηφοφορία από πλευράς Βουλευτών –και όχι κομμάτων- του ΣΥΡΙΖΑ και των Ανεξάρτητων Ελλήνων, που δεν ρωτήθηκαν καν αν αποσύρουν ή όχι την αίτηση ονομαστικής ψηφοφορίας ή αν την προσδιορίζουν διαφορετικά, έγινε και η ψηφοφορία επί του συνόλου του νομοσχεδίου και μετά ψάχναμε να βρούμε αν το ΠΑΣΟΚ ψήφισε υπέρ ή κατά και βγήκε μία απόφαση. 
Ακούστε, συνάδελφοι –και απευθύνομαι στους συναδέλφους της Αντιπολίτευσης, και φυσικά και της Συμπολίτευσης αλλά κυρίως της Αντιπολίτευσης, σε αυτούς που αποκαλώ «το πατριωτικό δημοκρατικό τόξο»- δώσαμε έναν αγώνα απέναντι στο μνημόνιο αρκετοί από εμάς που δεν ήμασταν καν στη Βουλή και τώρα είμαστε εδώ. Παλεύουμε πραγματικά σε μία κατεύθυνση τέτοια, για την ανατροπή αυτής της μνημονιακής κατάστασης. 
Σας λέω, όμως, ότι πλέον η απαίτηση του ελληνικού λαού –και το λένε όλοι- είναι η εξής. Γιατί παραμένετε ακόμη στη Βουλή, νομιμοποιώντας αυτήν την κατάσταση της τρόικας, δηλαδή τον κ. Τόμσεν να αποφασίζει και τον κύριο Υπουργό Οικονομικών να συμφωνεί, να έρχονται όλα «πακέτα» εδώ και να γίνονται τυπικές οι διαδικασίες; 
Ήρθε η ώρα, πιστεύω, να προβληματιστούμε έντονα. Μπορεί να λειτουργήσει πραγματικά ένα Κοινοβούλιο, χωρίς την παρουσία της Αντιπολίτευσης; Είναι ερώτημα καίριο και καθοριστικό και πρέπει να το απαντήσουμε. 
Υπήρχε μια πρόταση παλιότερα που έλεγε να αποχωρήσουμε –την έκανε ο Πάνος Καμμένος- να παραιτηθούμε και να ξαναγίνουν εκλογές, προκειμένου να προκαλέσουμε ένα πολιτικό ζήτημα. Όμως και πάλι αυτές οι εκλογές θα μπορούσαν να είχαν γίνει, να είχαν προκαλέσει ένα σοβαρό ζήτημα αλλά θα ήταν μόνο επί των κενών εδρών. 
Σας λέω, λοιπόν, το εξής: Ήρθε η ώρα να παρθεί μια σοβαρή απόφαση. Επειδή η συζήτηση σήμερα είναι για ένα σοβαρό θέμα αλλά μπορούμε λίγο να τοποθετηθούμε με μία άνεση, πρέπει –κατά τη γνώμη μου- να σκεφθούμε ποια θα είναι η στιγμή πραγματικά που θα αποχωρήσουμε από το ελληνικό Κοινοβούλιο ως Αντιπολίτευση, χωρίς, βέβαια, να έχουμε τα οποιαδήποτε προνόμια ούτε το μισθό –εννοείται- ούτε τους αστυνομικούς –εγώ προσωπικά δεν έχω- ούτε συνεργάτες και να γυρίσουμε πίσω στον ελληνικό λαό, να γυρίσουμε πίσω στα κινήματα. 
Μία τέτοια καθοριστική ημέρα θα είναι το Μάιο, που ξεκίνησαν και τα κινήματα στις πλατείες. Πρέπει να έχουμε την επέτειο της έναρξης των κινημάτων της πλατείας του Συντάγματος με μία αποχώρηση των Βουλευτών της αντιμνημονιακής, πατριωτικής, δημοκρατικής Αντιπολίτευσης, για να ενωθούν με τον ελληνικό λαό, αν θέλουμε, πραγματικά, να δώσουμε μία διαφορετική πτυχή.
Αλλιώς, θα αναμένουμε εδώ και θα βλέπουμε πώς θα περνάνε τα νομοσχέδια με τον άλφα ή βήτα τρόπο, πώς θα γίνονται ή δεν θα γίνονται δήθεν οι ψηφοφορίες και πώς από ένα σημείο και πέρα, παραμένοντας, θα νομιμοποιούμε έμμεσα αυτό που γίνεται. Διότι υπάρχουν όρια.
Κλείνει περίπου ένα έτος παρουσίας της αντιμνημονιακής Αντιπολίτευσης εδώ. Ό,τι ήταν να πούμε νομίζω ότι το έχουμε πει. Το Βήμα της Βουλής μάς έδωσε την ευκαιρία να παρουσιάσουμε τις απόψεις μας, να παρουσιάσουμε μία συγκεκριμένη πλατφόρμα. 
Από εκεί και πέρα, θα έρθει η ώρα της αλήθειας, αν θέλουμε, πραγματικά, να σταματήσει ο κατήφορος σε όλα τα θέματα, συμπεριλαμβανομένων, βεβαίως και των ζητημάτων που έχετε θίξει στο νομοσχέδιό σας, της διάλυσης του κοινωνικού κράτους, της διάλυσης των εργασιακών σχέσεων, της φτωχοποίησης του ελληνικού λαού. Αυτό πιστεύω ότι πρέπει να γίνει από όλους μας, αν θέλουμε να σταθούμε υπεύθυνα απέναντι στη λαίλαπα που έρχεται. 
Και κλείνω με την παρατήρηση ότι αν το Κοινοβούλιο μπορούσε να ανατρέψει το μνημόνιο, τότε να είστε σίγουροι ότι η τρόικα θα είχε καταργήσει και το ελληνικό Κοινοβούλιο. 
Ευχαριστώ. 
(Χειροκροτήματα από την πτέρυγα των ΑΝΕΛ)</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Ευχαριστούμε.</ChairmanSpeech> 
<Speech><Parlmember>ΔΗΜΗΤΡΙΟΣ ΚΟΥΚΟΥΤΣΗΣ</Parlmember>: Κύριε Μαριά, εμάς μας έχετε στο δημοκρατικό τόξο;</Speech> 
<Speech><Parlmember>ΠΑΡΑΣΚΕΥΗ ΧΡΙΣΤΟΦΙΛΟΠΟΥΛΟΥ</Parlmember>: Στο πατριωτικό τόξο, είπε.</Speech> 
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Ορίστε, κύριε Υπουργέ, έχετε το λόγο.</ChairmanSpeech> 
<Speech><Parlmember>ΝΙΚΟΛΑΟΣ ΠΑΝΑΓΙΩΤΟΠΟΥΛΟΣ</Parlmember> (Υφυπουργός Εργασίας, Κοινωνικής Ασφάλισης και Πρόνοιας): Ευχαριστώ, κύριε Πρόεδρε. 
Κύριε Μαριά, αν ήξερα ότι θα παρεκκλίνατε τόσο πολύ από το πνεύμα της συζήτησης αυτής της πρότασης νόμου που έφερε ο ΣΥΡΙΖΑ, δεν θα συναινούσα να μιλήσετε πριν από εμένα. 
Εν πάση περιπτώσει, όμως, ας είναι.</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Θέλω να εκφράσω τη χαρά μου που συμπατριώτης μου Υπουργός παίρνει το λόγο! 
Κύριε Υπουργέ, με συγχωρείτε, πόσο χρόνο θέλετε;</ChairmanSpeech> 
<Speech><Parlmember>ΝΙΚΟΛΑΟΣ ΠΑΝΑΓΙΩΤΟΠΟΥΛΟΣ</Parlmember> (Υφυπουργός Εργασίας, Κοινωνικής Ασφάλισης και Πρόνοιας): Γύρω στα δώδεκα λεπτά νομίζω ότι θα φθάσουν.</Speech> 
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Εντάξει. 
Ορίστε, έχετε το λόγο.</ChairmanSpeech> 
<Speech><Parlmember>ΝΙΚΟΛΑΟΣ ΠΑΝΑΓΙΩΤΟΠΟΥΛΟΣ</Parlmember> (Υφυπουργός Εργασίας, Κοινωνικής Ασφάλισης και Πρόνοιας): Θα μου επιτρέψετε, πριν μπούμε στη συζήτηση αυτής της πρότασης νόμου, να κάνω ένα σχόλιο για το σημερινό απαράδεκτο επεισόδιο της Μανωλάδας. 
Κατ’ αρχάς, θα ήθελα να πω ότι πρόκειται για μία πράξη βίας και μάλιστα για μία πράξη απόλυτης βίας. Όταν σηκώνεις το όπλο να πυροβολήσεις στο ψαχνό, πρόκειται για πράξη απόλυτης βίας και επομένως, είναι καταδικαστέα σε κάθε τόνο. Είμαι σίγουρος ότι οι φυσικοί αυτουργοί αυτής της πράξης θα αντιμετωπίσουν από εδώ και πέρα, όπως άλλωστε είναι και φυσικό, τις συνέπειες του νόμου γι’ αυτήν την πράξη τους. 
Από εκεί και πέρα όμως, αν επιχειρήσουμε να αναλύσουμε αυτό το επεισόδιο, θα πρέπει να ξεκαθαρίσουμε περί τίνος πρόκειται. Πρόκειται για μία πράξη βίας κατά της ανασφάλιστης εργασίας; Πρόκειται για μία πράξη βίας κατά της ανασφάλιστης εργασίας που παρέχεται από αλλοδαπούς; Πρόκειται για μία πράξη βίας κατά της διαμαρτυρίας εργαζομένων που διεκδικούν δεδουλευμένα και δεν τους καταβάλλονται είτε είναι ανασφάλιστοι είτε δεν είναι είτε είναι αλλοδαποί είτε δεν είναι; Πρόκειται για κάτι που είναι λίγο από όλα αυτά; 
Πρέπει να το ερευνήσουμε και πρέπει να πάρουμε μέτρα. Το Υπουργείο Εργασίας έχει ήδη αντιδράσει διά του Υπουργού, δίνοντας κατεπείγουσα εντολή στον Ειδικό Γραμματέα του Σώματος Επιθεώρησης Εργασίας, προκειμένου να αποστείλει στην Ηλεία κλιμάκιο για να διενεργήσει έρευνα περί τίνος πρόκειται. 
Σας λέω επίσης –γιατί έχει σημασία να το πούμε και αυτό- ότι ήδη έχει αρχίσει να αναπτύσσεται διάλογος μεταξύ του Υπουργείου Εργασίας και του Υπουργείου Αγροτικής Ανάπτυξης για ζητήματα επιδότησης εργασίας στις καλλιεργητικές και, κυρίως, στις συγκομηδιτικές περιόδους για διάφορα αγροτικά προϊόντα, μεταξύ των οποίων και η φράουλα που καλλιεργείται στην Ηλεία. Δεν έχει αποδώσει ακόμα ένα συγκεκριμένο πόρισμα, ένα συγκεκριμένο αποτέλεσμα. Όμως, έχει ενδιαφέρον να δούμε πού θα πάει και αυτή η συζήτηση. 
Εξ όσων γνωρίζω από πληροφορίες που έχω, το μεροκάματο, το ημερομίσθιο γι’ αυτές τις εργασίες ανέρχεται μέχρι και τα 25 ευρώ για ωράριο από τις 7.00΄ το πρωί –αν δεν κάνω λάθος- μέχρι τη 1.00΄ το μεσημέρι, γιατί μετά οι συνθήκες δεν το επιτρέπουν, για έξι ώρες δηλαδή. Αυτό είναι παραπάνω από τον επίσημο τούτη την ώρα κατώτατο μισθό, αν και πρόκειται για ανασφάλιστη εργασία. 
Αναρωτιέμαι -και θέλω να μοιραστώ μαζί σας αυτήν τη σκέψη μου- τι θα γινόταν, αν αύριο μπορούσε η ελληνική πολιτεία να εξαγγείλει ένα πρόγραμμα επιδότησης εργασίας ή διά ασφαλιστικών εισφορών για αυτού του είδους τις αγροτικές εργασίες. Θα ανταποκριθούν οι Έλληνες σε αυτήν τη ζήτηση; Ή θα αφήσουν το περιθώριο και το πεδίο σε όποιον εργοδότη –εν πάση περιπτώσει- ζητά και δεν μπορεί να βρει εργατικό δυναμικό να προσλάβει αλλοδαπούς; Είναι πολύ ενδιαφέρον και θα ήθελα να το δω, όχι μόνο για τη φράουλα στην Ηλεία αλλά και για την ελιά σε πάρα πολλές περιοχές της Ελλάδας, για τα ροδάκινα στη δυτική Μακεδονία. Θα μπορούσα να σκεφθώ πάρα πολλά προϊόντα που παράγονται από την ευλογημένη ελληνική γη. Ίδωμεν! 
Σε κάθε περίπτωση, πάντως, η αντίδραση της πολιτείας νομίζω ότι έπρεπε και ήταν επιβεβλημένη. Βέβαια, όσον αφορά το Υπουργείο Εργασίας, θα πρέπει να ερευνηθεί αυτό το φαινόμενο και ιδίως το φαινόμενο της ανασφάλιστης εργασίας, σε συνδυασμό με δυσμενείς έως απάνθρωπες συνθήκες παροχής αυτής της εργασίας. 
Τώρα, όσον αφορά την πρόταση νόμου, κυρίες και κύριοι της Αξιωματικής Αντιπολίτευσης, η αποδοχή ή όχι μιας πρότασης νόμου, ιδίως όταν προέρχεται από την Αντιπολίτευση, δεν είναι ζήτημα του χρόνου κατάθεσης αυτής στο Κοινοβούλιο αλλά είναι ζήτημα κοινοβουλευτικών συσχετισμών. 
Είτε, λοιπόν, κατατίθεται νωρίς, πρώτη στη σειρά είτε έρθει προς συζήτηση πρώτη στη σειρά είτε σε χρόνο μεταγενέστερο, το εάν θα γίνει αποδεκτή ή όχι είναι θέμα απλών κοινοβουλευτικών συσχετισμών. Τόσο απλό είναι. Επομένως, η προσέγγιση του τύπου «εμείς την καταθέσαμε πρώτοι αλλά η Κυβέρνηση συνωμοτούσε και μετέθεσε στο χρόνο τη συζήτησή της και τώρα έρχεται προς συζήτηση, επειδή έχουν δρομολογηθεί όλα ή έχουν αναληφθεί οι σχετικές νομοθετικές πρωτοβουλίες» νομίζω ότι εξυπηρετεί τη σκοπιμότητα της αποκομιδής εντυπώσεων αλλά δεν ακουμπάει καθόλου την ουσία.
Η ουσία όσον αφορά αυτά που αποφασίστηκαν, προκειμένου να συνεχίσει η χώρα να έχει δανειοδοτική υποστήριξη, να χρηματοδοτείται, στο πλαίσιο όσων επαχθών αποφασίσαμε περνώντας τις δύο δανειακές συμβάσεις –την ξέρουμε την ιστορία, είναι γνωστή σε όλους η ιστορία- είναι το εάν είχαμε άλλη δυνατότητα και κατά πόσον αυτά μπορούν να επανέλθουν έτσι τόσο εύκολα, ανατρέποντας βέβαια και τα δεδομένα που σας περιέγραψα. 
Όσον αφορά τους καταργηθέντες οργανισμούς, από τη στιγμή που δρομολογήθηκε το διάδοχο σχήμα, αναλήφθηκαν κάποιες υποχρεώσεις, διεκπεραιώθηκε η λειτουργική εκκαθάριση των δύο καταργηθέντων οργανισμών και περάσαμε στο νέο σύστημα υπαγωγής τους και των δραστηριοτήτων τους –ιδίως κοινωνικής υφής- κάτω από την αιγίδα του ΟΑΕΔ, παρέλκει τώρα οποιαδήποτε κουβέντα, για ένα θέμα το οποίο έχει δρομολογηθεί και νομοθετικά και ουσιαστικά και λειτουργικά.
Η προϋπόθεση απόρριψης αυτής της πρότασης νόμου είναι τυπική. Εδράζεται στο άρθρο 73 του Συντάγματος, το οποίο κάνει λόγο για απόρριψη πρότασης νόμου που δεν προέρχεται από την κυβέρνηση, εφόσον συνεπάγεται δαπάνες σε βάρος του δημοσίου ή άλλων νομικών προσώπων δημοσίου δικαίου. Εδώ είναι αυτονόητο ότι εφόσον έχουν καταργηθεί δύο νομικά πρόσωπα δημοσίου δικαίου, προφανώς έχουν καταργηθεί και οι λειτουργικές δαπάνες των νομικών αυτών προσώπων. Αν τα δύο καταργηθέντα νομικά πρόσωπα δημοσίου δικαίου αναβίωναν από αύριο, προφανώς θα αναβίωναν και οι αντίστοιχες λειτουργικές δαπάνες. Επομένως, η πρόταση αυτή συνεπάγεται δαπάνες -όπως και να το κάνουμε- και, εφόσον οι οργανισμοί έχουν καταργηθεί, εξοικονομούνται δαπάνες. Γι’ αυτόν τον τυπικό λόγο η πρόταση δεν μπορεί να γίνει δεκτή. 
Εδώ, όμως, υπάρχει και μία πολιτική ουσία, διότι είναι πολλά τα ζητήματα που μπαίνουν μπροστά από αυτήν την πρόταση νόμου και νομίζω ότι πρέπει να πούμε δύο λόγια και γι’ αυτά. Ο πρώτος λόγος. Μόλις προχθές, ψηφίστηκε από το ελληνικό Κοινοβούλιο ένα νομοσχέδιο, μερικές από τις διατάξεις του οποίου ρυθμίζουν τα θέματα απορρόφησης και λειτουργικής ενσωμάτωσης των καταργηθέντων Οργανισμών Εργατικής Εστίας και Κατοικίας στις δομές του ΟΑΕΔ. Το να συζητάμε σε πολύ μικρό χρονικό διάστημα μία πρόταση για την επανασύσταση των δύο οργανισμών νομίζω ότι είναι υπερβολή και, εν πάση περιπτώσει, δείγμα έλλειψης σοβαρότητας, εφόσον δεν έχει ακόμη αποτυπωθεί οριστικά και το έργο της λειτουργικής εκκαθάρισης των δύο αυτών καταργηθέντων οργανισμών. Μάλιστα να σας θυμίσω ότι τα θέματα συνέχειας των κοινωνικών παροχών των δύο καταργηθέντων Οργανισμών Εργατικής Εστίας και Εργατικής Κατοικίας, έχουν ήδη εξαγγελθεί από τις προγραμματικές δηλώσεις της Κυβέρνησης από τον Υπουργό Εργασίας και, επομένως, είναι γνωστό σε όλους -ήδη από τον Ιούνιο- το τι συνεχίζεται και τι διακόπτεται από δω και πέρα.
 Τόσο ο Οργανισμός Εργατικής Εστίας όσο κι ο Οργανισμός Εργατικής Κατοικίας, σάς θυμίζω ότι έχουν καταργηθεί από το Φεβρουάριο του 2012. Είναι μία πραγματική κατάσταση, που παρέλαβε αυτή η Κυβέρνηση. Απλώς, με την πράξη υπουργικού συμβουλίου της 28ης Φεβρουαρίου 2012, αποφασίστηκε η λειτουργική εκκαθάριση των δύο οργανισμών και η μεταβίβαση των αρμοδιοτήτων τους στον καθολικό διάδοχό τους, τον ΟΑΕΔ. 
Θα επανέλθω στα περί ΟΑΕΔ και Εργατικής Κατοικίας και Εργατικής Εστίας λίγο αργότερα. Θα κάνω απλώς δύο σχολιασμούς για το πρώτο άρθρο της υπό συζήτησης πρότασης νόμου, που αφορά στην κατάργηση της πράξης υπουργικού συμβουλίου υπ’ αριθμ. 6/28-2-2012 για τα εργασιακά θέματα. Τόσο εντός όσο και εκτός Κοινοβουλίου, έχουν ακουστεί πάρα πολλά για τον κατώτατο μισθό. Θα ήθελα, λοιπόν, για άλλη μία φορά να πω ότι δεν υπάρχει θέμα περαιτέρω μείωσης του κατώτατου μισθού. Το έχει πει ακόμα και ο ίδιος ο Πρωθυπουργός και πάρα πολλές φορές εμείς στο Υπουργείο Εργασίας. Αυτό που τίθεται αυτήν τη στιγμή επί τάπητος είναι ο μηχανισμός προσδιορισμού του κατώτατου μισθού, ο οποίος πλέον προκύπτει με νομοθετική παρέμβαση από την Κυβέρνηση. Όμως, σε κάθε περίπτωση, αυτή η διαδικασία περιλαμβάνει ευρύτατο διάλογο με τους κοινωνικούς εταίρους και, επίσης, μεγάλη και σημαντική συνεισφορά και άλλων φορέων, κυρίως επιστημονικών ή φορέων από την αγορά εργασίας για την παροχή χρήσιμων στοιχείων που θα αφορούν τόσο στην αγορά εργασίας όσο και γενικότερα στην πορεία της οικονομίας, ώστε όλα αυτά τα στοιχεία να ενσωματωθούν στην τελική φόρμουλα, η οποία θα ανακοινωθεί και θα νομοθετηθεί από την Κυβέρνηση. 
Ποια είναι η διαδικασία; Πρώτον, σύσταση ενός φορέα συντονισμού της διαβούλευσης. Ο φορέας αυτός θα είναι επιφορτισμένος με τη διαβίβαση του φακέλου στους εταίρους για διάλογο, τον ορισμό των συναντήσεων και τη διατύπωση και σύνταξη του τελικού πορίσματος. Μετά θα γίνει η διαδικασία της διαβούλευσης. Οι φορείς, για να αναφέρω ενδεικτικά τους περισσότερους από αυτούς, είναι. Η ΓΣΕΕ, από πλευράς εργαζομένων, οι άλλοι κοινωνικοί εταίροι, ο ΣΕΒ, η ΕΣΕΕ, οι έμποροι δηλαδή, η ΓΣΕΒΕΕ, οι βιοτέχνες και ο ΣΕΤΕ, οι τουριστικές επιχειρήσεις, από πλευράς εργοδοσίας, οι ερευνητικοί και επιστημονικοί φορείς, όπως το ΚΕΠΕ, το Ινστιτούτο Εργασίας της ΓΣΕΕ, το ΙΟΒΕ, ο ΟΑΕΔ, η Τράπεζα της Ελλάδος, η ΟΚΕ, ο ΟΜΕΔ. Δεν μπορεί κανείς πλέον να πει ότι δεν διευρύνεται το πεδίο ανάπτυξης του κοινωνικού διαλόγου σε όλους τους έγκυρους και σχετικούς περί την εργασία επιστημονικούς φορείς στη χώρα μας. Δεν μπορεί να πει κανείς ότι ό,τι προκύψει θα είναι προϊόν αυθαίρετης εκτίμησης και ερμηνείας από μία κυβέρνηση που θα νομοθετήσει, με όλους αυτούς που θα κάτσουν να συζητήσουν. 
Μετά τη διαβούλευση, λοιπόν, θα σχηματιστεί το γνωμοδοτικό πόρισμα, σε διάστημα δύο, τριών μηνών –θα δούμε πόσο- και τελικά θα έρθει αυτό στην Κυβέρνηση, στον αρμόδιο Υπουργό Εργασίας, για τη νομοθέτησή του. Αυτός είναι ο μηχανισμός. Αυτό θα γίνει. Θα προέλθει, λοιπόν, ο κατώτατος μισθός από πολυποίκιλη ζύμωση με τους κοινωνικούς φορείς και αυτοί δεν μπορούν να μείνουν απ’ έξω.
Τα επιδόματα τριετίας, όπως ξέρετε, έχουν «παγώσει» και δεν έχουν καταργηθεί. Ήταν ένας ελιγμός μέσα στη διαπραγμάτευση, που ως στόχο είχε να αποφευχθεί η διά νόμου κατάργησή τους. Ξέρουμε ότι η ανεργία θα αργήσει να πέσει κάτω από το 10%. Καθόλο αυτό το διάστημα, τα επιδόματα θα είναι «παγωμένα». 
Για την ελευθερία των συλλογικών διαπραγματεύσεων, η οποία όντως πλήττεται, έτσι όπως είναι η κατάσταση τώρα, θα πρέπει να σας θυμίσω ότι είχε αυτοτραυματιστεί αυτή η ελευθερία των συλλογικών διαπραγματεύσεων με την αποδυνάμωση της Εθνικής Γενικής Συλλογικής Σύμβασης Εργασίας, λόγω του περιορισμένου πλέον, όπως εξελίχθηκαν τα πράγματα, πεδίου εφαρμογής της. Συνέβαλε, λοιπόν, και αυτό στην εξέλιξη αυτή. Καταλαβαίνω το μεγάλο συμβολικό χαρακτήρα της Εθνικής Γενικής Συλλογικής Σύμβασης Εργασίας αλλά ξέρετε ότι είναι άλλο οι συμβολισμοί και άλλο η ουσία.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Υφυπουργού)
Κύριε Πρόεδρε, θα μου δώσετε περίπου δύο λεπτά παρακαλώ. Θα χρειαστώ παραπάνω χρόνο, για να αναφερθώ στην Εργατική Κατοικία και στην Εργατική Εστία.</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Σας έδωσα τρία αλλά δεν σας τα δίνω χαριστικά. Δικαιούστε δεκαοκτώ.</ChairmanSpeech>
<Speech><Parlmember>ΝΙΚΟΛΑΟΣ ΠΑΝΑΓΙΩΤΟΠΟΥΛΟΣ</Parlmember> (Υφυπουργός Εργασίας, Κοινωνικής Ασφάλισης και Πρόνοιας): Εντάξει, κύριε Πρόεδρε. Ευχαριστώ πολύ. 
Θεωρώ ότι πρέπει να πω και κάποια πράγματα για τον Οργανισμό Εργατικής Εστίας και Εργατικής Κατοικίας. 
Επιτρέψτε, κύριοι συνάδελφοι, την αβροφροσύνη που επιδεικνύει το Προεδρείο λόγω εντοπιότητας.</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Δεν σας έκανα χατίρι. Δεκαοκτώ λεπτά δικαιούστε, κύριε Υπουργέ.</ChairmanSpeech>
<Speech><Parlmember>ΝΙΚΟΛΑΟΣ ΠΑΝΑΓΙΩΤΟΠΟΥΛΟΣ</Parlmember> (Υφυπουργός  Εργασίας, Κοινωνικής Ασφάλισης και Πρόνοιας): Εντάξει, ας μην καθυστερούμε. 
Η διάδοχη κατάσταση, λοιπόν, του Οργανισμού Εργατικής Εστίας και του Οργανισμού Εργατικής Κατοικίας, αποτέλεσε και συνεχίζει να συνιστά ζήτημα ύψιστης πολιτικής σημασίας για την Κυβέρνηση. Όλες οι σχετικές αποφάσεις ελήφθησαν με πράξεις του υπουργικού συμβουλίου. Έτσι έγινε και με το διορισμό της προσωρινής ενιαίας διοικούσας επιτροπής και τις παρατάσεις της θητείας της που ακολούθησαν.
Οι δομές και το προσωπικό των δύο φορέων ξέρετε ότι απορροφήθηκαν από τον ΟΑΕΔ. Δεν χάθηκε ούτε μία θέση εργασίας. Αυτήν τη στιγμή, ψάχνουμε να βρούμε πώς θα απορροφηθούν κατά τον αποτελεσματικότερο και γι’ αυτούς τρόπο οι εργαζόμενοι κυρίως στον Οργανισμό Εργατικής Κατοικίας, οι οποίοι είναι διπλωματούχοι μηχανικοί, εργαζόμενοι με πολλά και χρήσιμα προσόντα και περιζήτητοι και από άλλες υπηρεσίες στο ευρύτερο φάσμα της Δημόσιας Διοίκησης. 
Η προσωρινή, λοιπόν, ενιαία διοικούσα επιτροπή ιδρύθηκε στις 28-2-2012 με τη σχετική ΠΥΣ.
Ορίστηκε ότι κατά το μεταβατικό διάστημα λειτουργίας των καταργηθέντων οργανισμών, θα αναλάμβανε την τακτοποίηση που αφορά πράξη λειτουργικής εκκαθάρισης υποχρεώσεων, καθώς και κάθε άλλης αναγκαίας και γεγενημένης έννομης σχέσης των δυο καταργούμενων φορέων, εκτός από την ανάληψη νέων υποχρεώσεων, που προκύπτουν από νέα προγράμματα και παροχές. 
Όλες αυτές οι εκκρεμότητες διεκπεραιώθηκαν σχεδόν στο σύνολό τους από την προσωρινή ενιαία διοικούσα επιτροπή, που εγκαθιδρύθηκε με τη σχετική πίεση για να προχωρήσει στη λειτουργική εκκαθάριση. 
Τα στοιχεία της ακίνητης περιουσίας του Οργανισμού Εργατικής Κατοικίας κυρίως αλλά και του Οργανισμού Εργατικής Εστίας, είναι αυτήν τη στιγμή στα χέρια του Υπουργού Εργασίας, που έχει δώσει την εντολή άλλωστε για συνολική αποτίμηση της ακίνητης περιουσίας του Υπουργείου Εργασίας. 
Δεν ήταν εύκολο έργο. Η ακίνητη περιουσία των οργανισμών ήταν διάσπαρτη σε όλη την Ελλάδα. Διεκπεραιώθηκε και αναμένουμε –να το πω έτσι- να δούμε τι θα κάνουμε σχετικά με την αξιοποίηση της ακίνητης περιουσίας και του Οργανισμού Εργατικής Κατοικίας. Αυτήν τη στιγμή, δεν υπάρχει συγκεκριμένο πλάνο αλλά, όπως σας είπα, θεωρώ ότι είναι θετικό σημείο ότι αυτή έχει αποτιμηθεί και βρίσκεται σε υπεύθυνα χέρια. 
Η πολιτική του Υπουργείου μας για την όλη αντιμετώπιση του θέματος για τη διαχείριση του τεράστιου αυτού κοινωνικού κεφαλαίου, που είναι οι καταργηθέντες Οργανισμοί Εργατικής Κατοικίας και Εστίας, συνοψίζεται στα εξής πέντε. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Υφυπουργού)
Θα είμαι σύντομος για να τελειώσω.
Πρώτον, αναμόρφωση του ΟΑΕΔ, έτσι ώστε να ενσωματώσει στο πλέγμα των αρμοδιοτήτων και δραστηριοτήτων του το μεγαλύτερο ποσοστό των αντίστοιχων δραστηριοτήτων και αρμοδιοτήτων των καταργηθέντων οργανισμών. 
Δεύτερον, να αποφευχθεί η αλλοτρίωση του σκοπού του ΟΑΕΔ, που είναι η ενίσχυση της απασχόλησης και οι πολιτικές καταπολέμησης της ανεργίας στη χώρα μας. Δεν μπορούσε δηλαδή να αναλάβει και κατασκευαστικό κομμάτι, ιδίως αυτό της κατοικίας. Θα ξέφευγε από το σκοπό του και δεν θέλαμε να τον κάνουμε εταιρεία εκμετάλλευσης ακινήτων.
Τρίτον, δεν θα υπάρξει συνέχεια στο κατασκευαστικό κομμάτι της δραστηριότητας των Οργανισμών Κατοικίας και Εστίας αλλά θα έπρεπε να υπάρξει ειδική μέριμνα για την ομαλή συνέχεια υποχρεώσεων και τη διεκπεραίωσή τους, ιδίως αυτών που είχαν ήδη αναληφθεί και τελούν σε εκκρεμότητα.
Τέταρτον, η εκπεφρασμένη βούληση της Κυβέρνησης και του Υπουργείου είναι η διατήρηση σε ισχύ των υπολοίπων δραστηριοτήτων κοινωνικής μέριμνας του Οργανισμού Εργατικής Κατοικίας και Εστίας. Αυτό είναι το πιο σημαντικό και είναι αυτό που υλοποιείται, σε περιορισμένο βέβαια ποσοστό, όσο επιτρέπουν και οι συνθήκες. 
Για παράδειγμα, ο κοινωνικός τουρισμός. Είπαμε ότι θα διατηρηθεί. Ήδη δόθηκε εντολή στον ΟΑΕΔ να εκπονήσει ένα κατεπείγον πρόγραμμα εκτέλεσης δραστηριοτήτων κοινωνικού τουρισμού. Δεν θα είναι στο ποσοστό και στην έκταση που ήταν μέχρι τώρα. Όμως να σας πω και κάτι; Ο λόγος δημιουργίας ΤΕΙ σε μια επαρχιακή πόλη δεν είναι για να πουλάνε φραπέδες και ποτά οι καφετέριες. Έτσι δεν είναι; Άρα, και ο λόγος συνέχισης του κοινωνικού τουρισμού δεν μπορεί να είναι –να το πω έτσι- η οικονομική ενίσχυση των τουριστικών μονάδων. Είναι μια κοινωνική παροχή σε ανθρώπους που την έχουν ανάγκη και ως τέτοια είναι εκπεφρασμένη η βούληση της Κυβέρνησης να συνεχίσει αυτή η κοινωνική παροχή και αυτό θα γίνει. 
Κατ’ επανάληψη έχω πει, στα πλαίσια του κοινοβουλευτικού ελέγχου, για τις υπόλοιπες δραστηριότητες που συνεχίζονται από τον ΟΑΕΔ στα πλαίσια της συνέχισης των κοινωνικής υφής υποχρεώσεων των καταργηθέντων οργανισμών, που είναι η χρηματοδότηση εργατικών κέντρων -με προβλήματα στη ροή αυτής της χρηματοδότησης, δεν αντιλέγω- η διατήρηση βρεφονηπιακών σταθμών, η αποπεράτωση των αναληφθέντων κατασκευαστικών υποχρεώσεων. Ήδη έχουμε παραδώσει, σε τρεις ή τέσσερις διαφορετικές εκδηλώσεις σε όλη την Ελλάδα, εργατικές κατοικίες. Θα γίνουν και άλλα τέτοια.
Επομένως –και τελειώνω- στον πρόσφατα ψηφισθέντα νόμο του Υπουργείου Εργασίας δημιουργήθηκε ο Ενιαίος Λογαριασμός για την Εφαρμογή Κοινωνικών Πολιτικών, ο ΕΛΕΚ, ο οποίος θα λειτουργεί μέσα στις δομές του ΟΑΕΔ. Σε αυτόν θα ενσωματωθούν όλα τα προγράμματα κοινωνικής υφής των δύο καταργηθέντων οργανισμών. 
Όπως σας είπα, δόθηκε εντολή από την πολιτική ηγεσία του Υπουργείου για την άμεση κατάρτιση επείγοντος προγράμματος κοινωνικού τουρισμού για το 2013, καθώς και προγράμματος φιλοξενίας σε θερινές κατασκηνώσεις. 
Η βούληση της Κυβέρνησης είναι να διατηρήσει αυτούς τους θεσμούς. Η βούληση της Κυβέρνησης είναι να διατηρήσει το μεγαλύτερο κοινωνικό κομμάτι των δύο καταργηθέντων οργανισμών. Επί της ουσίας, λοιπόν, αυτοί συνεχίζουν να υπάρχουν μέσα από τις δομές του καθολικού διαδόχου, του ΟΑΕΔ. Επί της ουσίας, το κοινωνικό κομμάτι εξακολουθεί να υφίσταται και γι’ αυτό το λόγο νομίζω ότι η δική σας πρόταση νόμου είναι άνευ ουσίας και μόνο για το σκοπό δημιουργίας εντυπώσεων.
Υπάρχουν ζητήματα που πρέπει να ρυθμίσουμε όσον αφορά τη στεγαστική πολιτική και κυρίως στα πλαίσια της χρηστής διαχείρισης από όποιον φορέα αναλάβει να τη διεκπεραιώσει, αλλά νομίζω ότι έτσι όπως έχουν τα πράγματα ο ΟΑΕΔ είναι σε θέση να διεκπεραιώσει τις κοινωνικές δραστηριότητες των δύο καταργηθέντων οργανισμών. Επομένως, καλώς έχουν δρομολογηθεί οι εξελίξεις και κυρίως καλώς έχουν δοθεί αυτές οι λύσεις από την Κυβέρνηση.
Σας ευχαριστώ.
(Χειροκροτήματα από την πτέρυγα της Νέας Δημοκρατίας)</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Ευχαριστούμε, κύριε Υπουργέ.
Ήθελα να πω προς τις κυρίες και τους κυρίους συναδέλφους ότι δεν έκανα χάρη στον κύριο Υπουργό ως συμπατριώτη μου, που θα την έκανα αν χρειαζόταν. Δικαιούται όμως να μιλήσει δεκαοκτώ λεπτά.</ChairmanSpeech>
<Speech><Parlmember>ΔΕΣΠΟΙΝΑ ΧΑΡΑΛΑΜΠΙΔΟΥ</Parlmember>: Το ξέρουμε.</Speech>
<Speech><Parlmember>ΧΡΗΣΤΟΣ ΚΑΤΣΩΤΗΣ</Parlmember>: Είκοσι ένα λεπτά μίλησε.</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Εσείς, στο Κομμουνιστικό Κόμμα Ελλάδας, τέτοια λάθη δεν κάνετε. Είστε ακριβείς. Μίλησε δεκαοκτώ λεπτά και δεκαπέντε δευτερόλεπτα. Και επειδή είμαι φαρμακοποιός δεν κάνω λάθη.
Το λόγο έχει ο κ. Μητρόπουλος.</ChairmanSpeech> 
<Speech><Parlmember>ΑΛΕΞΙΟΣ ΜΗΤΡΟΠΟΥΛΟΣ</Parlmember>: Ευχαριστώ, κύριε Πρόεδρε, και σας συγχαίρω για τα νέα σας καθήκοντα. Σας εύχομαι καλή επιτυχία και προεχόντως εννοώ ελαστικότητα, ανοχή και σεβασμό στους κοινούς Βουλευτές, σ’ εμάς δηλαδή.</Speech> 
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Και για τα δύο πρώτα θα προσπαθήσω, αλλά για το τελευταίο νομίζω ότι ήταν λίγο….</ChairmanSpeech>
<Speech><Parlmember>ΑΛΕΞΙΟΣ ΜΗΤΡΟΠΟΥΛΟΣ</Parlmember>: Σας ευχαριστώ πολύ.
Σας διαβάζω, κύριε Υπουργέ, τι λέει το Γενικό Λογιστήριο του Κράτους: «Από τις προτεινόμενες διατάξεις δεν προκαλούνται άμεσα οικονομικά αποτελέσματα σε βάρος του κρατικού προϋπολογισμού».</Speech> 
<Speech><Parlmember>ΝΙΚΟΛΑΟΣ ΠΑΝΑΓΙΩΤΟΠΟΥΛΟΣ</Parlmember> (Υφυπουργός Εργασίας, Κοινωνικής Ασφάλισης και Πρόνοιας): Άμεσα;</Speech> 
<Speech><Parlmember>ΑΛΕΞΙΟΣ ΜΗΤΡΟΠΟΥΛΟΣ</Parlmember>: Άμεσα. Το άρθρο 73 παράγραφος 3, καθ’ ερμηνείαν και της Επιστημονικής Επιτροπής, απαιτεί άμεσα αποτελέσματα σε βάρος του κρατικού προϋπολογισμού. 
Συνεχίζω γιατί προτρέξατε. Ωστόσο, επέρχονται επιπτώσεις. Αναφέρει τέσσερις επιπτώσεις που δεν είναι στο περιεχόμενο του άρθρου 73 παράγραφος 3, αλλά και στις επιπτώσεις, που είναι εκτός άρθρων, λέει το εξής «Ο ακριβής προσδιορισμός των ανωτέρω επιπτώσεων δεν είναι εφικτός, λόγω έλλειψης στοιχείων». Και ζητάτε να μην μπει σε ψηφοφορία, αξιότιμοι συνάδελφοι, το σχέδιο νόμου που, σύμφωνα με το Γενικό Λογιστήριο, το κατά Σύνταγμα αρμόδιο, δεν υπάρχει καμμία δαπάνη;
Κυρίες και κύριοι συνάδελφοι, το εργασιακό Νταχάου με τους αλλοδαπούς αξιοπρεπείς πολίτες αγρεργάτες, που λειτουργεί εδώ και πολλά χρόνια κάτω από τα αδιάφορα μάτια αρχών, αυτοδιοίκησης και δυστυχώς και της ελληνικής κοινωνίας, πρέπει να λάβει τέλος. Το σύγχρονο δουλεμπόριο πρέπει να σταματήσει.</Speech> 
<Speech><Parlmember>ΠΑΝΑΓΙΩΤΗΣ ΚΟΥΡΟΥΜΠΛΗΣ</Parlmember>:  Μπράβο!</Speech> 
<Speech><Parlmember>ΑΛΕΞΙΟΣ ΜΗΤΡΟΠΟΥΛΟΣ</Parlmember>: Όλοι οι Έλληνες πρέπει να αντιληφθούν -και κυρίως οι υπεύθυνοι για το τραγικό περιστατικό, οι καλλιεργητές φράουλας και οι άνθρωποί τους- ότι η δική τους ζωή έχει την ίδια αξία με τη ζωή των απροστάτευτων μεταναστών που διαμαρτύρονταν για τα δεδουλευμένα δουλεμπορικά και ανασφάλιστα μεροκάματα του αίματος. 
Όλοι πρέπει να επιδείξουμε μηδενική ανοχή σε τέτοια περιστατικά που μηδενίζουν την αξία της εργασίας, αλλά και της ανθρώπινης ζωής. Οι συνέλληνες πρέπει να αξιώσουμε όλοι μαζί από τις αρμόδιες αρχές την άμεση επίλυση του πολύπλοκου αυτού και χρονίζοντος ζητήματος, βάσει των αρχών του ανθρωπιστικού δικαίου και των διεθνών συμβάσεων εργασίας.
Το γεγονός ότι η σημερινή μνημονιακή Ελλάδα βυθίζεται όλο και περισσότερο στην εργασιακή ζούγκλα και στην προκαπιταλιστική ατυπία δεν δίνει σε κανέναν το πρόσχημα, ώστε να τραυματίζονται σοβαρά άνθρωποι ή να αφαιρούνται ζωές απόκληρων συνανθρώπων μας, που διαμαρτύρονταν για το αυτονόητο. 
Συμπαραστεκόμαστε γι’ αυτό στα θύματα αυτής της αποτρόπαιης και βάρβαρης επίθεσης και απαιτούμε από τις αρμόδιες αρχές την ταχύτατη απόδοση ευθυνών και την εκκαθάριση μια για πάντα των σύγχρονων αυτών δουλεμπορικών εργασιακών ζωνών στην πατρίδα μας. 
Κυρίες και κύριοι συνάδελφοι, δεν υπάρχει στην Ευρώπη και βεβαίως στον κόσμο αυτή την περίοδο, κοινωνικό κράτος που να έχει υποστεί τέτοιο βομβαρδισμό, τέτοια καταιγιστική επίθεση ολοσχερούς κατεδάφισης του ανολοκλήρωτου κοινωνικού κεκτημένου. 
Η πυκνότητα του απορρυθμιστικού χρόνου έχει προσλάβει πρωτόγνωρες διαστάσεις και ασφαλώς, κυρίες και κύριοι συνάδελφοι, δεν υπάρχει οικονομική ή πολιτική συνεργασία κρατών ή περιφερειακή ολοκλήρωση στον πλανήτη που να έχει επιδείξει τέτοια σφοδρότητα εναντίον κάθε θεσμού που στηρίζει την κοινωνία, τη συνοχή της, τον συλλογικό πολιτισμό και το εργατικό κίνημα. 
Κι όλα αυτά, παρά τις αντίθετες διακηρύξεις που έχουν διατυπωθεί στα κείμενα του πρωτογενούς δικαίου, όπως εν προκειμένω της Ευρωπαϊκής Ένωσης.
Δεν μιλάμε, πλέον, κύριοι συνάδελφοι, για απουσία αλληλεγγύης και στήριξης, αλλά ουσιαστικά για συμπεριφορά αντιπάλου λαού που αντιμετωπίζεται εχθρικά και με πνεύμα αποκλεισμού να συμφιλιωθεί κάποτε στο μέλλον με αυτόν.
 Είναι σαν να δημιουργείται πλέον μία περιθωριοποίηση, μια απαγορευμένη περιοχή για την πατρίδα μας, για τα κύρια προτάγματα του  συλλογικού της πολιτισμού. 
Και ασφαλώς, κύριοι συνάδελφοι, δεν απαντάται πουθενά ένα δικαιικό σύστημα που να έχει τόσο εύκολα και γρήγορα αλλοιωθεί κι αφυδατωθεί. Πρόκειται για μία αντεπανάσταση προδημοκρατικής εποχής που καταλύει και μαζί με τις ατέλειες αποσαρθρώνει και τις κατακτήσεις, πυλώνες ενός ανώτερου συστήματος οικονομικών και κοινωνικών σχέσεων.
Ασφαλώς, ο ιστορικός του μέλλοντος θα απορήσει πώς μπόρεσε να συντελεστεί κάτι τέτοιο σε ένα περήφανο λαό που παρά τις αλλοιώσεις που φέρνει στη συνείδησή του η ροή του χρόνου και ο συσχετισμός των δυνάμεων, εντούτοις ακόμη διαθέτει την πνευματική υποδομή, για να διακρίνει την πορεία του πλήρους αναχρονισμού που του επιβλήθηκε.
Μετά από αυτό που συντελείται και παρά τις διακηρύξεις όλων μας, η επαναθέσμιση και η βελτίωση όλου του απαλλοτριωμένου κοινωνικού νομικού πλέγματος σχέσεων θα είναι πολύ δύσκολη υπόθεση για όλες τις κυβερνήσεις στο μέλλον, πολύ περισσότερο με τη νέα ασφυκτική «ζώνη αγνότητας» που μας φόρεσαν εν μία νυκτί οι νέοι σταυροφόροι του αντιαναπτυξιακού και αντικοινωνικού νεοφιλελεύθερου μονεταρισμού, δηλαδή το νέο αυστηροποιημένο σύμφωνο σταθερότητας, που οι δυνάμεις της συγκυβέρνησης Παπαδήμου ψήφισαν ασυζητητί εν μία νυκτί. Δεν αρκεί πλέον η ακύρωση των μνημονίων και των εφαρμοστικών τους νόμων σήμερα για να επανέλθει η χώρα σε μία ανορθωτική πορεία. 
Αυτό το τελευταίο ακόμη και στην Αριστερά λίγοι φαίνεται ότι το έχουν συνειδητοποιήσει. Όσο αλυσοδένεται ο θεωρούμενος ως απείθαρχος ευρωπαϊκός νότος με το νέο υπερεθνικό πλαίσιο τραπεζικών, δημοσιονομικών και χρηματοοικονομικών ρυθμίσεων, τόσο θα καταστρέφεται ο προαιώνιος τρόπος ζωής των κατοίκων του και όλο περισσότερο θα καθίσταται αδύνατη η ανατροπή του ασφυκτικού πλέγματος, χωρίς καθολική, εθνική, αλλά και ευρωπαϊκή αντίδραση. 
Και για έναν επιπλέον λόγο, κύριοι συνάδελφοι: Όσο οι προοδευτικές πολιτικές δυνάμεις και η ευρύτερη Αριστερά «διυλίζουν τον κώνωπα», τόσο το κυρίαρχο μπλοκ εξουσίας θα χαλκεύει νέα βαρύτερα δεσμά στους λαούς, επιρρίπτοντας τις αποτυχίες του συστήματος στις δυνάμεις της εργασίας και στα συγκριτικά πλεονεκτήματα της τοπικής οικονομίας. 
Γι’ αυτά που ζούμε σήμερα ο αντικειμενικός ιστορικός του μέλλοντος θα το καταγράψει και ως ήττα της Αριστεράς, η οποία έβλεπε για χρόνια το λαό της να εξαθλιώνεται, να χάνει όλες τις κατακτήσεις του, να του αρπάζουν βίαια το δημόσιο και ιδιωτικό του πλούτο και ταυτόχρονα, να ακούει απίθανες δικαιολογίες από τις ηγεσίες της Αριστεράς και να εισπράττει την άρνησή τους για αναγκαία, ενωτική, πανεθνική συσπείρωση.
Τα όρια στο μέλλον, κύριοι συνάδελφοι, θα είναι δύσκολα υπερβάσιμα και ανατρέψιμα. Εξάλλου, με την αποτελεσματική μνημονιακή επικοινωνιακή επιχείρηση κινδυνεύει να θεωρηθεί ως δευτερεύον ζήτημα το επίπεδο μισθών και των ημερομισθίων όλων των κλάδων της οικονομίας. Παρ’ ότι η διαρκής μείωσή τους συνιστά τον πυρήνα της παντελώς λανθασμένης θεωρίας περί ανταγωνιστικότητας, που οι διεθνείς οργανισμοί και η Ευρωπαϊκή Ένωση  προωθούν, η κοινωνία και οι πολίτες κατακερματισμένοι και αμήχανοι προσπαθούν να ισορροπήσουν σε έναν άλλο τρόπο άνεργης ζωής και ίσως, στο απώτερο μέλλον, ανεργιογόνας ανάπτυξης. 
Αυτή είναι, όμως, η συνταγή της καταστροφής, κύριοι συνάδελφοι. Διότι μία μικρή σχετικά χώρα με πολλές, όμως, δυνατότητες δεν μπορεί να θεωρήσει ως πρώτιστο αναπτυξιακό όρο το υψηλό πνευματικό και τεχνικό επίπεδο του εργατικού δυναμικού της. Όλοι αναγνωρίζουν πως το επίπεδο των νέων ανθρώπων είναι υψηλότερο από άλλες χώρες της Ευρωπαϊκής Ένωσης. 
Παρά ταύτα, η εκτεταμένη ανεργία που μας επιβλήθηκε μέσω της αναγκαστικής ύφεσης -υποαπασχόληση ή ετεροαπασχόληση κυρίως- η εσπευσμένη μετανάστευση εκατοντάδων χιλιάδων σπουδαγμένων νέων μας, καταδικάζουν τη χώρα σε πορεία διαρκούς υποβάθμισης στο ευρωπαϊκό και διεθνή καταμερισμό της εργασίας.
Με ποιον αξιοβίωτο μισθό, με ποιο επαρκές για τη κάλυψη των στοιχειωδών βιοτικών αναγκών ημερομίσθιο είναι δυνατό να δελεασθούν και να επιτρέψουν πάλι στη πατρώα γη όλοι αυτοί οι προσοντούχοι νέοι μας, που αποτελούν τον ανθό της νιότης του έθνους; 
Θα επαναπατριστούν με τα 510 ευρώ μικτά, με εξουθενωτική οκτάωρη απασχόληση και με τα 400 ευρώ μικτά στη Σύμβαση Κατάρτισης, που παραπέμπει στο καθεστώς της εργασιακής «ειλωτείας» -φράση του προγόνου μας Θουκυδίδη- δηλαδή, σε σύστημα εργασιακών σχέσεων, με αντίτιμο μόνο το φαγητό;
Γι’ αυτό, κυρίες και κύριοι Βουλευτές, η επαναφορά του κατώτατου εισαγωγικού μισθού έχει μεγάλη συμβολική σημασία για το μέλλον του κοινωνικού μας σχηματισμού απ’ ό,τι η πρακτική της συνέπεια. Πρέπει τώρα, που η ταχύτητα πτώσης στον ατέρμονα γκρεμό πολλαπλασιάζεται, να επιδείξουμε ένα αίσθημα εθνικής και κοινωνικής αυτοσυντήρησης.
 Δεν μπορούμε να ανεχθούμε την αποπομπή μας από ένα μισθολογικό σύστημα των σοβαρών γεωοικονομικών χωρών. Δεν μπορούμε για δεκαετίες να βαδίσουμε με τη ρήτρα Βουλγαρίας που αναφέρεται στη σελίδα 713 του δεύτερου μνημονίου, του ν.4046, με τη ρήτρα δηλαδή της συγκρίσιμης ευθυγράμμισης με τη γειτονική φίλη χώρα, όπως επιτάσσει το μνημόνιο που μας υποχρεώνει να συγκλίνουμε σε μισθούς, συντάξεις, φάρμακα και παιδεία με τη γειτονική χώρα. Αυτό σημαίνει ότι de facto με το μνημόνιο μάς έχουν αποβάλλει από την Ευρωζώνη.
Πρέπει να σταματήσουμε, κύριοι συνάδελφοι, τον κατήφορο στον οποίο μας εξωθεί η ευρωπαϊκή τάξη πραγμάτων και μαζί με εμάς και ολόκληρη την ευρωπαϊκή εργατική τάξη. Είναι όρος επιβίωσης, όχι μόνο της χώρας μας, αλλά και της Ευρωπαϊκής Ένωσης ως περιφερειακής ολοκλήρωσης που χάλκευε τα δεσμά στους λαούς από το Μάαστριχ και τους όρους της σύγκλισης της ΟΝΕ, τη μεγαλύτερη «φάκα» για τους ευρωπαϊκούς λαούς και τη μεγαλύτερη παγίδα για το μεγαλύτερο κομμάτι της κομμουνιστικής Αριστεράς στην Ευρώπη.
Τώρα που η δημιουργία ομόκεντρων περιφερειακών κύκλων με διαφορετικά νομικά, εργασιακά και οικονομικά καθεστώτα στις χώρες της Ευρωπαϊκής Ένωσης τίθεται σε εφαρμογή, εμείς πρέπει να επαναφέρουμε, έστω και συμβολικά, κάποιους εργασιακούς θεσμούς.
Κι αυτό για να καταδείξουμε, κύριοι συνάδελφοι, ότι οι δομικές αυτές επιλογές του προγράμματος των δανειστών, ήδη από το πρώτο μνημόνιο, δεν καταστρέφουν μόνο την κοινωνική συνοχή, το συλλογικό πολιτισμό, τη προοπτική της αξιοπρεπούς διαβίωσης των κατοίκων της πατρίδας, αλλά αποσταθεροποιούν ένα εργασιακό και οικονομικό σύστημα που, παρά τις αστοχίες του, είχε ισορροπήσει αποτελεσματικά, τουλάχιστον στα ζητήματα διατίμησης της εργατικής δύναμης. 
Επομένως, κυρίες και κύριοι Βουλευτές, η πρόταση νόμου που σήμερα συζητούμε μπορεί να αποτελέσει την απαρχή αναστροφής μιας καθοδικής πορείας. Η επαναφορά των μισθών στα προ της Πράξης Υπουργικού Συμβουλίου του Φλεβάρη 2012 επίπεδα, η επανασυγκρότηση του θεσμού των συλλογικών διαπραγματεύσεων που είχε γίνει αποδεκτός ακόμη και από το σύνολο σχεδόν των εργοδοτικών μερίδων, που συνέβαλε πολύ στην αύξηση της παραγωγικότητας της εργασίας, η επαναρτίωση του ΟΜΕΔ που απολάμβανε του σεβασμού όλων των ταξικών αντιπάλων, η αποκατάσταση των εργασιακών σχέσεων στους ευαίσθητους τομείς των ΔΕΚΟ και των τραπεζών, είναι απαραίτητα για να ξαναλειτουργήσει η ελληνική κοινωνία και οικονομία.
Όσο παραμένουν σε ισχύ οι θεσμοί της εργασιακής αντιμεταρρύθμισης, τόσο μεγαλύτερες βλάβες θα επιφέρονται στο κοινωνικό σώμα και τόσο μεγαλύτερα ρήγματα θα δημιουργούνται στην κοινωνική μας συνοχή. 
Εξάλλου, η επαναλειτουργία των καταξιωμένων θεσμών του Οργανισμού Εργατικής Κατοικίας και Εργατικής Εστίας, που αύξησαν την προστιθέμενη αξία της εργασίας και προσέφεραν πολύτιμες υπηρεσίες στην ανανέωση της εργατικής δύναμης, πρέπει να συμπληρώσει την πρώτη αυτή απόπειρα κατάργησης των μνημονιακών αποδομήσεων.
Οι κοινωνικές ανάγκες, κύριοι συνάδελφοι, που εξυπηρετούσαν οι δύο αυτοί Οργανισμοί δεν είναι καθόλου μικρής προτεραιότητας, όπως δυστυχώς αναφέρει η σχετική μνημονιακή παράγραφος που ψήφισε τότε η Βουλή, αλλά απεναντίας, είναι σοβαρότατες, κατεπείγουσες και συντηρητικές του κοινωνικού ιστού που δοκιμάζεται.
Τελειώνω, κύριε Πρόεδρε.
Η αποκατάσταση αυτών των θεσμών, κύριοι συνάδελφοι, θα ανοίξει μια χαραμάδα ελπίδας για το μέλλον της κοινωνίας μας και θα αρχίσει να αποκαθιστά μία ανεκτή ισορροπία μεταξύ κοινωνίας, πολιτών και θεσμών. Ελπίζουμε ότι όλοι οι Βουλευτές θα στέρξουν στην αποκατάσταση αυτών των εργασιακών θεσμών, πολύ περισσότερο που σήμερα εξέλειπε κάθε ευπιστία, καλή πίστη ή προσδοκία αποτελεσματικότητας των ακολουθουμένων μνημονιακών πολιτικών.
Σας ευχαριστώ.
(Χειροκροτήματα από την πτέρυγα του ΣΥΡΙΖΑ-ΕΚΜ)</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Και εμείς ευχαριστούμε.</ChairmanSpeech>
<Speech><Parlmember>ΝΙΚΟΛΑΟΣ ΒΟΥΤΣΗΣ</Parlmember>: Ο πιο συνεπής Βουλευτής στην ώρα του είναι ο κ. Μητρόπουλος.</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Ας μην επέτρεπε η κ. Χαραλαμπίδου να άφηνα εγώ δύο λεπτά παραπάνω!</ChairmanSpeech>
<Speech><Parlmember>ΠΑΝΑΓΙΩΤΗΣ ΚΟΥΡΟΥΜΠΛΗΣ</Parlmember>: Όλοι από τρία λεπτά, κύριε Πρόεδρε.</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Το λόγο έχει η κ. Σοφία Βούλτεψη.</ChairmanSpeech>
<Speech><Parlmember>ΣΟΦΙΑ ΒΟΥΛΤΕΨΗ</Parlmember>: Ευχαριστώ πολύ, κύριε Πρόεδρε.
Θα ήθελα να πω και εγώ δύο λόγια για τα γεγονότα της Μανωλάδας, με τα οποία και δημοσιογραφικά όλοι έχουμε ασχοληθεί εδώ και πάρα πολύ καιρό, πάρα πολλά χρόνια, με διάφορους εντυπωσιακούς τίτλους που χρησιμοποιούμε.
Η αλήθεια είναι ότι υπάρχει εκεί μία κατάσταση η οποία έχει να κάνει με τον τρόπο με τον οποίο απασχολούνται οι μετανάστες, οι οποίοι είναι παράνομοι. Έχω στα χέρια μου ένα ενημερωτικό κείμενο που οι συνεταιρισμοί της περιοχής έστειλαν στο Βουλευτή Ηλείας κ. Κοντογιάννη, απ’ όπου προκύπτει σαφώς η αγωνία τους για τον κίνδυνο να καταστραφεί αυτή η καλλιέργεια, η οποία είναι πάρα πολύ σημαντική για την περιοχή. Είναι χιλιάδες στρέμματα, απασχολείται πολύς κόσμος. Θα μπορούσαν να απασχολούνται πάρα πολλοί Έλληνες. Αποφέρει στην εθνική οικονομία. Γίνονται εξαγωγές. Αγγίζει τα 100 εκατομμύρια ευρώ η αξία των εξαγωγών μας. Πηγαίνουν σε σημαντικές χώρες, ανταγωνίζονται τις φράουλες άλλων σημαντικών χωρών που έχουν και πολύ μεγαλύτερη ποσότητα παραγωγής.
Όμως, παραδέχονται και εδώ ότι οι εργάτες γης εκεί είναι παράνομοι, βρίσκονται σε πολύ άσχημες συνθήκες υγιεινής και ασφάλειας. Το μεροκάματο -επειδή άκουσα να συζητείται αυτό- βλέπω ότι είναι μεταξύ 23 ευρώ και 25 ευρώ. Πρόκειται για μία ανασφάλιστη, παράνομη εργασία και στην πλειοψηφία τους αυτοί είναι άνθρωποι από το Μπαγκλαντές. Είναι απελπιστικό το γεγονός ότι θα μπορούσαν εκεί να εργάζονται Έλληνες. Κυρίως πρόκειται για εντελώς παράνομους εργαζόμενους. Αυτό είναι το ένα ζήτημα.
Το άλλο ζήτημα, βεβαίως, είναι ότι η βία δεν δικαιολογείται με κανένα τρόπο, ειδικά απ’ αυτούς οι οποίοι εκμεταλλεύονται αυτή την ανθρώπινη εργασία. Πρέπει να δοθεί λύση.
Όμως, αγαπητοί συνάδελφοι, υπάρχει και η τοπική αυτοδιοίκηση. Δεν το καταλαβαίνω. Υπάρχουν οι περιφέρειες, υπάρχουν οι περιφερειάρχες, οι αντιπεριφερειάρχες. Τους άκουσα σήμερα να δίνουν συνεντεύξεις και να λένε «εντάξει, ένας μόνο φέρεται με τέτοιο τρόπο». Δηλαδή, είναι γνωστό το πρόβλημα στην περιοχή, το ξέρουν όλοι, το ανέχονται όλοι, τους έχουν δώσει γη για να βάλουν κάποια παραπήγματα και να ζουν σε άθλιες συνθήκες. Νομίζω ότι και η πολιτεία πρέπει να αναλάβει δράση.
Όμως, μου κάνει εντύπωση το γεγονός ότι μέσα στην απόλυτη σιωπή συμβαίνουν όλα αυτά στη χώρα μας, ενώ υπάρχουν και οι αρμόδιες αρχές. Διότι άλλο είναι να είσαι στο Υπουργείο στην Ομόνοια και άλλο να είσαι στην περιοχή. Όφειλαν να έχουν ζητήσει παρέμβαση και μάλιστα, επειδή πρόκειται για παράνομη εργασία. Μιλάμε για αυτόφωρα, για κακουργήματα κ.λπ.. Δεν μπορεί να φθάνουν σ’ αυτό το σημείο.
Το γεγονός ότι έφθασαν σ’ αυτό το σημείο, σημαίνει ότι είχαν αποθρασυνθεί και είχαν την αίσθηση της ατιμωρησίας. Δηλαδή, όχι ζούγκλα, αλλά Φαρ Ουέστ. Λυπάμαι που έπρεπε να συμβεί αυτό το τραγικό γεγονός, που δυσφημεί τη χώρα μας ουσιαστικά -γιατί αυτές οι ειδήσεις δεν μένουν κρυφές- όμως, αυτό δεν μπορεί να συνεχιστεί. Νομίζω ότι αποτελεί και συνέχεια της χθεσινής μας συζήτησης.
Δεν ξέρω τώρα αν τα 25 ευρώ είναι λίγα ή πολλά. Επειδή φέτος υπήρξε μία στροφή των Ελλήνων προς τη γη, νομίζω ότι αξίζει τον κόπο να δουλέψουν εκεί νέοι, που είναι στην ανεργία και προφανώς, όχι με αυτές τις συνθήκες, αλλά ίσως και με μεγαλύτερο μεροκάματο. Όμως, ξέρετε τι γίνεται; Τους βολεύει αυτούς τους εμπόρους να χρησιμοποιούν ξένους και παράνομους, θεωρώντας ότι δεν θα τους καταγγείλουν ποτέ, ότι αν θέλουν, τους πληρώνουν, ότι τους πετούν ένα κομμάτι ψωμί, ενώ βεβαίως, στους Έλληνες δεν θα το κάνουν αυτό ποτέ.
Αν, λοιπόν, εκεί υπάρξει ακαριαία παρέμβαση να τελειώσει αυτή η ιστορία της απασχόλησης των παράνομων, θα δούμε αν θα τολμήσουν να συνεχίσουν να συμπεριφέρονται με αυτό τον τρόπο. Διότι μπορεί να μη φθάνουν όλοι στο πιστολίδι, αλλά κάποια εκμετάλλευση γίνεται, όταν ξέρεις ότι ο άλλος είναι παράνομος και τον έχεις μέσα σε συνθήκες δουλοπαροικίας.
Ως προς το θέμα μας, υπάρχει το τυπικό θέμα, το οποίο ανέλυσε και ο Υπουργός, ανέλυσε και ο εισηγητής μας, αναλύθηκε και από άλλους εισηγητές. Αυτή η συζήτηση που κάνουμε σήμερα, έρχεται εδώ με το άρθρο 73 παράγραφος 3 και επομένως, έχει να κάνει με ένα τυπικό ζήτημα, που δεν είναι και πολύ τυπικό: Κόστος αυτής της ιστορίας.
Όμως, αγαπητοί συνάδελφοι, επειδή μιλάμε για τον κατώτερο μισθό, μου κάνει εντύπωση. Πρώτον, γιατί ο ΣΥΡΙΖΑ μιλάει για επαναφορά του κατώτερου μισθού στον ιδιωτικό τομέα. Προφανώς, θέλει να κάνει πολιτική με τα λεφτά των άλλων, μόνο που μπορεί κάποια στιγμή να μην υπάρχει καθόλου ιδιωτικός τομέας, οπότε δεν θα υπάρχει και κανένας μισθός και αυτό είναι πάρα πολύ εύκολο να συμβεί, απ’ ό,τι βλέπουμε με τα λουκέτα κ.λπ..
Το δεύτερο είναι ότι το αποσυνέδεσε από κάτι το οποίο, λέει επισήμως μόνιμα ο ΣΥΡΙΖΑ. Λέει ότι θα αποκαταστήσει τον κατώτερο μισθό στα προ του 2009 επίπεδα, αλλά θα αποκαταστήσει και την κατώτερη σύνταξη. Τώρα, αυτά τα κόψατε στα δύο και πάτε μόνο στον κατώτερο μισθό.
Έχω να πω, επίσης, το εξής. Νομίζω ότι πριν συζητήσουμε όλα αυτά, πρέπει και ο ΣΥΡΙΖΑ και ο Αρχηγός του, ο κ. Τσίπρας, να μας πει τι ακριβώς πρόκειται να κάνει με το μνημόνιο. Διότι Τρίτη-Πέμπτη-Σάββατο λέει το ένα, Δευτέρα-Τετάρτη-Παρασκευή λέει το άλλο και την Κυριακή ούτε καν ξεκουράζεται, αλλά λέει το τρίτο.
Έχουμε «κατάργηση του μνημονίου, γιατί αυτό είναι νεκρό», «κατάργηση του μνημονίου, αλλά δεν θα σκίσουμε τη δανειακή σύμβαση», «αντικατάσταση του μνημονίου με ένα εθνικό σχέδιο» και «αναστολή του μνημονίου», όπως είπε ο κ. Τσίπρας κατά την ομιλία του στον «ECONOMIST».
Σήμερα, έχει επιστρέψει με τη σημερινή ομιλία του στην Οικονομική Διάσκεψη της Ελληνικής Ένωσης Επιχειρηματιών στο προηγούμενο. Σήμερα, είναι στην «αντικατάσταση». Πρέπει, λοιπόν, να σταθεροποιηθεί, γιατί, βάσει του Μνημονίου που ισχύει στη χώρα, γίνονται κάποια πράγματα μέσα στη χώρα. Άρα, πρέπει να μας πει ο ΣΥΡΙΖΑ, για να γνωρίζουμε και εμείς, τι ακριβώς πρόκειται να συμβεί. Θα είναι κατάργηση; Θα είναι αντικατάσταση; Θα τη σκίσουμε; Θα την αναστείλουμε;</Speech>
<Speech><Parlmember>ΠΑΝΑΓΙΩΤΗΣ ΚΟΥΡΟΥΜΠΛΗΣ</Parlmember>: Το «ακύρωση» το ξεχάσατε.</Speech>
<Speech><Parlmember>ΣΟΦΙΑ ΒΟΥΛΤΕΨΗ</Parlmember>: Όχι. Το «ακύρωση» το είπε ο κ. Λαφαζάνης. Δεν το έχει πει...</Speech>
<Speech><Parlmember>ΠΑΝΑΓΙΩΤΗΣ ΚΟΥΡΟΥΜΠΛΗΣ</Parlmember>: Το είπε και ο κ. Τσίπρας.</Speech>
<Speech><Parlmember>ΔΗΜΗΤΡΙΟΣ ΣΤΡΑΤΟΥΛΗΣ</Parlmember>: Και ο κ. Τσίπρας το είπε.</Speech>
<Speech><Parlmember>ΠΑΝΑΓΙΩΤΗΣ ΚΟΥΡΟΥΜΠΛΗΣ</Parlmember>: Έχετε επιλεκτική μνήμη.</Speech>
<Speech><Parlmember>ΣΟΦΙΑ ΒΟΥΛΤΕΨΗ</Parlmember>: Σας είπα ότι ο κ. Τσίπρας σήμερα το έχει αλλάξει. Λέει για «αντικατάσταση». Μας κατηγορεί δε, ότι παίζουμε με τις λέξεις.</Speech>
<Speech><Parlmember>ΠΑΝΑΓΙΩΤΗΣ ΚΟΥΡΟΥΜΠΛΗΣ</Parlmember>: Με τις λέξεις να μην παίζετε.</Speech>
<Speech><Parlmember>ΣΟΦΙΑ ΒΟΥΛΤΕΨΗ</Parlmember>: Όχι. Εκείνος παίζει με τις λέξεις.</Speech>
<Speech><Parlmember>ΠΑΝΑΓΙΩΤΗΣ ΚΟΥΡΟΥΜΠΛΗΣ</Parlmember>: Αυτό κάνετε.</Speech>
<Speech><Parlmember>ΣΟΦΙΑ ΒΟΥΛΤΕΨΗ</Parlmember>: Εμείς όλες αυτές τις λέξεις ούτε που τις είχαμε φανταστεί. Εκείνος παίζει με τις λέξεις. Είπε...</Speech>
<Speech><Parlmember>ΔΗΜΗΤΡΙΟΣ ΤΣΟΥΚΑΛΑΣ</Parlmember>: Για την αντικατάσταση είπε...</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Κύριε Τσουκαλά, τι έγινε; Πέρασε η ώρα;</ChairmanSpeech>
<Speech><Parlmember>ΣΟΦΙΑ ΒΟΥΛΤΕΨΗ</Parlmember>: Ακούστε, επειδή μεταξύ της «κατάργησης» και της «αντικατάστασης» μπορεί να παρέλθει κάποιος κρίσιμος χρόνος, πρέπει να μας πείτε και γι’ αυτό τον κρίσιμο χρόνο.
Λέει ότι οι πολιτικοί μας αντίπαλοι παίζουν με τις λέξεις.</Speech>
<Speech><Parlmember>ΠΑΝΑΓΙΩΤΗΣ ΚΟΥΡΟΥΜΠΛΗΣ</Parlmember>: Τώρα, πείτε μας για τον κατώτατο μισθό και αφήστε τι κάνει ο κ. Τσίπρας.</Speech>
<Speech><Parlmember>ΣΟΦΙΑ ΒΟΥΛΤΕΨΗ</Parlmember>: Μην με διακόπτετε, δεν σας διέκοψα.
Χθες είπε ο ΣΥΡΙΖΑ ότι «πιάνεστε από μία λέξη». Μα, δεν πιανόμαστε εμείς από μία λέξη. Εσείς πιάνεστε από τις λέξεις. Λέει, λοιπόν «Κυβέρνηση ΣΥΡΙΖΑ και μνημόνιο είναι δύο έννοιες ασύμβατες». Αυτό είναι σημερινό. Χθες είχε πει άλλα.
Να σας πω και κάτι; Και στον κ. Σόιμπλε, όταν είχε πάει ο κ. Τσίπρας, είπε ότι πήγε γιατί έπρεπε να εξομαλυνθούν οι σχέσεις του ΣΥΡΙΖΑ με τη Γερμανία. Γι’ αυτό μας είπε ότι πήγε. Ήταν σαφής η δήλωσή του. Βέβαια, εκ των υστέρων έχει...</Speech>
<Speech><Parlmember>ΠΑΝΑΓΙΩΤΗΣ ΚΟΥΡΟΥΜΠΛΗΣ</Parlmember>: Πείτε μας για τον κατώτατο μισθό τι θέση έχετε εσείς...</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Κύριε Κουρουμπλή, σας παρακαλώ!</ChairmanSpeech>
<Speech><Parlmember>ΣΟΦΙΑ ΒΟΥΛΤΕΨΗ</Parlmember>: Τη θέση μου σας την είπα. Πρέπει να υπάρχει μισθός, γιατί με αυτά που ακούω από εσάς, δεν πρόκειται να υπάρχει κανένας μισθός στη χώρα. Η χώρα θα είναι σε άτακτη χρεοκοπία.</Speech>
<Speech><Parlmember>ΔΗΜΗΤΡΙΟΣ ΣΤΡΑΤΟΥΛΗΣ</Parlmember>: Ένα ευρώ το μήνα;</Speech>
<Speech><Parlmember>ΣΟΦΙΑ ΒΟΥΛΤΕΨΗ</Parlmember>: Για ένα ευρώ το μήνα μιλάμε; Τριάντα ευρώ είναι ο κατώτερος μισθός;</Speech>
<Speech><Parlmember>ΠΑΝΑΓΙΩΤΗΣ ΚΟΥΡΟΥΜΠΛΗΣ</Parlmember>: Κυρία Βούλτεψη, πηγαίνετε να δείτε πόσο είναι στην πραγματικότητα ο κατώτατος μισθός…</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Κύριε Κουρουμπλή, με όλο το σεβασμό που σας έχω, δεν έχετε κανένα λόγο τώρα…</ChairmanSpeech>
<Speech><Parlmember>ΠΑΝΑΓΙΩΤΗΣ ΚΟΥΡΟΥΜΠΛΗΣ</Parlmember>: Οι απόψεις της κ. Βούλτεψη…</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Κύριε Κουρουμπλή, μπορείτε να πάρετε το λόγο και θα τον πάρετε σε λίγο και θα μπορείτε να εκφράσετε ελεύθερα την άποψή σας, καθ’ υπέρβαση…</ChairmanSpeech>
<Speech><Parlmember>ΣΟΦΙΑ ΒΟΥΛΤΕΨΗ</Parlmember>: Κύριε Πρόεδρε, υπάρχει κάποιος που δεν θέλει να είναι υψηλός ο μισθός και υψηλό το βιοτικό επίπεδο; Με συγχωρείτε, δηλαδή. Απλώς, τώρα λέμε λόγια, τα οποία δεν είναι ρεαλιστικά στην παρούσα φάση που δυστυχώς έφθασε η χώρα. Και, δυστυχώς, πρέπει να πω ότι σ’ αυτό συνέβαλαν πολλοί.
Λέει, λοιπόν, ότι το σχέδιο του ΣΥΡΙΖΑ προβλέπει την αντικατάσταση με νομοθετική πρωτοβουλία στη Βουλή του καταστροφικού μνημονίου, με ένα εθνικό σχέδιο για την οικονομική, κοινωνική και περιβαλλοντική ανασυγκρότηση του τόπου.
Μα, μέχρι να φτιάξετε το σχέδιο για την περιβαλλοντική ανασυγκρότηση –ξαφνικά είναι καινούργιο αυτό- η χώρα θα έχει χρεωκοπήσει άτακτα. Δεν υπάρχει αμφιβολία γι’ αυτό. 
Θα ήθελα, μάλιστα, να πω και κάτι άλλο. Δεν είναι ότι παίζουμε με τις λέξεις. Υπάρχουν συγκεκριμένες δηλώσεις. Στις 15 Μαρτίου, δηλαδή, ο κ. Τσίπρας βρισκόταν στο Λονδίνο, για να μιλήσει στο LSE. Εκεί μίλησε και στο ΣΥΡΙΖΑ του Λονδίνου. Είπε: «προτεραιότητα της κυβέρνησής μας θα είναι το πάγωμα των μέτρων μείωσης μισθών». Άρα, θα «παγώσει» τη μείωση. Δεν λέει κάτι άλλο. Μιλά για «πάγωμα», γιατί βέβαια μιλά στο Λονδίνο. Ξέρουν αυτοί.
Άλλα λέμε έξω, λοιπόν, άλλα λέμε μέσα και μέσα πάλι λέμε διαφορετικά, γιατί έρχονται οι ξένοι μέσα κι έχουμε πρόβλημα.
Λέει, λοιπόν, «θα είναι το πάγωμα των μέτρων μείωσης μισθών και συντάξεων και η αποκατάσταση σταδιακά του κατώτερου μισθού στα προ μνημονίου επίπεδα». Το «σταδιακά» δεν σημαίνει και άμεσα. Βέβαια, νωρίτερα, ο κ. Μηλιός είχε πει «όχι σε βάθος τετραετίας, αλλά άμεσα». Ο κ. Τσίπρας, λίγες μέρες μετά, είπε «σταδιακά». 
Μετά, δίνοντας συνέντευξη στον σταθμό ΣΚΑΙ και στον κ. Παπαχελά, όταν εκείνος τον ρωτά «πού θα βρείτε τα λεφτά», λέει «από τον προϋπολογισμό», ο οποίος βέβαια, δεν υπάρχει. Ο προϋπολογισμός υπάρχει γιατί έρχονται τα λεφτά της δόσης. Είπε, μάλιστα, «θα κάνει ο ΣΥΡΙΖΑ μία ισχυρή και πετυχημένη διαπραγμάτευση με τους εταίρους για ένα νέο μεσομακροπρόθεσμο σχέδιο».
Όπως καταλαβαίνετε, αυτά δεν συνιστούν απλή αντίφαση. Συνιστούν απόλυτη σύγχυση. Είναι όπως όταν πήγε στο Διεθνές Νομισματικό Ταμείο και ουσιαστικά βγαίνοντας έξω, το αθώωσε και είπε ότι δεν ζητά τίποτα τέτοιο το Διεθνές Νομισματικό Ταμείο. Δηλαδή, δεν ζητά κατάργηση του δέκατου τρίτου και του δέκατου τέταρτου μισθού στον ιδιωτικό τομέα. Μετά, αυτά προστέθηκαν, για να γίνει ένα μπέρδεμα εκεί.
Ουσιαστικά, ακόμα και το κείμενο της πολιτικής απόφασης της τελευταίας Κεντρικής Επιτροπής λέει μέσα για τα πάντα. Λέει για τις γερμανικές αποζημιώσεις, για τη Χαλκιδική, για το σχέδιο «Αθηνά», για το συνέδριο της ΓΣΕΕ –που δεν το πήρε χαμπάρι κανείς, αλλά το αναφέρετε- για τη λίστα Λαγκάρντ, για την ακύρωση συγχώνευσης της Εθνικής Τράπεζας με τη EUROBANK, για τους αγρότες, για τις εργατικές κινητοποιήσεις, για τα πάντα. 
Όμως, εδώ δεν λέτε τέτοια πράγματα στα επίσημα κείμενά σας, γιατί ξέρετε ότι αν τύχει –και ελέω λαού, γιατί έχει κάνει κι άλλα- να έρθετε στην εξουσία, δεν πρόκειται να τα κάνετε αυτά. Γι’ αυτό, μέσα στα γραπτά κείμενά σας λέτε «σταδιακά» κι έρχεστε εδώ και λέτε άλλα.
Επίσης, μας μιλάτε για ένα εναλλακτικό σχέδιο, αλλά κι αυτό είναι το πιο μυστικό κείμενο της ζώσας μνήμης. 
Μάλιστα, στα ΤΕΙ Λάρισας –και τελειώνω μ’ αυτό, για να μην καταχραστώ το χρόνο- ο κ. Τσίπρας είπε ότι το ζήτημα δεν είναι αν υπάρχει εναλλακτική διέξοδος, αλλά να υπάρξουν οι συσχετισμοί που θα την επιβάλουν. 
Μα, είτε υπάρχει και θα υπάρξουν οι συσχετισμοί είτε δεν θα υπάρχει, οπότε δεν θα υπάρξουν οι συσχετισμοί, γιατί όταν πάει κάποιος να ψηφίσει, ρωτά «ποιο είναι το σχέδιό σας, παιδιά;» και λένε «σταδιακά», «αντικατάσταση», «αποκατάσταση», «αναστολή», «σκίσιμο», «ράψιμο». Δεν γίνεται έτσι.
Βέβαια, το ρίσκο για το οποίο μιλάτε, υπάρχει. Το ομολόγησε στην ίδια συνέντευξη στον κ. Παπαχελά. Ο κ. Τσίπρας είπε: «Μα, δεν υπάρχει κάτι που να μην έχει τίμημα, να μην έχει ρίσκο».</Speech>
<Speech><Parlmember>ΠΑΝΑΓΙΩΤΗΣ ΚΟΥΡΟΥΜΠΛΗΣ</Parlmember>: Πάλι για τον κ. Τσίπρα λέτε; Για όλα στην Ελλάδα ο κ. Τσίπρας φταίει;</Speech>
<Speech><Parlmember>ΣΟΦΙΑ ΒΟΥΛΤΕΨΗ</Parlmember>: Με συγχωρείτε, αλλά ο Αρχηγός σας μιλάει. Έρχεστε εσείς σήμερα εδώ και λέτε για κάτι που δεν υπάρχει στα κείμενά σας. Δεν υπάρχει. Κι αν υπάρχει, υπάρχει με το επίρρημα «σταδιακά».</Speech>
<Speech><Parlmember>ΠΑΝΑΓΙΩΤΗΣ ΚΟΥΡΟΥΜΠΛΗΣ</Parlmember>: Δεν διαβάζετε πολύ καλά τα κείμενά μας.</Speech>
<Speech><Parlmember>ΣΟΦΙΑ ΒΟΥΛΤΕΨΗ</Parlmember>: Όχι, τα διαβάζω πάρα πολύ καλά.</Speech> 
<Speech><Parlmember>ΔΗΜΗΤΡΙΟΣ ΣΤΡΑΤΟΥΛΗΣ</Parlmember>: Πάντως, εδώ δεν προτείνουμε τον κ. Τσίπρα ως τον κατώτατο μισθό!</Speech>
<Speech><Parlmember>ΣΟΦΙΑ ΒΟΥΛΤΕΨΗ</Parlmember>: Κύριε Πρόεδρε, καταλάβατε ότι υπέστην μεγάλη πίεση.</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Όσο σας διακόπτουν, εγώ θα σας αφήνω να μιλάτε. Εσείς συνεχίστε.</ChairmanSpeech>
<Speech><Parlmember>ΣΟΦΙΑ ΒΟΥΛΤΕΨΗ</Parlmember>: Πιστεύω, δηλαδή, πραγματικά ότι…</Speech>
<Speech><Parlmember>ΠΑΝΑΓΙΩΤΗΣ ΚΟΥΡΟΥΜΠΛΗΣ</Parlmember>: Την άποψή σας να μας πείτε…</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Κύριε Κουρουμπλή, σας παρακαλώ. Ήλθατε ζωντανός απ’ έξω και αλλάξατε όλη την εικόνα.</ChairmanSpeech>
<Speech><Parlmember>ΠΑΝΑΓΙΩΤΗΣ ΚΟΥΡΟΥΜΠΛΗΣ</Parlmember>: Τι να κάνω, κύριε Πρόεδρε;</Speech>
<Speech><Parlmember>ΔΗΜΗΤΡΙΟΣ ΣΤΡΑΤΟΥΛΗΣ</Parlmember>: Κύριε Πρόεδρε, η κ. Βούλτεψη είναι εκτός θέματος.</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Κύριε Στρατούλη, δεν επιτρέπεται, δηλαδή; Ο κ. Μητρόπουλος μίλησε…</ChairmanSpeech>
<Speech><Parlmember>ΠΑΝΑΓΙΩΤΗΣ ΚΟΥΡΟΥΜΠΛΗΣ</Parlmember>: Συγγνώμη, αλλά δεκαπέντε λεπτά μιλά για τον κ. Τσίπρα.</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Μα, γιατί σας ενοχλεί αυτό; Δεν είναι ελεύθερη να εκφράσει την άποψή της, κύριε Κουρουμπλή; Σας παρακαλώ. Να πείτε ότι αυτά που λέει είναι ανακρίβειες ή ότι δεν είναι ακριβή. Να πείτε ότι λέει ψέματα. Αυτά να τα πείτε.</ChairmanSpeech>
<Speech><Parlmember>ΔΗΜΗΤΡΙΟΣ ΣΤΡΑΤΟΥΛΗΣ</Parlmember>: Να τη διακόψετε, κύριε Πρόεδρε, γιατί είναι εκτός θέματος.</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Καλά τώρα. Προηγουμένως που μίλησαν κάποιοι συνάδελφοί μας ήταν εντός θέματος;</ChairmanSpeech>
<Speech><Parlmember>ΔΗΜΗΤΡΙΟΣ ΣΤΡΑΤΟΥΛΗΣ</Parlmember>: Η πρόταση νόμου μιλά για 751 ευρώ κατώτατο μισθό. Δεν αναφέρει τον Τσίπρα για κατώτατο μισθό.</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Όσοι μίλησαν, δηλαδή, ήταν εντός θέματος; Ποιο είναι εκτός θέματος; Είναι εκτός θέματος το ότι κάνει η κυρία συνάδελφος αναφορές…
Σας παρακαλώ. Δεν θέλω να πάρω θέση.</ChairmanSpeech>
<Speech><Parlmember>ΣΟΦΙΑ ΒΟΥΛΤΕΨΗ</Parlmember>: Μπορώ να ολοκληρώσω αυτήν την ομιλία;</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Συνεχίστε, κυρία Βούλτεψη.</ChairmanSpeech>
<Speech><Parlmember>ΣΟΦΙΑ ΒΟΥΛΤΕΨΗ</Parlmember>: Ακούστε. Δεν είμαι καθόλου εκτός θέματος. Σας ανέφερα τι έχει πει ο Αρχηγός σας για τον κατώτατο μισθό και τι λένε τα κείμενά σας. Γι’ αυτό δεν ήρθαμε να συζητήσουμε εδώ; 
Άρα, πρώτον, είστε αγενής. Δεύτερον, δεν θέλετε να ακούγονται αυτά στον ελληνικό λαό και γι’ αυτό φωνάζετε και εμποδίζετε. Θέλετε, δηλαδή, να εμποδίσετε την έκφραση της γνώμης απ’ αυτό το Βήμα. Τρίτον, λέτε ότι είμαι εκτός θέματος, ενώ δεν ήμουν καθόλου εκτός θέματος, διότι το μόνο που έκανα ήταν να αναφερθώ σε όλα όσα ο ίδιος ο Αρχηγός σας και τα ίδια τα κείμενά σας αναφέρουν σχετικά με την αποκατάσταση του κατώτατου μισθού. Σ’ αυτά συμπεριλαμβάνεται η λέξη «σταδιακά», την οποία ο κ. Τσίπρας αναφέρει στο εξωτερικό και στα κείμενά σας, που προφανώς δεν διαβάζουν όλοι.
Ευχαριστώ πολύ, κύριε Πρόεδρε.</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Κι εμείς ευχαριστούμε, κυρία Βούλτεψη.
Παρακαλώ την κ. Χριστοφιλοπούλου να λάβει το λόγο.</ChairmanSpeech>
<Speech><Parlmember>ΠΑΡΑΣΚΕΥΗ ΧΡΙΣΤΟΦΙΛΟΠΟΥΛΟΥ</Parlmember>: Κυρίες και κύριοι συνάδελφοι, θα ξεκινήσω την ομιλία μου κι εγώ από τα τραγικά γεγονότα στη Μανωλάδα της Ηλείας. Το συναίσθημα που πρέπει να μας διακατέχει είναι αυτό της ντροπής ως Έλληνες και ως δημοκράτες πολίτες και ως άνθρωποι, που απεχθανόμαστε τη βία απ’ όπου κι αν αυτή προέρχεται.
Όμως, η Μανωλάδα έχει πολλές πτυχές και είναι καλό να τη δούμε σαν περίπτωση με βάση αυτά που συζητάμε σήμερα κι αυτά που συζητούσαμε άλλες μέρες για τις επενδύσεις, για την ανάπτυξη, για το μοντέλο παραγωγής που θέλουμε και τελικά για τις εργασιακές σχέσεις, στις οποίες πρέπει να ελπίζουμε.
Η κ. Βούλτεψη ανέφερε –έχω κι εγώ πληροφορίες, αλλά είμαι σίγουρη πως έχουν πληροφορίες κι άλλοι συνάδελφοι- ότι μία σειρά από επιχειρήσεις που καλλιεργούν την ελληνική γη με προϊόντα όπως η φράουλα, κι όχι μόνο, είναι εξαγωγικές, δυναμικές και μπορούμε πραγματικά να επενδύσουμε σ’ αυτές, αρκεί όμως –και ευτυχώς για πολλές απ’ αυτές αυτό είναι αλήθεια- να λειτουργούν μέσα στο νόμο, με διαφάνεια και να σέβονται τα ανθρώπινα δικαιώματα και το εργασιακό πλαίσιο που έχουμε σήμερα και το όποιο θα έχουμε αύριο. Το πρόβλημα της Ηλείας είναι σύνθετο. Πρόκειται για πρόβλημα καταστολής της βίας, αλλά και πρόληψης αυτής. 
Άκουσα, κύριε Υπουργέ, να λέτε ότι συνεργάζεστε με το Υπουργείο Αγροτικής Ανάπτυξης, για να υπάρξει ένα πρόγραμμα επιδότησης της εργασίας ως κίνητρο για τους Έλληνες. Πρέπει να δούμε και άλλα τέτοια. Όταν θα το φέρετε, για να το συζητήσουμε, θα μπορώ να πω περισσότερα. Ως ιδέα, όμως, είναι αποδεκτή. Ίσως δεν φθάνει. Ίσως θα πρέπει να δούμε και μέτρα, για να τελειώνουμε με την παράνομη εργασία των μεταναστών εδώ και να πριμοδοτήσουμε την εργασία των Ελλήνων, την εργασία των μικρών παραγωγών και τη συνένωση σε μεγάλες επιχειρηματικές δραστηριότητες πολλών μικρών παραγωγών.
Ακόμα και εκτός αγροτικής παραγωγής πια, με το νέο επενδυτικό νόμο που ψηφίσαμε, κυρίες και κύριοι συνάδελφοι, με δική μας παρέμβαση η Κυβέρνηση αποδέχθηκε πολλές ρυθμίσεις που ευνοούν και επιδοτούν τις μικρές και μεσαίες επιχειρήσεις, που πρέπει να συμμετέχουν στην προσπάθεια ανασυγκρότησης και να αποτελέσουν τη ραχοκοκαλιά, για να ανακάμψει η οικονομία.
Θέλω, λοιπόν, να πω ότι καταδικάζουμε όσα έγιναν στη Μανωλάδα. Όμως, κύριε Υπουργέ, ας έχει η Κυβέρνηση την πρωτοβουλία να φέρει στο Κοινοβούλιο αυτά τα θέματα να συζητηθούν, με αφορμή αυτό το τραγικό γεγονός που δεν είναι δυστυχώς η πρώτη φορά που συμβαίνει. 
Ακούσατε τον εισηγητή μας τον κ. Κουτσούκο να περιγράφει μία προσπάθεια που είχε γίνει, η οποία τελικά δεν τελεσφόρησε στην προηγούμενη Κυβέρνηση.
Ας είναι και αυτό το υλικό, κύριε Υπουργέ, ένα από τα υλικά που θα δείτε -αφορά και το Υπουργείο Δικαιοσύνης και άλλα συναρμόδια Υπουργεία- πώς αυτό το πλέγμα μέτρων μπορεί να καταστήσει φαινόμενα, όπως αυτό της Μανωλάδας, μη εφικτά, γιατί αυτό είναι ο στόχος.
Άκουσα να γίνονται παρεμβάσεις, που εμάς τουλάχιστον μας βρίσκουν τελείως αντίθετους. Εμείς  δεν πιστεύουμε ότι η ανεργία μπορεί να κτυπηθεί μέσα από τη μείωση των μισθών ούτε και αυτός είναι ο στόχος μας. Και για να το πω ξεκάθαρα, εμείς πιστεύουμε ότι όλες αυτές οι επενδυτικές πρωτοβουλίες που ξεκίνησαν -και δεν είναι μόνο τα μεγάλα έργα, είναι και όσα προανέφερα με τον αναπτυξιακό νόμο και τις μικρές και μεσαίες επιχειρήσεις, η ανασυγκρότηση της παραγωγικής βάσης και η προσέλκυση και ξένων επενδύσεων-  είναι η λύση στις πραγματικές και βιώσιμες θέσεις εργασίας. 
Ταυτόχρονα, όμως, πρέπει να δούμε και πώς μπορούμε να έχουμε ένα πρόγραμμα το οποίο θα είναι για την ανάσχεση της ανεργίας, μέχρι να λειτουργήσουν οι επενδύσεις και να παραχθούν πραγματικές θέσεις εργασίας. Ένα τέτοιο πρόγραμμα προσωρινής ανάσχεσης της ανεργίας και βοήθειας στις οικογένειες που πραγματικά πλήττονται αυτήν τη στιγμή από την κρίση, είναι αυτό που προτείναμε με τις επτακόσιες χιλιάδες θέσεις εργασίας, όπου με μεταφορά πόρων από το Περιφερειακό Ταμείο στο Ευρωπαϊκό Κοινωνικό Ταμείο μπορούν πραγματικά να συντηρηθούν θέσεις, οι οποίες σήμερα κινδυνεύουν, και να δημιουργηθούν οι θέσεις εργασίας στον κοινωνικό τομέα με κοινωνική επιχειρηματικότητα σε τομείς όπως η προστασία του περιβάλλοντος, τα έργα σε τοπική κλίμακα.
Ο Πρόεδρος του ΠΑΣΟΚ σήμερα μαζί με κλιμάκιο συνεργατών του επισκέφτηκε τον ΟΑΕΔ, ακριβώς για να δει πώς μπορούμε στην πράξη να βοηθήσουμε την Κυβέρνηση να βάλει αυτό το μεγάλο πρόγραμμα ανάσχεσης της εργασίας να τρέξει, να υλοποιηθεί και να ανακουφίσει πραγματικά και τους ανέργους και όσους η εργασία τους κινδυνεύει.
Έρχομαι στο θέμα της πρότασης νόμου του ΣΥΡΙΖΑ. Θέλω να πω, κυρίες και κύριοι συνάδελφοι, ότι το ζήτημα του κατώτατου μισθού έρχεται ξανά να συζητηθεί στο προσκήνιο. 
Εγώ δέχομαι τη δέσμευση της Κυβέρνησης, κύριε Υπουργέ, ότι δεν θα κατέβει άλλο ο μισθός. Άλλωστε, είναι ήδη πολύ χαμηλά. Όμως, ακούσαμε για μηχανισμούς και πραγματικά μας ξένισε λίγο το γεγονός ότι δεν είχαμε μία ενημέρωση για το ποιος θα είναι αυτός ο μηχανισμός.
Σας άκουσα -και αυτό το σημείωσα- να λέτε ότι θα υπάρξει εκτενής διαβούλευση, για να δούμε το θέμα πραγματικά και εμείς, τα πολιτικά κόμματα που εκπροσωπούμεθα στη Βουλή, αλλά και οι κοινωνικοί εταίροι. Γιατί σε προηγούμενο νομοσχέδιο υπήρχαν κάποιες αντιδράσεις σχετικά με το γιατί βάλαμε τον ΣΕΤΕ στην ΟΚΕ. Εγώ λέω να βάλουμε τον ΣΕΤΕ, γιατί έχει το τουριστικό κομμάτι, το οποίο είναι πολύ μεγάλο κομμάτι του ΑΕΠ. Να είναι στο φως όσα λέγονται. Διότι όσα γίνονται νύκτα και όσα έγιναν νύκτα, ιδιαίτερα σε περιόδους κρίσης, δεν βοηθούν την αποκατάσταση ενός κλίματος σχέσεων εργοδοσίας και εργασίας, το οποίο μπορεί να βοηθήσει τελικά την ανάπτυξη με κοινωνικό πρόσωπο. 
Διότι ακόμα και προ μνημονίου, κυρίες και κύριοι συνάδελφοι, μη μου πείτε –και χαίρομαι που το άκουσα και από τους συναδέλφους του ΣΥΡΙΖΑ- ότι όλα ήταν καλά στην αγορά εργασίας, ότι επί δεκαετίες η ελληνική αγορά εργασίας δεν είχε δύο πρόσωπα; Είχε την άτυπη αγορά εργασίας, όπου ήταν πραγματική ζούγκλα και τη θεσμική –τάχαμου- ρυθμισμένη αγορά εργασίας, που όμως δεν λειτουργούσε όπως έπρεπε να λειτουργεί. 
Άρα, η έμφαση πρέπει να δοθεί σε αυτήν. 
Και πρέπει να βάλουμε έναν οδικό χάρτη, κύριε Υπουργέ, για το πώς θα υπάρξει αυτό το κεκτημένο, το οποίο έχουμε συμφωνήσει, η επιστροφή στο ευρωπαϊκό κοινωνικό κεκτημένο. 
Υπάρχουν αγώνες αυτή τη στιγμή που γίνονται και στην Πορτογαλία και στις άλλες χώρες που υφίστανται την κρίση και έχουν επιλέξει το δρόμο της επιβίωσης μέσα στην Ευρώπη, όπως επιλέξαμε και εμείς. Δεν πάμε πίσω από χίμαιρες και όπου μας βγάλει όπως «ακυρώστε τα μνημόνια», «ακυρώστε την  επιμέρους σημασία». 
Αυτή την πρόταση νόμου, κυρίες και κύριοι συνάδελφοι, εγώ επί της ουσίας μπορώ να τη δεχτώ. Όμως, τι σημαίνει; Σημαίνει επιμέρους ακύρωση του μνημονίου. Και υπάρχουν κομμάτια του μνημονίου, πέρα από την ελάφρυνση του χρέους, πέρα από τα 200 δισεκατομμύρια ευρώ και παραπάνω που ήρθαν στη χώρα, πέρα από ό,τι έφερε ως επιβίωση της χώρας, που έπρεπε να τα έχουμε κάνει ασχέτως μνημονίου. Και αναφέρομαι στη διοικητική μεταρρύθμιση και αναφέρομαι σε σοβαρές και ουσιαστικές μεταρρυθμίσεις, όπως αυτή στην τριτοβάθμια εκπαίδευση και όχι μόνο, που δεν είναι μνημονιακές. 
Άρα, υπάρχουν μεταρρυθμίσεις τις οποίες έπρεπε να κάνουμε έτσι και αλλιώς. Αλλά βεβαίως, στο εργασιακό κομμάτι κανείς δεν θα πει όχι. Το εργασιακό κομμάτι είναι κάτι το οποίο ήταν μέρος της διαπραγμάτευσης και είναι μέρος της διεκδίκησης πώς βήμα το βήμα, κάθε μέρα, όσο η ελληνική κοινωνία και η οικονομία θα ανακάμπτει, πώς θα υπάρξει ένας δρόμος επιστροφής στο ευρωπαϊκό κεκτημένο. Αυτό πρέπει να είναι μέσα στη συμφωνία των κυβερνητικών εταίρων και αναφέρομαι στην τρικομματική Κυβέρνηση.
Πέραν τούτου, το να φέρουμε ένα σχέδιο νόμου και να πούμε ότι επανέρχεται ο κατώτατος μισθός, είμαστε και εμείς μαζί σας. Όμως, πώς θα επανέλθει; Με ποια μέθοδο; Μετά από αυτό η Ελλάδα που ακριβώς θα βρίσκεται; Θα το ακυρώσουμε; Εκτός και αν είναι ένας από τους τρόπους που ο ΣΥΡΙΖΑ έχει επιλέξει πότε να ακυρώσει, πότε να νεκρώσει, πότε να αναστείλει, πότε να καταργήσει το μνημόνιο και ων ουκ έστιν αριθμός και τέλος θεωριών και λέξεων και όρων με τους οποίους θα φύγετε από το μνημόνιο, χωρίς όμως ποτέ να υπάρχει το τι θα έχουμε μετά. Τι έχουμε μετά; Εγώ θα σας πω να διπλασιάσουμε και τους μισθούς και τις συντάξεις. Όμως, πώς θα γίνει αυτό; 
Σε ό,τι αφορά το θέμα των Οργανισμών Εργατικής Κατοικίας και Εργατικής Εστίας, κύριε Υπουργέ, μιλήσαμε και με την ευκαιρία των ρυθμίσεων που φέρατε στο νομοσχέδιο με το σύστημα «Αριάδνη». Θεωρούμε ότι έχει μεγάλη σημασία αυτή τη στιγμή το προσωπικό, το οποίο όπως είπατε έχει αξιοποιηθεί και πρέπει να αξιοποιηθεί και καλύτερα. Υπάρχει ένα αξιόμαχο προσωπικό εκεί. Υπάρχει η διοικούσα επιτροπή. Νομίζω ότι πρέπει να προσπαθήσετε, με κάθε δυνατό τρόπο να υπάρξουν οι λειτουργίες, όσο αποτελεσματικά γίνεται. Όμως, χωρίς αυτό να σημαίνει ότι στο μέλλον δεν μπορούμε να σκεφτούμε και να προετοιμάσουμε από τώρα ένα άλλου τύπου φορέα, ο οποίος θα αναλάβει αυτές τις δραστηριότητες.
Θέλω να τελειώσω, κυρίες και κύριοι συνάδελφοι, την παρέμβασή μου αυτή, αναφερόμενη σε κάτι που ακούστηκε εδώ στη Βουλή, που νομίζω ότι πρέπει να μην το αφήσουμε να περάσει. Δεν βλέπω τον Κοινοβουλευτικό Εκπρόσωπο του ΣΥΡΙΖΑ, αλλά βλέπω τον κ. Στρατούλη και άλλους συναδέλφους από το ΣΥΡΙΖΑ και θα ήθελα πραγματικά να το ακούσουν αυτό.
Πριν λίγο ακούσαμε εδώ από το Βήμα της Βουλής να λέγεται ότι δεν ισχύει το εκλογικό αποτέλεσμα του Ιουνίου. Το συμμερίζεστε αυτό;</Speech>
<Speech><Parlmember>ΔΗΜΗΤΡΙΟΣ ΣΤΡΑΤΟΥΛΗΣ</Parlmember>: Ποιος το είπε;</Speech>
<Speech><Parlmember>ΠΑΡΑΣΚΕΥΗ ΧΡΙΣΤΟΦΙΛΟΠΟΥΛΟΥ</Parlmember>: Υπάρχει μία εντολή του ελληνικού λαού, η οποία βγαίνει από τις εκλογές. 
Βουλευτής των Ανεξάρτητων Ελλήνων, μιλώντας από αυτό εδώ το Βήμα, παρότρυνε την αντιπολίτευση να εγκαταλείψει τα έδρανά της και έτσι να ακυρώσει το θεσμό της Βουλής. Δεν ξέρω αν οι Ανεξάρτητοι Έλληνες υιοθετούν αυτή την άποψη που ακούστηκε από Βουλευτή τους. Εάν όμως την υιοθετούν, είναι πάρα πολύ σοβαρό ζήτημα ουσίας της δημοκρατίας.
Εγώ ρωτώ και τις άλλες πτέρυγες της αντιπολίτευσης, του «συνταγματικού τόξου» πάντα, αν υιοθετούν αυτές τις απόψεις, οι οποίες εκφράστηκαν τόσο απλά και τόσο φωναχτά εδώ μέσα, ότι δηλαδή πολύ απλά καταργούμε την Αντιπολίτευση και φεύγουμε διαμαρτυρόμενοι, καταλύοντας τη δημοκρατία. Ποιους ευνοούμε αν το κάνουμε; Ποιους ευνοούμε;</Speech>
<Speech><Parlmember>ΤΕΡΕΝΣ-ΣΠΕΝΣΕΡ-ΝΙΚΟΛΑΟΣ ΚΟΥΙΚ</Parlmember>: Εσάς!</Speech>
<Speech><Parlmember>ΠΑΡΑΣΚΕΥΗ ΧΡΙΣΤΟΦΙΛΟΠΟΥΛΟΥ</Parlmember>: Μήπως ευνοούμε αυτούς που μάχονται τη δημοκρατία; Μήπως το να μοιράσουμε τους Έλληνες σε πατριδοκάπηλους και πατριώτες παραπέμπει σε αλήστου μνήμης εποχές, τις οποίες η πατρίδα και ο ελληνικός λαός έχει πληρώσει με αίμα, με βασανιστήρια, με φυλακές και με εξορίες; «Έχουν όμως, γνώση οι φύλακες» και όσοι πιστεύουμε στη δημοκρατία, πρέπει αυτά όταν ακούγονται στο Κοινοβούλιο, να τα στηλιτεύουμε. Και εγώ προκαλώ τον ΣΥΡΙΖΑ να πάρει θέση.
Ευχαριστώ πολύ.
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Κύριε Πρόεδρε, θέλω να μου δώσετε το λόγο για ένα λεπτό επί προσωπικού.</Speech> 
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Κύριε Μαριά, δεν υπάρχει κανένας λόγος επί προσωπικού. 
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Θέλω να μου δώσετε το λόγο, κύριε Πρόεδρε.</ChairmanSpeech> 
<Speech><Parlmember>ΠΑΡΑΣΚΕΥΗ ΧΡΙΣΤΟΦΙΛΟΠΟΥΛΟΥ</Parlmember>: Δεν υπάρχει κανένα προσωπικό θέμα.</Speech> 
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Όχι, δεν σας τον δίνω! 
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Αυτός είναι ο τρόπος που θα διευθύνετε πλέον; Σας ζητώ το λόγο επί προσωπικού. Οφείλετε να ακούσετε το προσωπικό…</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Κύριε Μαριά, πότε αναφέρθηκε το όνομά σας; 
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Οφείλετε να ακούσετε πρώτα το προσωπικό και μετά να το κρίνετε.</ChairmanSpeech> 
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Κύριε Μαριά, πότε αναφέρθηκε το όνομά σας; 
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Εκ του Κανονισμού, οφείλετε να κρίνετε το προσωπικό, αφού πρώτα το αναπτύξω.</ChairmanSpeech> 
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Πότε αναφέρθηκε το όνομά σας; 
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Είπε προηγουμένως «συνάδελφος των Ανεξάρτητων Ελλήνων που μίλησε». Μόνο εγώ μίλησα από τους Ανεξάρτητους Έλληνες. Η άλλη ήταν κυρία.</ChairmanSpeech> 
<Speech><Parlmember>ΠΑΡΑΣΚΕΥΗ ΧΡΙΣΤΟΦΙΛΟΠΟΥΛΟΥ</Parlmember>: Και η κ. Μακρή μίλησε. 
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Η κ. Μακρή είναι κυρία, όχι «ο Βουλευτής». Μόνο εγώ είμαι ο Βουλευτής.</Speech> 
<Speech><Parlmember>ΠΑΡΑΣΚΕΥΗ ΧΡΙΣΤΟΦΙΛΟΠΟΥΛΟΥ</Parlmember>: «Βουλευτής» είπα.</Speech> 
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Δεν υπάρχει προσωπικό θέμα, κύριε Μαριά. 
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Είπε «ο Βουλευτής». Δύο Βουλευτές μίλησαν από τους Ανεξάρτητους Έλληνες. Μία κυρία και ένας κύριος.</ChairmanSpeech> 
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Κύριε Μαριά, επειδή ήμουν παρών, δεν είπε κάτι το οποίο δεν είπατε. 
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Κύριε Πρόεδρε, θέλω το λόγο επί προσωπικού.</ChairmanSpeech> 
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Δεν είπε κάτι που δεν είπατε.
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Κύριε Πρόεδρε, η κυρία συνάδελφος έκανε χαρακτηρισμούς.</ChairmanSpeech> 
<Speech><Parlmember>ΠΑΡΑΣΚΕΥΗ ΧΡΙΣΤΟΦΙΛΟΠΟΥΛΟΥ</Parlmember>: Έλεος!</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Ορίστε, έχετε το λόγο για ένα λεπτό. 
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Κύριε Πρόεδρε, ακούστε. Δεν θα έπαιρνα το λόγο εάν οποιοσδήποτε συνάδελφος ασκούσε κριτική στην άποψή μου, γιατί κάτι τέτοιο είναι δικαίωμα του καθένα. Όμως, πρώτον, διαστρεβλώθηκαν οι απόψεις μου. Δεν είπα ότι δεν ισχύει το εκλογικό αποτέλεσμα του Ιουνίου. Δεν το είπα και μπορούν να έρθουν εδώ τα Πρακτικά. 
Δεύτερον, η συνάδελφος προχώρησε σε κριτικές μιλώντας περί αλήστου μνήμης κ.λπ., σε σχέση με τη δικτατορία. Μπορεί να αφορά την ίδια, αλλά δεν αφορά εμένα. Εξηγούμαι. Είπα το εξής απλό. Είπα να αποχωρήσουμε από τη συμμετοχή μας στη Βουλή –κάτι που είναι δημοκρατικό μας δικαίωμα να το κάνουμε- να μην έχουμε τις αμοιβές και τα προνόμια των Βουλευτών και μ’ αυτόν τον τρόπο να εξηγήσουμε στον ελληνικό λαό ότι η ελληνική Βουλή επί της ουσίας για την Αντιπολίτευση δεν υπάρχει. Διότι καταλύθηκαν τα δικαιώματά μας…</ChairmanSpeech>
<Speech><Parlmember>ΠΑΡΑΣΚΕΥΗ ΧΡΙΣΤΟΦΙΛΟΠΟΥΛΟΥ</Parlmember>: Ακριβώς!
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: …και εδώ έχουμε πλέον την τρόικα, η οποία φέρνει νομοσχέδια και την Κυβέρνηση να ακολουθεί τις εντολές της τρόικας.</Speech> 
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Πάντως, διαπιστώσαμε όλοι ότι δεν υπάρχει προσωπικό θέμα. 
Το λόγο έχει…</ChairmanSpeech>
<Speech><Parlmember>ΠΑΡΑΣΚΕΥΗ ΧΡΙΣΤΟΦΙΛΟΠΟΥΛΟΥ</Parlmember>: Επιβεβαιώνεται, κύριε Πρόεδρε, ότι η  Βουλή δεν θα υπάρχει. Αυτό θέλουν οι Ανεξάρτητοι Έλληνες και όσοι θέλουν συνεργασία μαζί τους. Προκαλώ την Αριστερά να τοποθετηθεί σ’ αυτό.</Speech> 
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Κυρία Χριστοφιλοπούλου, καταγράφονται όλα. Είμαστε σε ένα ελεύθερο Βήμα. 
Το λόγο έχει ο κ. Κουίκ.</ChairmanSpeech> 
<Speech><Parlmember>ΤΕΡΕΝΣ-ΣΠΕΝΣΕΡ-ΝΙΚΟΛΑΟΣ ΚΟΥΙΚ</Parlmember>: Κύριε Πρόεδρε, αναρωτιέμαι γιατί κάποιοι συνάδελφοι εξανίστανται εδώ μέσα. Επανειλημμένα έχω δηλώσει ότι αυτή η Βουλή είναι «για τα μπάζα». Και το λέω και εδώ μέσα για να καταγραφεί στα Πρακτικά, γιατί πολλές φορές έχω μετατραπεί σε «Βουλευτή-μαριονέτα», σε «Βουλευτή-γλάστρα». Όταν βλέπω να περνούν…</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Κύριε Κουίκ, συγγνώμη που σας διακόπτω, αλλά γιατί παραμένετε τότε; Γιατί παραμένετε Βουλευτής;</ChairmanSpeech> 
<Speech><Parlmember>ΤΕΡΕΝΣ-ΣΠΕΝΣΕΡ-ΝΙΚΟΛΑΟΣ ΚΟΥΙΚ</Parlmember>: Για να μπορέσω να αλλάξω, με τον τρόπο που μπορώ, το σύστημα. Έχω κάνει επανειλημμένα…</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Όποιο χώμα και να αλλάξετε σε μια γλάστρα, γλάστρα θα μείνει. Εάν αλλάξετε χώμα…</ChairmanSpeech> 
<Speech><Parlmember>ΤΕΡΕΝΣ-ΣΠΕΝΣΕΡ-ΝΙΚΟΛΑΟΣ ΚΟΥΙΚ</Parlmember>: Σας παρακαλώ πολύ!</Speech> 
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Και εγώ σας παρακαλώ! Δεν μπορείτε να το λέτε αυτό. Προσβάλλετε όλους τους Βουλευτές.</ChairmanSpeech> 
<Speech><Parlmember>ΤΕΡΕΝΣ-ΣΠΕΝΣΕΡ-ΝΙΚΟΛΑΟΣ ΚΟΥΙΚ</Parlmember>: Σας παρακαλώ πάρα πολύ! Εσείς τη δουλειά σας και εγώ τη δική μου.</Speech> 
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Ναι, αλλά δεν μπορείτε να μιλάτε έτσι.</ChairmanSpeech> 
<Speech><Parlmember>ΤΕΡΕΝΣ-ΣΠΕΝΣΕΡ-ΝΙΚΟΛΑΟΣ ΚΟΥΙΚ</Parlmember>: Εσείς τη δουλειά σας και εγώ τη δική μου.</Speech> 
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Δεν μπορεί να είναι «γλάστρες» όλη η Βουλή.</ChairmanSpeech> 
<Speech><Parlmember>ΤΕΡΕΝΣ-ΣΠΕΝΣΕΡ-ΝΙΚΟΛΑΟΣ ΚΟΥΙΚ</Parlmember>: Εμάς τους Βουλευτές της Αντιπολίτευσης μας έχετε καταντήσει «Βουλευτές-γλάστρα» με τις πράξεις…</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Σας παρακαλώ πάρα πολύ!</ChairmanSpeech>
<Speech><Parlmember>ΤΕΡΕΝΣ-ΣΠΕΝΣΕΡ-ΝΙΚΟΛΑΟΣ ΚΟΥΙΚ</Parlmember>: …νομοθετικού περιεχομένου τις οποίες ανέχεστε, τη μία μετά την άλλη, με τον Πρόεδρο της Δημοκρατίας να τις υπογράφει, ο πρώην κοινοβουλευτικός ανήρ να υπογράφει τη μία πράξη νομοθετικού περιεχομένου πίσω από την άλλη! Τα έχω πει από αυτή τη Βουλή πολλές φορές και όλοι έχετε σιωπήσει. Όλοι! 
Επίσης, έχετε σιωπήσει, κύριε Πρόεδρε και στο άλλο που έχω πει, ότι δεν γίνεται να προχωρούν νομοσχέδια με προεδρικά διατάγματα, την ώρα που πραγματικά βυθίζετε τη χώρα. Έχω ρωτήσει από το Βήμα της Βουλής όσον αφορά το σχέδιο «Αθηνά» -αλλά κανείς δεν απάντησε- γιατί δεν το φέρατε με κανονικό νομοθέτημα να το συζητήσουμε και το πάτε με προεδρικό διάταγμα. Και αυτό το έχω πει ξανά. Μπορείτε να κοιτάξετε τα Πρακτικά. Δεν λέω κάτι καινούργιο σήμερα. Όμως, αν το φέρνατε με κανονικό νομοθέτημα, θα το καταψήφιζαν και δικοί σας Βουλευτές, Βουλευτές της συγκυβέρνησης. Αυτό είναι κάτι που ξέρετε. Αυτό εννοώ, λοιπόν. 
Είμαστε περήφανοι επειδή πρέπει να ενωθούν με τον Οργανισμό Ύδρευσης και Αποχέτευσης ενός νησιού και οι υπόλοιποι δήμοι; Τόσο επείγον είναι αυτό, για να έρθει με πράξη νομοθετικού περιεχομένου; Σας ερωτώ! Άρα, γίνομαι διακοσμητικός ή όχι; Έχω λόγο ή όχι; Αυτό εννοώ, κύριε Πρόεδρε! Πάνω σ’ αυτό το θέμα εξανίσταμαι. 
Και βεβαίως, σας θυμίζω τι έχει γίνει κατά καιρούς εδώ με διάφορες μεθοδεύσεις για να περάσουν ή να μην περάσουν τροπολογίες. Θυμάστε εκείνη τη νύχτα του ΤΑΙΠΕΔ, αλλά και τώρα πρόσφατα τις αντισυνταγματικότητες και τις ονομαστικές ψηφοφορίες. 
Ξέρετε κάτι; Κάποτε είχε ακουστεί το «Βυθίσατε το Χόρα». Και τώρα το μόνο σύνθημα που ακούγεται είναι το: «Βυθίσατε τη χώρα», «βυθίσατε τους μισθούς», «βυθίσατε τις συντάξεις» ως συγκυβέρνηση.
Μιλάμε για τον Οργανισμό Εργατικής Εστίας και Εργατικής Κατοικίας, όταν έχετε βυθίσει και την υγεία με τον ΕΟΠΥΥ και με τα ΚΕΠΑ που έχει γίνει ο εφιάλτης των αναπήρων. Πηγαίνετε να δείτε τι γίνεται, για παράδειγμα, στη Λήμνο, όπου για να πάρουν την πιστοποίηση οι ανάπηροι, πρέπει να ταξιδεύουν στη Μυτιλήνη κάθε εννιά και δέκα μήνες, όταν δηλαδή αποφασίζει ο ΕΟΠΥΥ να στείλει την αρμόδια Επιτροπή. Πηγαίνετε παρακαλώ πολύ! Δίπλα στο νομό σας είναι η Ξάνθη. Έχει δεκαέξι μάχιμους υπαλλήλους, για να εξυπηρετήσει πενήντα οκτώ χιλιάδες ασφαλισμένους έμμεσους και άμεσους. Δεκαέξι υπαλλήλους! Την περασμένη Παρασκευή ήμουν εκεί. 
Πού είναι οι κυβερνητικοί Βουλευτές να πάνε εκεί να κοιτάξουν το ζήτημα; Και εγώ δεν εκλέγομαι εκεί. Δεν πάω να πάρω «ψηφαλάκια». Πάω ως Βουλευτής Επικρατείας για να κάνω αυτό που μου ορίζουν τα καθήκοντά μου, να δω τι προβλήματα έχουν οι περιοχές και να τα αναδείξω μέσω του Κοινοβουλίου. Έχετε «βυθίσει» και τα νησιά, λοιπόν. Τα έχετε σακατέψει, τα έχετε αποψιλώσει. Ή μήπως λέω ψέματα; Τα έχετε αποψιλώσει από εφορίες, από ΔΕΗ, από ΟΤΕ. Για παράδειγμα, αυτό έγινε στην Ιθάκη, όπου έκλεισαν τα γραφεία της ΔΕΗ και του ΟΤΕ. 
Επίσης, έχετε αποψιλώσει τα νησιά από τελωνεία και πύλες εισόδου. Ξέρετε ότι το Καρλόβασι έχει έτοιμες τις δύο υπογραφές και ο κ. Θεοχάρης, ο αρμόδιος Γραμματέας -ο οποίος κοντεύει να γίνει πλέον πραγματικά εδώ στην Ελλάδα ο υπερεξουσιαστής, ο νούμερο «2» στο Υπουργείο Οικονομικών μετά τον κ. Στουρνάρα- δεν βάζει την υπογραφή του για να ανοίξει η πύλη εισόδου στο Καρλόβασι και να αποκτήσει μια τουριστική κίνηση; Γιατί το κάνει αυτό; Σας ρωτώ: Γιατί το κάνει αυτό. 
Επιπλέον, γιατί δεν προχωράει η πύλη εισόδου στην Πέτρα, στη Μυτιλήνη, στο Μόλυβο της Λέσβου; Γιατί; Επίσης, γιατί δεν προχωράει στο Πλωμάρι, όπου υπάρχει και έτοιμο δωρεάν κτήριο; Εκεί υπάρχει τελωνείο, υπάρχει Αστυνομία και όλες οι προϋποθέσεις. Γιατί; Διότι απλούστατα -δεν το λέτε και δεν τολμώ να σκεφτώ ότι μπορεί να το σκέφτεστε- κάπου στις λογικές εκείνων των «οικονομικών εκτελεστών» μπορεί να ισχύει αυτό που αποκαλύφθηκε από τον κ. Μουσουρούλη, δηλαδή να αδειάσουμε τα νησιά με εκατόν πενήντα κατοίκους, γιατί μας κοστίζουν. Θυμάστε εκείνον τον πανικό! 
Για να μη σας πω για το τσάκισμα των νοσοκομείων. Στη Σύρο, χθες Τετάρτη, είχαμε γενική συνέλευση με όλους τους φορείς των γιατρών μέσα. Στη Λήμνο το ίδιο! Ακόμα περιμένουμε τα ΦΕΚ, κύριοι συνάδελφοι, όπου θα διαχωρίζουν οριστικά τα νοσοκομεία Ικαρίας από Σάμο και Λήμνου από Μυτιλήνης, γιατί είχαν μπει μέσα στη συνένωση. Και τελικά δέχθηκε, όπως είπε ο Υπουργός, να μην ενωθούν, αλλά ΦΕΚ δεν υπογράφεται, διότι είναι προφανές ότι ο Τόμσεν φεύγοντας άφησε ανοιχτή μια επιταγή, την οποία πρέπει να υπογράψει ο κ. Λυκουρέντζος, για όσο θα είναι ακόμα Υπουργός! 
Επίσης, «βυθίσατε» την παιδεία με τον ιδιώτη που βάλατε να την επαναχαράξει. Βάλατε ιδιώτη, ιδιοκτήτη ΙΕΚ και κολλεγίου. Και εγώ λέω το εξής: Αν άλλη κυβέρνηση τολμούσε να το κάνει αυτό, κύριοι συνάδελφοι, θα είχαν γκρεμιστεί τα σύμπαντα εδώ μέσα. Και όμως, τα κάνατε εσείς! Δώσατε σε ιδιώτη που έχει συμφέροντα στην ανώτερη και ανώτατη ιδιωτική παιδεία να σχεδιάσει το σχέδιο «Αθηνά». Μάλιστα, με μεθοδολογία-Πινόκιο κλείνετε ΙΕΚ. Ήταν παρούσα η Σταυρούσα Ξουλίδου, η Τομεάρχης Παιδείας του κινήματός μας, όταν έγινε η συγκέντρωση όλων εκείνων, οι οποίοι είχαν έρθει από τα Ιόνια νησιά για να μην κλείσουν ορισμένα ΙΕΚ, όπως αυτό του Αργοστολίου. Η υπόσχεση είναι ότι δεν θα κλείσει τίποτα. Κι όμως, αυτό κλείνει. 
Και επειδή εδώ έχω δύο Καβαλιώτες Βουλευτές, τον κύριο Υφυπουργό και τον κύριο Αντιπρόεδρο, μέσα στα πλαίσια του διαλόγου, εγώ δεν θα είχα αντίρρηση να μου απαντήσουν στο εξής. Θα κλείσει ή δεν θα κλείσει το ΤΕΙ Διαχείρισης Πληροφοριών; Μπορώ να έχω μια ξεκάθαρη απάντηση;</Speech> 
<Speech><Parlmember>ΝΙΚΟΛΑΟΣ ΠΑΝΑΓΙΩΤΟΠΟΥΛΟΣ</Parlmember> (Υφυπουργός Εργασίας, Κοινωνικής Ασφάλισης και Πρόνοιας):  Ευτελίζετε τη συζήτηση τώρα!</Speech>
<Speech><Parlmember>ΤΕΡΕΝΣ-ΣΠΕΝΣΕΡ-ΝΙΚΟΛΑΟΣ ΚΟΥΙΚ</Parlmember>: Ρωτώ δύο Καβαλιώτες Βουλευτές, γιατί εγώ πήγα εκεί που είχαν κατάληψη τα παιδιά. Δεν μπήκα μέσα, αλλά βγήκαν έξω και μου μίλησαν. Εσείς πήγατε;</Speech> 
<Speech><Parlmember>ΝΙΚΟΛΑΟΣ ΠΑΝΑΓΙΩΤΟΠΟΥΛΟΣ</Parlmember> (Υφυπουργός Εργασίας, Κοινωνικής Ασφάλισης και Πρόνοιας): Ναι, πήγα.</Speech> 
<Speech><Parlmember>ΤΕΡΕΝΣ-ΣΠΕΝΣΕΡ-ΝΙΚΟΛΑΟΣ ΚΟΥΙΚ</Parlmember>: Εκεί που είναι η κατάληψη;</Speech> 
<Speech><Parlmember>ΝΙΚΟΛΑΟΣ ΠΑΝΑΓΙΩΤΟΠΟΥΛΟΣ</Parlmember> (Υφυπουργός Εργασίας, Κοινωνικής Ασφάλισης και Πρόνοιας): Όχι. Δεν πήγα εκεί που είναι η κατάληψη.</Speech> 
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Κύριε Κουίκ, γιατί βάζετε τον κύριο Υφυπουργό να…</ChairmanSpeech>
<Speech><Parlmember>ΤΕΡΕΝΣ-ΣΠΕΝΣΕΡ-ΝΙΚΟΛΑΟΣ ΚΟΥΙΚ</Parlmember>: Ρωτώ εσάς τον Καβαλιώτη. Κλείνει ή δεν κλείνει, κύριοι, το ΤΕΙ Διαχείρισης Πληροφοριών;</Speech> 
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Πάντως, αφού ρωτάτε, εγώ αυτό που μπορώ να σας πω είναι ότι επισκεφθήκατε με τον κ. Παναγιωτόπουλο και τον κύριο Υπουργό…</ChairmanSpeech>
<Speech><Parlmember>ΝΙΚΟΛΑΟΣ ΠΑΝΑΓΙΩΤΟΠΟΥΛΟΣ</Parlmember> (Υφυπουργός Εργασίας, Κοινωνικής Ασφάλισης και Πρόνοιας):  Ξέρω καλά τα προβλήματα του τόπου μου!</Speech> 
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Επισκεφτήκαμε με τον κ. Παναγιωτόπουλο…</ChairmanSpeech>
<Speech><Parlmember>ΤΕΡΕΝΣ-ΣΠΕΝΣΕΡ-ΝΙΚΟΛΑΟΣ ΚΟΥΙΚ</Parlmember>: Καταγράφω, λοιπόν, ότι δεν παίρνω απάντηση για το ΤΕΙ Διαχείρισης Πληροφοριών. Μέσα στη Βουλή δύο Καβαλιώτες Βουλευτές –εκ των οποίων ο ένας Υφυπουργός και ο άλλος Προεδρεύων αυτή τη στιγμή- δεν μου απαντούν. Πάμε παρακάτω.</Speech> 
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Θα σας απαντήσουν με τις πράξεις. Και οι δύο μάς επισκέφτηκαν με τον κύριο Υπουργό και θα δείτε το αποτέλεσμα.</ChairmanSpeech> 
<Speech><Parlmember>ΤΕΡΕΝΣ-ΣΠΕΝΣΕΡ-ΝΙΚΟΛΑΟΣ ΚΟΥΙΚ</Parlmember>: Εντάξει, σύμφωνοι. Όμως, βεβαίως δεν μπορεί να αποτελεί…</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Πάντως, σας ενημερώνω ότι δεν καταργείται, αλλά ανυψώνεται.</ChairmanSpeech> 
<Speech><Parlmember>ΤΕΡΕΝΣ-ΣΠΕΝΣΕΡ-ΝΙΚΟΛΑΟΣ ΚΟΥΙΚ</Parlmember>: Είναι προσβολή για τις τοπικές κοινωνίες, ακόμα και για τα παιδιά που σπουδάζουν ή τους καθηγητές που τα διδάσκουν, όταν λέτε ότι «δεν μπορούμε να κρατάμε ανοιχτά τα ΤΕΙ για καφέδες και σάντουιτς».</Speech>
<Speech><Parlmember>ΒΑΣΙΛΕΙΟΣ ΥΨΗΛΑΝΤΗΣ</Parlmember>: Ποια είναι η πρότασή σας;</Speech> 
<Speech><Parlmember>ΤΕΡΕΝΣ-ΣΠΕΝΣΕΡ-ΝΙΚΟΛΑΟΣ ΚΟΥΙΚ</Parlmember>: Να γίνει από ακαδημαϊκούς φορείς ο επανασχεδιασμός του «Αθηνά». 
Εμείς, δεν λέμε ότι δεν πρέπει να υπάρχει εξορθολογισμός.</Speech>
<Speech><Parlmember>ΒΑΣΙΛΕΙΟΣ ΥΨΗΛΑΝΤΗΣ</Parlmember>: Αυτά γίνονται. 
 Έρχεστε εδώ και μιλάτε «στον αέρα». Ερχόμαστε να ακούσουμε για το νομοσχέδιο και ακούμε για …</Speech>
<Speech><Parlmember>ΤΕΡΕΝΣ-ΣΠΕΝΣΕΡ-ΝΙΚΟΛΑΟΣ ΚΟΥΙΚ</Parlmember>: Λοιπόν, ξέρετε κάτι; «Ιδού η Ρόδος, ιδού και το πήδημα», μιας και είστε από τη Ρόδο.</Speech> 
<Speech><Parlmember>ΝΙΚΟΛΑΟΣ ΠΑΝΑΓΙΩΤΟΠΟΥΛΟΣ</Parlmember> (Υφυπουργός Εργασίας, Κοινωνικής Ασφάλισης και Πρόνοιας): Από τη Μακεδονία είμαστε και θα μας πείτε εσείς;</Speech> 
<Speech><Parlmember>ΤΕΡΕΝΣ-ΣΠΕΝΣΕΡ-ΝΙΚΟΛΑΟΣ ΚΟΥΙΚ</Parlmember>: Κάντε μου τη χάρη, σας παρακαλώ πάρα πολύ, Βουλευτής Επικρατείας είμαι. Δηλαδή μου αφαιρείτε το δικαίωμα να κάνω τη δουλειά μου;</Speech> 
<Speech><Parlmember>ΝΙΚΟΛΑΟΣ ΠΑΝΑΓΙΩΤΟΠΟΥΛΟΣ</Parlmember> (Υφυπουργός Εργασίας, Κοινωνικής Ασφάλισης και Πρόνοιας): Κάνετε βόλτες.</Speech> 
<Speech><Parlmember>ΤΕΡΕΝΣ-ΣΠΕΝΣΕΡ-ΝΙΚΟΛΑΟΣ ΚΟΥΙΚ</Parlmember>: Καμμία βόλτα δεν κάνω, κύριε. Πάω εκεί που δεν τολμάτε να πάτε εσείς. Αυτό κάνω.</Speech> 
<Speech><Parlmember>ΝΙΚΟΛΑΟΣ ΠΑΝΑΓΙΩΤΟΠΟΥΛΟΣ</Parlmember> (Υφυπουργός Εργασίας, Κοινωνικής Ασφάλισης και Πρόνοιας): Κάνετε βόλτες στη Μακεδονία και έρχεστε να μας πείτε εδώ για τη Μακεδονία;</Speech> 
<Speech><Parlmember>ΤΕΡΕΝΣ-ΣΠΕΝΣΕΡ-ΝΙΚΟΛΑΟΣ ΚΟΥΙΚ</Parlmember>: Αυτό κάνω, κύριε Υπουργέ! Πάω εκεί που δεν τολμάτε να πάτε εσείς. Γιατί δεν νομίζω σε απόσταση ενός χιλιομέτρου να τολμάτε να πάτε, εκεί που τα παιδιά παρακαλούσαν να σας συναντήσουν και δεν πηγαίνατε. 
Πάμε τώρα παρακάτω. Εγώ σας λέω, ναι εξορθολογισμός, κύριε συνάδελφε. Βεβαίως, γιατί το δικό σας πολιτικό σύστημα, που εγώ πολεμούσα ως δημοσιογράφος σκορπούσε ΤΕΙ και πανεπιστημιακά τμήματα σε όλη …</Speech>
<Speech><Parlmember>ΒΑΣΙΛΕΙΟΣ ΥΨΗΛΑΝΤΗΣ</Parlmember>: Ξέρετε τι θα πει κρίση; 
Ξέρετε πώς θα πρέπει να σταθεί η πατρίδα;</Speech> 
<Speech><Parlmember>ΤΕΡΕΝΣ-ΣΠΕΝΣΕΡ-ΝΙΚΟΛΑΟΣ ΚΟΥΙΚ</Parlmember>: Ε, τι να σου πω τώρα; 
Δεν πειράζει. Ο κ. Υψηλάντης είναι ένας γνωστός Βουλευτής από τη Ρόδο. Θέλει να ανοίξει διάλογο μαζί μου και θα τον έχει, ευχαρίστως. 
Λέω, κύριε, ότι είμαστε υπέρ του εξορθολογισμού.</Speech> 
<Speech><Parlmember>ΒΑΣΙΛΕΙΟΣ ΥΨΗΛΑΝΤΗΣ</Parlmember>: Το δικό μας σύστημα;</Speech> 
<Speech><Parlmember>ΤΕΡΕΝΣ-ΣΠΕΝΣΕΡ-ΝΙΚΟΛΑΟΣ ΚΟΥΙΚ</Parlmember>: Ναι, διότι εσείς, το δικό σας πολιτικό σύστημα –δεν ήμουν μέσα στη Βουλή- σκορπούσατε κατά το δοκούν ΤΕΙ και σχολές για τα «ψηφαλάκια» σας.</Speech>
<Speech><Parlmember>ΒΑΣΙΛΕΙΟΣ ΥΨΗΛΑΝΤΗΣ</Parlmember>: Όχι εγώ προσωπικά.</Speech> 
<Speech><Parlmember>ΤΕΡΕΝΣ-ΣΠΕΝΣΕΡ-ΝΙΚΟΛΑΟΣ ΚΟΥΙΚ</Parlmember>: Όχι εσείς, κύριε Υψηλάντη, μην το παίρνετε προσωπικά το ζήτημα, ένα σύστημα, το οποίο τριάντα χρόνια αυτό το πράγμα έκανε.
Αλλά, άλλο το να εξορθολογιστεί, άλλο να λέμε στα παιδιά και να κάνουμε το αντίθετο και άλλο να ακούω και τον Υπουργό εδώ μέσα να λέει ότι δεν μπορούν να υπάρχουν ΤΕΙ για τις καφετέριες και τα σαντουϊτσάδικα. Δηλαδή, αυτό είναι μία τρέλα. 
Από εκεί και πέρα, όμως, είναι ο Οργανισμός Εργατικής Κατοικίας και ο Οργανισμός Εργατικής Εστίας. Στην Κέρκυρα πότε θα έχουμε την οριστική απάντηση για το τι θα γίνει με τους ιδιοκτήτες, που πρέπει να πάρουν τις εργατικές κατοικίες στα χέρια τους; Όλο προσκόμματα. Η τελευταία απάντηση που πήρα εγγράφως ήταν για το θέμα της αποχέτευσης. Τελειώστε το. 
Μετά είναι ο κοινωνικός τουρισμός, που τώρα τον βάζετε μπροστά, αλλά φέρατε σε πλήρη απαξίωση τις μικρομεσαίες επιχειρήσεις του τουρισμού που και αυτές επιβίωναν από τον κοινωνικό τουρισμό: ξενοδοχειάκια, εστιατόρια, πούλμαν, καταστήματα με σουβενίρ, ακόμα και η κρουαζιέρα, γιατί έκοβαν και αυτοί κάποια εισιτήρια. Αλλά εδώ που τα λέμε, οι συγκυβερνώντες με εσάς του ΠΑΣΟΚ είναι αυτοί που ακύρωσαν αυτό που υπέγραψε ο Μανώλης Κεφαλογιάννης της Νέας Δημοκρατίας, που επιδότησε τα ασφάλιστρα των ναυτικών για να μπει ελληνική σημαία στα κρουαζιερόπλοια και εσείς, λοιπόν, ως Κυβέρνηση και ως κόμμα ορθώς το πράξατε και εκείνοι με τους οποίους συγκυβερνάτε σήμερα ήρθαν και το κατάργησαν, με αποτέλεσμα να μην υπάρχει κρουαζιερόπλοιο με ελληνική σημαία αυτήν τη στιγμή και αν υπάρχει, μπορεί να είναι ένα. Αυτό κάνατε. Συγκυβερνάτε με εκείνους, οι οποίοι τη δική σας την δουλειά τορπίλιζαν. Εισιτήρια θεάτρου, εισιτήρια κινηματογράφου. 
Αλλά ξέρετε κάτι; Έχω άλλη μία απορία. Είπατε και προηγουμένως ότι «Εμείς τι φταίμε; Η Κυβέρνησή μας τι φταίει;» Σε αυτήν την Κυβέρνηση ξέρω ότι υπάρχει η Νέα Δημοκρατία, το ΠΑΣΟΚ και η ΔΗΜΑΡ. Λέτε: «Εμείς τι φταίμε για τους οργανισμούς, όταν το παραλάβαμε από την προηγούμενη Κυβέρνηση;» Από την προηγούμενη κυβέρνηση κατά σύμπτωση ήταν μέσα η Νέα Δημοκρατία και το ΠΑΣΟΚ. Άρα, εσείς παραλάβατε, αυτό που εσείς καταργήσατε. Στις 14 Φεβρουαρίου, την ημέρα που δεν σας άρεσε ότι κάποιοι είκοσι δύο Βουλευτές είπαν το μεγάλο «ΟΧΙ» και τους έστειλε ο Αρχηγός σας εκτός κόμματος, κατά παράβαση του άρθρου 60 του Συντάγματος, που μιλάει για ψήφο κατά συνείδηση.
Λέμε ότι είμαστε υπέρ της επανασύστασης των δύο οργανισμών. Να καταγραφεί, παρακαλώ πάρα πολύ, αυτή η ψήφος των Ανεξάρτητων Ελλήνων.
Θέλω να θέσω και κάτι ακόμα. Έχω επίσης πει, σε σχέση με το πώς λειτουργεί αυτό το Κοινοβούλιο και είχε υποσχεθεί ο Πρόεδρος της Βουλής ο κ. Ευάγγελος Μεϊμαράκης, όταν ανέλαβε τα καθήκοντά του, ότι θα προχωρήσει τάχιστα στις αλλαγές των Κανονισμών. Δεν μπορεί να λειτουργούμε έτσι. Δεν γίνεται.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτού)
Κύριε Πρόεδρε, θα σας παρακαλούσα να μου δώσετε τα δύο λεπτά. 
Σήμερα ήρθε από την άλλη άκρη του κόσμου ένας από τους διαπρεπέστερους ακαδημαϊκούς από την Αυστραλία, ο δόκτωρ Γκάρι Μπάνξ, συνεδρίασαν μεικτά τέσσερις επιτροπές της Βουλής για να τον ακούσουμε τι μεταρρυθμίσεις, ο ίδιος, ως σύμβουλος της αυστραλιανής κυβέρνησης, έκανε σε αυτήν την τεράστια χώρα. 
Ήρθε, λοιπόν, για πρώτη φορά ένας μη Ράιχενμπαχ, μη Όλι Ρεν, μη δεν ξέρω ποιος άλλος, για να μας πει πέντε κουβέντες και εκεί τώρα είχαμε Ολομέλεια, είχαμε ονομαστική, διακόψαμε, τον πήγαμε στο καφενείο, τον ξαναφέραμε πάλι πίσω, η Πρέσβης της Αυστραλίας αναγκάστηκε να φύγει. Πολύ ωραία εικόνα. 
Αλλά, όσο θα συνεχίζουμε να έχουμε ταυτόχρονες συνεδριάσεις Ολομέλειας και επιτροπών, δεν θα μπορέσουμε να κάνουμε τη δουλειά μας. 
Ούτε καν το παράδειγμα του Ευρωπαϊκού Κοινοβουλίου δεν ακολουθείτε, μία εβδομάδα επιτροπές, μία εβδομάδα ολομέλεια, για να μπορούμε πραγματικά να κάνουμε τη δουλειά μας.</Speech>
<Speech><Parlmember>ΒΑΣΙΛΕΙΟΣ ΥΨΗΛΑΝΤΗΣ</Parlmember>: Σωστό αυτό.</Speech> 
<Speech><Parlmember>ΤΕΡΕΝΣ-ΣΠΕΝΣΕΡ-ΝΙΚΟΛΑΟΣ ΚΟΥΙΚ</Parlmember>: Αυτά τα ολίγα. 
Λυπάμαι αν ανέβηκαν οι τόνοι. 
Αλλά ξέρετε κάτι; Η δική μου η δουλειά δεν ήταν ακόμη και ως δημοσιογράφος να είμαι αρεστός, θα έπρεπε να κάνω την κριτική μου στην εξουσία. Και αυτό κάνω και τώρα. Γιατί εξουσία είστε εσείς μεν, αλλά με μία προϋπόθεση, ότι θα πρέπει επιτέλους να μπουν εκείνες οι συνταγματικές, αλλά και βουλευτικές διατάξεις, εννοώ κοινοβουλευτικές διατάξεις, οι οποίες θα δίνουν το περιθώριο και η Αντιπολίτευση να μπορεί παίζει έναν ουσιαστικό ρόλο απέναντι στον Έλληνα πολίτη. 
Και δεν είναι σχήμα λόγου αυτό το οποίο μου λένε όλοι όπου πηγαίνω: «Μα, γιατί κάθεστε μέσα στη Βουλή;». Προσπαθώ να εξηγήσω, αλλά ο κόσμος είναι απογοητευμένος, γιατί βλέπει πως παίζεται το παιχνίδι.
Σας ευχαριστώ πολύ.</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Και εγώ θα ήθελα να σας πω, επειδή γνωρίζω τον κ. Τέρενς Κουίκ, ξέρω και την παιδεία του και τη γνώση της ελληνικής γλώσσας που κατέχει, γι’ αυτό και εξανέστην όταν είδα ότι μερικές εκφράσεις του δεν συνάδουν με την ιστορία και με τις γνώσεις του κ. Κουίκ. 
Παρακαλώ, να πάρει το λόγο ο κ. Παναγιώταρος από το Λαϊκό Σύνδεσμο Χρυσή Αυγή. 
Συγνώμη, κύριε Παναγιώταρε,  
Η Βουλευτής της Δημοκρατικής Αριστεράς, κ. Αικατερίνη Μάρκου, ζητεί ολιγοήμερη απουσία στο εξωτερικό. Η Βουλή εγκρίνει;</ChairmanSpeech> 
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Μάλιστα, μάλιστα.</Speech> 
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Η Βουλή ενέκρινε τη ζητηθείσα άδεια.
Ορίστε, κύριε Παναγιώταρε, έχετε το λόγο.</ChairmanSpeech>
<Speech><Parlmember>ΗΛΙΑΣ ΠΑΝΑΓΙΩΤΑΡΟΣ</Parlmember>: Ευχαριστώ, κύριε Πρόεδρε.
Και γιατί να μη δώσουμε μία άδεια σε κάποια Βουλευτή, όταν υπάρχει κάποιος πρώην Πρωθυπουργός που δεν έχει πατήσει ποτέ εδώ, είναι σε μόνιμη άδεια και έχει απαξιώσει ολόκληρο το πολιτικό σύστημα; Οπότε, σαφώς και μπορεί να πάρει άδεια ο οποιοσδήποτε άλλος.
Σχετικά με τα γεγονότα της Μανωλάδας, η Χρυσή Αυγή συμπαρίσταται σε όλους αυτούς τους χιλιάδες Έλληνες, οι οποίοι δεν βρίσκουν δουλειά, διότι κάποιοι μεγαλοτσιφλικάδες κοτζαμπάσηδες, όπως προείπε και ο κ. Κουκούτσης, δίνοντας μεροκάματα πείνας σε λαθρομετανάστες, που δεν θα έπρεπε να βρίσκονται καν εδώ, τους εκμεταλλεύονται στην κυριολεξία και έχουν μετατρέψει, όχι μόνο τη Μανωλάδα, αλλά πολύ μεγάλο μέρος της ελληνικής επικράτειας, σε βαμβακοφυτείες του αμερικάνικου νότου. Ευχόμαστε κάποια στιγμή σε αυτή τη χώρα να υπάρχουν Έλληνες εργάτες γης, Έλληνες ναυτεργάτες, Έλληνες εργαζόμενοι, οι οποίοι θα μπορούν να βγάλουν τίμια το ψωμί τους και με τα λεφτά που θα παίρνουν να συντηρούν τις οικογένειές τους και γενικότερα να υπάρχει ένας κύκλος εργασιών, όπου το χρήμα θα μένει σε Έλληνες και στην Ελλάδα.
Την ίδια ώρα, όμως, θα πρέπει να υπενθυμίσουμε και στους Έλληνες συμπολίτες μας -πολλοί εκ των οποίων το διαβάσαμε και πέρασε «στα ψιλά» στα περισσότερα ΜΜΕ- και να εκφράσουμε τη συμπαράστασή μας στην οικογένεια της εξηνταεπτάχρονης που βρέθηκε δολοφονημένη στην Κυψέλη από δύο Γεωργιανά καθάρματα. 
Την ίδια ώρα θα θέλαμε να εκφράσουμε τη συμπαράστασή μας στην οικογένεια της δεκαεξάχρονης στον Άγιο Δημήτριο, όπου είχε και νοητική υστέρηση και βιάστηκε από έναν Πακιστανό. 
Την ίδια ώρα, θα θέλαμε να εκφράσουμε τη συμπαράστασή μας στους δεκάδες εκατοντάδες δολοφονηθέντες Έλληνες -και μάλιστα με πολύ στυγνό τρόπο, στις περισσότερες των περιπτώσεων- από αλλοδαπούς τα τελευταία έτη στην πατρίδα μας. Να εκφράσουμε τη συμπαράστασή μας στην εικοσιπεντάχρονη, που σκοτώθηκε στα Ίσθμια από αλβανικό βόλι Ουτσεκάδων, Κατσαπλιάδων και καθαρμάτων, που αλωνίζουν την πατρίδα μας και μένουν ατιμώρητοι. Γελάνε με αυτά που συμβαίνουν εδώ. Μπαινοβγαίνουν στις φυλακές κατά το δοκούν και όποτε τους κάνει κέφι. Το ελληνικό κράτος και η πολιτεία στην κυριολεξία κωφεύει και δεν μπορεί να κάνει τίποτα. 
Σχετικά με την πρόταση νόμου του ΣΥΡΙΖΑ. Και εμείς υπερψηφίζουμε, χωρίς αυτό να σημαίνει ότι αυτό λύνει τα προβλήματα. Το μνημόνιο τριάμισι χρόνια τώρα έχει φέρει την καταστροφή, έχει δημιουργήσει έναν φαύλο κύκλο ανεργίας, οικονομικής και κοινωνικής καταστροφής, ένα οικονομικό αδιέξοδο και κατάργηση πολλών επιτευγμάτων και φιλολαϊκών μέτρων, τα οποία είχαν λυθεί τα προηγούμενα χρόνια. Κάποια, εκ των οποίων τα κυριότερα και τα σημαντικότερα, είχαν λυθεί την εποχή του Ιωάννη Μεταξά -που κάποιοι τον λοιδορούν- όπως ήταν το ΙΚΑ, το οκτάωρο, η Πρωτομαγιά, ο Οργανισμός Εργατικής Εστίας -όπου έγινε υποχρεωτικό από την εργοδοσία να δίνεται κάποιο ποσό υπέρ αυτού του οργανισμού- οι συλλογικές συμβάσεις, η ρύθμιση των αγροτικών χρεών, το μοίρασμα του κλήρου της γης και πολλά άλλα, τα οποία οι σύντροφοι του ΚΚΕ τα ξεχνάνε επιμελώς.
Επίσης, ξεχνάνε να μας πουν -παρά το ότι πουλάνε φιλεργατισμό- ότι έχουν βάλει στην ίδια μοίρα τους Έλληνες με τους αλλοδαπούς. Εξ ου και όλες τους οι ανακοινώσεις και τα φυλλάδια τυπώνονται σε καμμία δεκαριά γλώσσες, προκειμένου να προσελκύσουν αλλοδαπούς, που βρίσκονται στην Ελλάδα με το μέρος τους, την ίδια ώρα που στις επιχειρήσεις τους απολύουν προσωπικό και άλλο προσωπικό που είναι εκεί δεν πληρώνεται καθόλου. Εξάλλου, είναι και οι πρώτοι που εφάρμοσαν τα στυγνά μνημονιακά μέτρα. Δεν πρόλαβε να στεγνώσει το μελάνι στο πρώτο μνημόνιο και το Κομμουνιστικό Κόμμα ήταν αυτό που πρώτο πήρε και εφήρμοσε αυτά τα οποία έλεγε το μνημόνιο. 
Η λύση; Δυστυχώς, η Κυβέρνηση ασχολείται και κινείται σε έναν εντελώς λάθος δρόμο. Έχει μία φιλοσοφία, η οποία δεν θα φέρει απολύτως καμμία λύση στο μεγάλο πρόβλημα της πατρίδας μας. Τριάμισι χρόνια τώρα μόνο καταστροφή, οικονομική ανέχεια και ανεργία, που έχει ξεπεράσει το 27%. Ένα πολύ μεγάλο μέρος του πληθυσμού εργάζεται με μισθούς των 400 ευρώ για λίγες ώρες την ημέρα και δεν μπορεί να αντεπεξέλθει φυσικά ούτε στα βασικά του έξοδα. Εκατοντάδες χιλιάδες ελεύθεροι επαγγελματίες, που δεν προσμετρώνται σε αυτούς που δεν έχουν δουλειά, είναι καταχρεωμένοι. Ο φαύλος κύκλος συνεχίζεται.
Αν δεν υπάρξει εθνική παραγωγή, αν δεν υπάρξει πρωτογενής παραγωγή, αν δεν υπάρξει αυτάρκεια, αν δεν είναι Έλληνες οι εργαζόμενοι, εάν δεν είναι ελληνικές οι εταιρείες που δραστηριοποιούνται στην Ελλάδα, αν τα κεφάλαια δεν ανακυκλώνονται εντός της χώρας και ο κύκλος εργασιών να παραμένει στην Ελλάδα, τότε δεν πρόκειται να γίνει τίποτε. Δεν θα γίνει απολύτως τίποτε είτε επανέλθουμε στην πρότερη κατάσταση πριν από το μνημόνιο είτε τώρα είτε  με οποιαδήποτε άλλα μέτρα πάρετε, όταν δεν έχουν σαν πρώτο τους μέλημα τους Έλληνες και την Ελλάδα.
Για να μην ξεχνιόμαστε: Οι προθέσεις της τρόικας δεν είναι ο εξορθολογισμός και η βελτίωση των οικονομικών της πατρίδας μας. Το έκαναν και αλλού, χωρίς να έχουν τέτοιες βλέψεις. Ειδικότερα για την Ελλάδα θέλουν την εξόντωση του ελληνικού στοιχείου είτε βρίσκεται στην μητέρα Ελλάδα είτε βρίσκεται στην Κύπρο. Είδαμε πόσο άμεσα και με τι ευκολία τους «τράβηξαν το χαλί κάτω από τα πόδια». Μέσα σε ελάχιστο χρόνο ολόκληρος ο Κυπριακός ελληνισμός βρίσκεται σε δίνη ενδεχομένως, χειρότερη απ’ ότι βρίσκεται η Ελλάδα. Δυστυχώς, πάρα πολλοί Έλληνες με πρώτη και καλύτερη αυτή τη μνημονιακή κυβέρνηση, αυτό το ποτ πουρί κομμάτων, της Νέας Δημοκρατίας, του ΠΑΣΟΚ, της Δημοκρατικής Αριστεράς. Κόμματα που είναι εντελώς ανόμοια μεταξύ τους, αλλά ενδεχομένως να έχουν κάποιον κοινό παρανομαστή, σχετικά με το πώς βλέπουν τη διακυβέρνηση της χώρας. Κόμματα, όπως το ΠΑΣΟΚ, που βλέπουμε ότι οι μισοί Υπουργοί του, τέως Υπουργοί του να είναι ή εντός του Κορυδαλλού ή στον προθάλαμο ή να είναι έξω με εγγυήσεις ή, ή, ή. 
Βλέπουμε ότι με την κατάργηση του Οργανισμού Εργατικής Κατοικίας και του Οργανισμού Εργατικής Εστίας δημιουργήθηκε τεράστιο πρόβλημα. Διότι εκατομμύρια συμπολιτών μας είχαν κάποια ευεργετήματα από αυτούς τους Οργανισμούς, οι οποίοι δεν επιβάρυναν τον κρατικό κορβανά. Ήταν εισφορές εργοδοτών και εργαζομένων. Εκτός αυτού, με τον κύκλο εργασιών που γινόταν, με τα ταξίδια, με τις επισκέψεις σε θέατρα, σε κινηματογράφους, με τα βιβλία, με τις διακοπές, με, με, με, γίνονταν ένα οικονομικό αλισβερίσι. Το χρήμα κινείτο και στο τέλος, επωφελείτο και το κράτος. Μέχρι στιγμής, αυτά έχουν παύσει και δεν ξέρουμε τι θα γίνει στο μέλλον και με ποια μορφή θα είναι. Το κράτος έχει τεράστιες οικονομικές απώλειες.
Επανέρχομαι σε κάποιους σχολιασμούς, που ακούσαμε πριν και αναφέρονταν στη Χρυσή Αυγή σχετικά με το ότι είμαστε τα «τσοπανόσκυλα» του συστήματος και ότι έχουμε χρηματοδότες. Μάλλον είστε λάθος πληροφορημένοι, σύντροφοι. Τα «μαντρόσκυλα» του συστήματος ήσασταν και είστε εσείς. Όταν εκατομμύρια ελληνικού λαού ήταν έξω από τη Βουλή, εσείς είχατε βάλει τα ΚΝΑΤ  να φυλάνε περιμετρικά τη Βουλή. 
Πού βρίσκονται τα χρήματα, θα πρέπει να ρωτήσουμε εσάς που δεκαετίες τώρα η «μαμά» Σοβιετική Ένωση σάς έστελνε τεράστια ποσά. Δημιουργήσατε ένα ολόκληρο σύστημα εταιρειών, που λειτουργούσαν με καπιταλιστικά κριτήρια -αυτά που βρίζετε- και που δυστυχώς για εσάς, μετά την κατάρρευση του ’90 πολλές από αυτές τις εταιρείες κάποιοι σύντροφοι, επειδή ήταν στο όνομά τους, τις πήραν και τις κράτησαν «για την πάρτη τους». Ωραία συντροφική αλληλεγγύη!
Κάτι σχόλια που ακούστηκαν σχετικά περί δημοκρατικού τόξου. Θα θέλαμε να μας πείτε σύντροφοι, έχετε υπογράψει εσείς στον Άρειο Πάγο ότι σέβεστε το Σύνταγμα; Η Χρυσή Αυγή το έχει κάνει από το 1983, παρακαλώ. Εσείς δεν το έχετε υπογράψει. Δεν σας βλέπουμε ούτε να έχετε πρόθεση να το υπογράψετε στο μέλλον. 
Για τις δύο όψεις του ίδιου νομίσματος, των κακών εργοδοτών και των επαγγελματιών εργατοπατέρων, που πολλοί εξ αυτών έγιναν και «Βουλευτές» και ας μην έχουν κολλήσει ένσημο ποτέ στη ζωή τους. Είναι οι ίδιοι, όπως στην περίπτωση της ΔΕΗ όπου βλέπουμε ότι τώρα διώκεται ο κ. Φωτόπουλος και διάφορα άλλα στελέχη της ΓΕΝΟΠ-ΔΕΗ, γιατί έπαιρναν εκατομμύρια ευρώ από τη διοίκηση της ΔΕΗ -που παρεμπιπτόντως διώκονται και αυτοί- για να μπορούν να κάνουν αντιπολίτευση στην εργοδοσία με λεφτά της εργοδοσίας. Μιλάμε για πράγματα γελοία, για πράγματα αστεία, που δεν έχουν απολύτως κανένα νόημα. 
Κύριοι της Κυβέρνησης, ό, τι και να κάνετε, εάν δεν αλλάξει η φιλοσοφία και ο τρόπος με τον οποίο προσεγγίζετε τα πράγματα, το τέλος της πατρίδος είναι προδιαγεγραμμένο. Το είδαμε και με το νομοσχέδιο το οποίο ήταν σήμερα, χθες και προχθές σχετικά με τη ναυτιλία. Κανείς σας δεν τολμάει να ψελλίσει στην τρόικα, στην κάθε τρόικα και σε όλους αυτούς, που σας το φέρνουν έτοιμο προς ψήφιση και διαβούλευση. Να τους πείτε, τι γίνεται εδώ; Είμαστε -και το λέμε ξανά- παγκόσμια υπερδύναμη στη ναυτιλία. Θα έπρεπε να το έχετε αυτό ως το κυριότερο όπλο σας. Να έχετε δημιουργήσει δεκάδες, ίσως και εκατοντάδες χιλιάδες, θέσεις εργασίας. Το λιμάνι του Πειραιά να έχει γίνει το μεγαλύτερο ναυτιλιακό κέντρο της γης. Να ενισχύσετε τους Έλληνες ναυτικούς και τα πληρώματα και τους αξιωματικούς και όχι να είστε υπέρ της άρσης του καμποτάζ ή της απελευθέρωσης των κατώτερων πληρωμάτων, του ποιοι θα είναι πληρώματα. Όχι στη «φιλλιπινοποίηση» των πληρωμάτων, όχι στον αφελληνισμό της Ελλάδας, η οποία δυστυχώς είναι σε πολύ κρίσιμο σημείο.
Η Χρυσή Αυγή θα είναι στην πρώτη γραμμή του αγώνα, θα επαναφέρει, όταν έλθει στα πράγματα, το νόμο, την τάξη και τη δικαιοσύνη και ελπίζουμε αυτό να γίνει σύντομα για το καλό της πατρίδας. 
Ευχαριστώ.</Speech> 
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Και εμείς ευχαριστούμε. 
Ο κ. Οικονόμου έχει το λόγο.</ChairmanSpeech>
<Speech><Parlmember>ΒΑΣΙΛΕΙΟΣ ΟΙΚΟΝΟΜΟΥ</Parlmember>: Κύριε Πρόεδρε, επιτρέψτε μου καταρχάς, με την ευκαιρία αυτής της ομιλίας μου και της δικής σας παρουσίας στο Προεδρείο να σας συγχαρώ για την εκλογή σας. Νομίζω ότι η εκλογή σας ήταν πολύ σημαντική, γιατί απηχεί την επιβράβευση της πολιτικής πορείας ενός πολιτικού άνδρα, ο οποίος τιμά αυτά τα έδρανα. Υπό αυτήν την έννοια και όχι μόνο γιατί σας γνωρίζω χρόνια και γιατί είμαστε μαζί στην προκαταρκτική επιτροπή και βλέπω πώς λειτουργείτε κάθε μέρα, νομίζω ότι ήταν μια άριστη επιλογή του Σώματος να σας επιλέξει στη θέση του Αντιπροέδρου.</Speech> 
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Θα το δεχθώ αν και ξέρω ότι δεν είναι αντικειμενική, αλλά υποκειμενική η τοποθέτησή σας.</ChairmanSpeech>
<Speech><Parlmember>ΒΑΣΙΛΕΙΟΣ ΟΙΚΟΝΟΜΟΥ</Parlmember>: Είμαι υποχρεωμένος όμως να την πω. Οι φιλοφρονήσεις πολλές φορές δεν είναι τυπικές και καθορίζουν το ήθος και το ύφος των ομιλητών και των ανθρώπων που συμμετέχουν εδώ, εκτός εξαιρέσεων, που είναι και σήμερα εδώ στην Αίθουσα. 
Άρα, λοιπόν, το σχέδιο νόμου που ήρθε σήμερα εδώ από τη μεριά του ΣΥΡΙΖΑ, νομίζω ότι δίνει μια πολύ σημαντική ευκαιρία σε όλες τις πτέρυγες να αρθρώσουν τον πολιτικό τους λόγο, να πουν πώς βλέπουν και πώς προσεγγίζουν τα σημαντικά ζητήματα που θέτει αυτό το σχέδιο νόμου επί της ουσίας, άσχετα αν πολλές φορές οι ομιλητές και οι ρήτορες πλατειάζουν, ανοίγουν τη συζήτηση επί τη ευκαιρία και θα έλεγα ότι φεύγουν από την ουσία. Αυτά όμως τα έχει ο δημόσιος λόγος, ειδικά στη χώρα μας, όταν μάλιστα είναι ένας δημόσιος λόγος ευκαιριακός, εύκολος και αφελής. Γιατί; Διότι τον διευκολύνει η συνολική κατάσταση, η οικονομική, η κοινωνική. 
Αυτή η κατάσταση πραγματικά δίνει διέξοδο σε δυνάμεις κοινωνικές, πολιτικές οι οποίες το μόνο που τις χαρακτηρίζει είναι η επιπολαιότητα και η επιφανειακή προσέγγιση των πραγμάτων. Έχουμε σήμερα εδώ στην Αίθουσα αυτή την προσέγγιση; Κατά τη δική μου άποψη, ναι. Διότι όταν ακούμε έναν πολιτικό λόγο ο οποίος δεν είναι καθαρός και ειλικρινής, είναι λόγος παραπλανητικός και λόγος ο οποίος πρέπει να ξεσκεπαστεί. Είναι υποκριτικός λόγος. 
Γιατί το λέω αυτό; Σαφέστατα, με αφορμή αυτό εδώ το σχέδιο νόμου, θα ήταν μιας πρώτης τάξεως ευκαιρία οι πολιτικές πτέρυγες και τα στελέχη που τις εκπροσωπούν να πουν τη φιλοσοφία σε σχέση με το μείζον, για να πάμε στο έλασσον που είναι το συγκεκριμένο σχέδιο. Ποιο είναι το μείζον; Πώς αντιμετωπίζεται την κρίση. 
Εδώ, λοιπόν, είχαμε καθαρά την πρόταση του ΣΥΡΙΖΑ, μια πρόταση η οποία προσαρμόζεται ανά εβδομάδα ή αναπροσαρμόζεται ή τέλος πάντων εξελίσσεται. Αυτό είναι μια παλιά κόπια της πρότασης ΣΥΡΙΖΑ. Ήταν η κόπια με ένα σχέδιο νόμου «στις πρώτες εκατό ώρες καταργώ τα πάντα». Ήταν η διακυβέρνηση των εκατό ωρών, αν τη θυμούνται κάποιοι. Επειδή έχουν γίνει πολλά περιστατικά και πολλές αλλαγές πορείας, αυτές οι εκατό ώρες ήταν μια προσέγγιση, αν δεν κάνω λάθος, προ τετραμήνου, πενταμήνου. Και επειδή, βέβαια, η προσέγγιση ότι θα κυβερνήσω εκατό ώρες και θα παρουσιάσω αποτέλεσμα ήταν τουλάχιστον αφελής, χαοτική θα έλεγα, προσαρμόστηκε ξανά στο κλασικό που χρησιμοποιούν οι πολιτικές δυνάμεις, το πρόγραμμα των εκατό ημερών.
Το «εκατό ημερών» ακούγεται πιο λογικό. Δηλαδή σε τρεις μήνες ένας πρωθυπουργός, μια κυβέρνηση να παρουσιάσει κάτι πιο συγκεκριμένο. Το «εκατό ωρών» ήταν τουλάχιστον αφελές και μειδιάματα ειρωνείας δημιούργησε στο λαό ακούγοντάς το. Αυτή είναι η προσέγγιση. 
Έχουμε γυρίσει σε μια φάση της προσέγγισης, που λέει ότι με έναν νόμο καταργώ τα πάντα, τα άσχημα, τα δύσκολα, τα δυσάρεστα τα οποία υφίστανται αυτή τη στιγμή η χώρα, έργα και αποτελέσματα μιας άφρονος, θα έλεγα εγώ, πολιτικής πολλών ετών, αλλά ειδικά τα τελευταία τρία χρόνια μιας πολύ δυσάρεστης πολιτικής, η οποία σε πολλά σημεία της έχει αστοχίες. 
Άρα, λοιπόν, τι έρχεται και λέει ο ΣΥΡΙΖΑ; Ότι εγώ καταργώ τις δυσάρεστες εξελίξεις που έχουν δημιουργηθεί μέσα από μια πολιτική μνημονιακή, η οποία εφαρμόζεται από το 2010 και μετά. Αυτό ακούγεται με ενδιαφέρον. 
Υπάρχει ο αντίλογος; Υπάρχει αντίλογος. Ο αντίλογος λέει ότι μια τέτοια προσέγγιση είναι ευκαιριακή, είναι επιπόλαιη, είναι μια προσέγγιση η οποία δεν δίνει διέξοδο, είναι μια προσέγγιση, όχι εκατό ωρών, είναι εκατό ημερών σε σχέση με το καταληκτικό αποτέλεσμα, δηλαδή την κατάρρευση. Υπάρχει μια προσέγγιση η οποία τέθηκε στις προηγούμενες εκλογές δύο φορές και το Μάιο και τον Ιούνιο, με καθαρότητα από όλες τις πτέρυγες που πάλεψαν να εξασφαλίσουν την εμπιστοσύνη του ελληνικού λαού.
Η πρόταση που κατέθεσε η Δημοκρατική Αριστερά -γιατί ως Κοινοβουλευτικός Εκπρόσωπος της Δημοκρατικής Αριστεράς έχω δικαίωμα και υποχρέωση να εκφραστώ για το δικό μου κόμμα, αλλά θα έλεγα και οι άλλες παρατάξεις έτσι όπως τοποθετήθηκαν στις εκλογές- ήταν ότι ο δρόμος των μικρών βημάτων, έτσι ώστε να φύγουμε από τις δυσάρεστες συνέπειες μιας μνημονιακής πολιτικής που εφαρμοζόταν ήδη τότε δυόμισι χρόνια, είναι ένας πιο ρεαλιστικός δρόμος, που εξασφαλίζει τη χρηματοδότηση της χώρας, δίνει περιθώριο και δικαίωμα να γίνουν οι απαραίτητες αλλαγές και οι μεταρρυθμίσεις οι οποίες θα μπορέσουν να σταθεροποιήσουν το κράτος και να κρατήσουν την κοινωνία όρθια, ζωντανή, με όρους αξιοπρέπειας, με δυνατότητα να μπορούν να ζήσουν οι άνθρωποι μια ζωή έτσι όπως την ποθούν και επιθυμούν.
Αυτός ο δρόμος, δεν είναι δρόμος που μπορεί σε αυτές τις οικονομικές και κοινωνικές συνθήκες να ακούγεται ευχάριστα από πολλούς. Γι’ αυτό λέω ότι σήμερα, με τον πολεμικό λόγο που κυριαρχεί, με την ανέχεια πολλών κοινωνικών στρωμάτων, με την αδυναμία που έχουν πολλοί συνάνθρωποι, συμπολίτες μας, ακούγεται πιο ευχάριστα και πιο όμορφα στο αυτί ο λόγος που λέει ότι με μονοκοντυλιά σε ένα ελάχιστο χρονικό διάστημα, μιας ημέρας, ξαναγυρίζω στην προτέρα θέση μου. Πώς; Αυτό είναι το επόμενο ερώτημα. Εξηγείται; 
Γνωρίζουν οι αγαπητοί φίλοι και υπάρχουν νομομαθείς και πρόσωπα, τα οποία φυσικά θα μπορούσαν από τη μεριά του ΣΥΡΙΖΑ να πουν ότι αυτό το σχέδιο νόμου δεν μπορεί να σταθεί στα κοινοβουλευτικά επίπεδα διότι απαιτεί κόστος και το Γενικό Λογιστήριο το δήλωσε αυτό. Θα μπορούσαν να πουν: ας πετάξουμε το πυροτέχνημα, ας πούμε το σύνθημα, ας κάνουμε την πολιτική μας φιγούρα. Επί της ουσίας, δεν κατανοεί τι λέει το άρθρο 73 παράγραφος 3 του Συντάγματος ο μέσος Έλληνας που μας παρακολουθεί. 
Άρα, λοιπόν, τι γίνεται; Η βόλτα από το Βήμα, η συζήτηση χωρίς ουσία, για να στείλω το μήνυμα προς το λαό ότι εγώ αγαπάω το λαό. Εγώ θα πω από αυτό το Βήμα ότι ο λαός θα πρέπει να είναι πολύ επιφυλακτικός με αυτούς που τον αγαπούν πολύ. Γιατί μέχρι τώρα η ιστορία έχει δείξει ότι αυτοί που αγαπούν πολύ το λαό, συνήθως κάνουν και μεγαλύτερη ζημιά στο λαό. Γιατί; Γιατί δεν έχουν σχέδιο; Ίσως. Γιατί έχουν δεύτερες σκέψεις; Ίσως. Γιατί όταν αναλάβουν τα πράγματα θα οδηγήσουν με την άφρονα πολιτική και σκέψη που έχουν την κατάσταση της χώρας, το λαό, την κοινωνία σε μεγαλύτερα αδιέξοδα; Ίσως. 
Σήμερα τι μπορείς να πεις όταν έρχεται μια πολιτική παράταξη και λέει «απευθείας 751 ευρώ, το κατώτερο»; Ναι, θα πεις. Το ερώτημα δεν είναι γιατί έρχεται το Γενικό Λογιστήριο του Κράτους και λέει: επιβαρύνεται ο δημόσιος λογαριασμός, άρα λοιπόν δεν μπορεί να συζητηθεί. Αυτό είναι το τυπικό ή το τεχνικό κομμάτι της υπόθεσης. Έχει να κάνει με την προσέγγιση που μία πολιτική παράταξη δεν έχει ξεκαθαρίσει στον εαυτό της και στους συνομιλητές της και προς την κοινωνία, ποιο είναι το σχέδιό της γι’ αυτό το μεγάλο ζήτημα που αντιμετωπίζει η χώρα μας, για την οικονομική κρίση. 
Εγώ ερωτώ πολύ απλά: Ποιο είναι το σχέδιο της Μείζονος Αντιπολίτευσης για το θέμα του πώς αντιμετωπίζεται η κρίση; Σας είπα ότι αυτή ήταν η εκδοχή πριν από τέσσερις μήνες. Ήταν η εκδοχή όπου ο ΣΥΡΙΖΑ έλεγε: «Εκατό ώρες κυβέρνηση, τα αντιμετωπίζω όλα». Χθες ακούσαμε μία καινούργια εκδοχή, αφού έχουν γίνει πολλές περιπλανήσεις, την εκδοχή της αναστολής. 
Εγώ βλέπω με ενδιαφέρον την προσπάθεια μίας παράταξης, η οποία δεν είναι μεγάλη παράταξη ακόμα, γιατί η μεγάλη παράταξη είναι αυτή που διαρκεί στο χρόνο. Σήμερα είναι μία πολιτική συνάντηση, ευκαιριακή, θα έλεγα εγώ. Είναι όμως μία συνάντηση που έχει 27% καταγραμμένο στον ελληνικό λαό στις προηγούμενες εκλογές. Σεβαστό. Δεν έχει εδραία θέση όμως, δεν έχει πολιτική και ιδεολογική ουσία αυτό το 27% για να πω ότι το αντιμετωπίζω και πολιτικά ως μία μεγάλη παράταξη. Τι βλέπω όμως και τι λέω; Αυτή η τυχαία συνάντηση, η απροσδόκητη, που βάσει των συνθηκών έχει γίνει, τι λέει; Πώς αντιμετωπίζει στο εσωτερικό της και έναντι στων υπολοίπων την πρότασή της για το ξεπέρασμα της κρίσης; 
Δεν μπορώ να βγάλω άκρη και σας διαβεβαιώνω ότι δεν είμαι μόνο εγώ. Εγώ θα μπορούσα να ήμουν και ελάχιστος με τη διάνοιά μου να προσεγγίσω το θέμα. Αξία έχει ότι ο λαός δεν βγάζει συμπέρασμα. Είναι δραματικά αποτυχημένο το πολιτικό σχέδιο που λέει ότι σε κατάσταση μεγάλης λαϊκής δυσφορίας και πίεσης, παλεύεις μ’ αυτόν ο οποίος κυβερνά και είσαι μία μονάδα πίσω, μία μονάδα μπροστά. Δεν αξιοποιείς σ’ αυτές τις συνθήκες το μεγάλο πλεονέκτημα που σου δίνει η λαϊκή δυσφορία για να αποκτήσεις ένα τεράστιο λαϊκό έρεισμα που θα αναλογεί σ’ αυτήν τη λαϊκή δυσφορία; Κάτι χωλαίνει. Ακόμα και αυτός ο οποίος βρίσκεται «με την πλάτη στον τοίχο» είναι πιο λογικό να απευθυνθεί σ’ αυτόν που τού απευθύνει τον εύκολο λόγο και του λέει «σου πάω 750 το μισθό». Είναι το πιο εύκολο. Ακόμα κι αυτός όμως δεν απευθύνεται εκεί στα εύκολα. Υπάρχει λόγος; Υπάρχει λόγος σοβαρός, που λέει και το τραγούδι, γιατί αυτός ο λόγος, ο εύκολος, ο απλοϊκός, είναι κατανοητό και φανερό ότι δεν δίνει απάντηση στο πώς χρηματοδοτείς αυτή την υπόθεση, στο ποια είναι τα «εργαλεία» που πρέπει να έχεις και πώς τα χρησιμοποιείς και στο ποια είναι η προοπτική και ποιο είναι το μέλλον. 
Θα μου πείτε ότι πολιτικά και ιδεολογικά μιλάω γενικά, γιατί πιστεύω ότι δεν έχει νόημα να μιλήσεις πιο εξειδικευμένα. Πιο εξειδικευμένα τι να πω; Να πω ότι εγώ δεν δίνω 750, ότι θα δώσω 800; 
Εδώ βλέπω και τον αγαπητό σύντροφο από τη μεριά της παραδοσιακής Αριστεράς. Το ΚΚΕ έφερνε εδώ πρόταση: «1.400 ευρώ μισθός». Δεν ξέρω αν το θυμούνται οι πιο παλιοί. Του λέγαμε: «Γιατί δεν βάζεις και άλλα 200 παραπάνω για να γίνει πιο ωραίο;». Δεν κόστιζε τίποτα. Τα έλεγε το ΚΚΕ για πολλά χρόνια. Δεν μ’ ακούει τώρα και καλύτερα. «Χίλια τετρακόσια» δεν έλεγε το ΚΚΕ πριν από κάποια χρόνια; Το θυμάμαι εδώ. Δεν συγκινούνταν ο κόσμος και το ποσοστό ήταν καθηλωμένο. Γιατί δεν συγκινούνταν ο κόσμος; Είναι λογικό. Καταλαβαίνει ο μέσος πολίτης αυτής της χώρας, ο μέσος οικογενειάρχης, ότι τα πράγματα είναι πιο συγκεκριμένα. Κάνει την ενδοσκόπησή του, κοιτάει την οικογένειά του, κοιτάει τον εαυτό του, κοιτάει την τσέπη του, κοιτάει πώς θα μπορέσει να λειτουργήσει.
Άρα, λοιπόν, εμείς θα ψηφίσουμε «ΠΑΡΩΝ» σ’ αυτήν την πρόταση, γιατί είναι πολύ ωραία πρόταση, ωραιότατη πρόταση –μιλάω για τα εργασιακά- αλλά είναι μία πρόταση-«πυροτέχνημα», αποσπασματική, που δεν εντάσσεται σ’ ένα γενικότερο σχέδιο και είναι μία πρόταση που δεν μπορεί να δώσει μία προοπτική. Όταν έλθει η ώρα -και εμείς σαν Δημοκρατική Αριστερά θα κρίνουμε για τον εαυτό μας στη δική μας ανάλυση και στη δική μας προσέγγιση πότε θα έλθει η ώρα- θα το διεκδικήσουμε στην κυβέρνηση και θα το βάλουμε στο δημόσιο βήμα και θα κάνουμε την προσπάθειά μας. Σήμερα έχουμε βάλει τις προτεραιότητες που λέμε.
Όσον αφορά στον Οργανισμό Εργατικής Κατοικίας και στον Οργανισμό Εργατικής Εστίας, ήταν λάθος η κατάργησή τους. Το έχω πει πολλές φορές απ’ αυτό το Βήμα. Η Δημοκρατική Αριστερά δεν είχε συναινέσει τότε στην κατάργηση των Οργανισμών. 
Κύριε Υπουργέ, πριν από λίγες μέρες ψηφίσαμε επιτέλους εδώ ότι υπάρχει καθολικός διάδοχος των δύο Οργανισμών που είναι ο ΟΑΕΔ, ένας μεγάλος Οργανισμός. Πρέπει να δοθεί αναλυτική εικόνα, καθαρή εικόνα του τι θα κάνει ο ΟΑΕΔ, γιατί μέσα απ’ αυτά που ψηφίσαμε τις προηγούμενες μέρες και αυτά τα οποία θέλουμε από το «πακέτο» της κοινωνικής πολιτικής που έκαναν οι δύο Οργανισμοί, καταλαβαίνουμε ότι υπάρχει απόσταση. Υπάρχει το θέμα της εργατικής κατοικίας και της στέγασης και υπάρχει το θέμα ότι φυσικά ο ΟΑΕΔ δεν παρέχει το σύνολο των κοινωνικών παροχών και των κοινωνικών λειτουργιών, που παρείχαν οι δύο οργανισμοί μέσα απ’ αυτήν τη διάταξη που ψηφίσαμε. 
Η Δημοκρατική Αριστερά την ψήφισε. Και ξέρετε γιατί; Θα μπορούσαμε να μείνουμε στο να ξαναγυρίσουμε, σώνει και καλά στους δύο οργανισμούς. Εμείς δεν είμαστε στατικοί στην προσέγγισή μας. Ξέρετε τι λέμε; Η ουσία μάς ενδιαφέρει. Ποια είναι η ουσία; Να γίνουν τα κοινωνικά προγράμματα, να ασκηθεί κοινωνική πολιτική. Εμένα δεν με ενδιαφέρει αν λέγεται ΟΑΕΔ, αν λέγεται Εργατική Εστία, αν λέγεται Κικίλιας, αν λέγεται Παναγιωτόπουλος ή Οικονόμου ο διοικητής ενός οργανισμού. Αυτό δεν μας ενδιαφέρει καθόλου. Μας ενδιαφέρει όμως πάρα πολύ να ασκηθεί αυτή η πολιτική για την κοινωνία, για τον εργαζόμενο, για τον άνεργο. 
Κύριε Πρόεδρε, φεύγω τώρα γιατί έχουμε την ομιλία του Φώτη Κουβέλη, μία ομιλία στην οποία θα εξηγήσει και θα αναλύσει πώς η Δημοκρατική Αριστερά βλέπει την προσέγγιση μίας κυβερνητικής πολιτικής για την ανεργία, μία προσέγγιση και μία πρόταση για το πώς θα πρέπει σήμερα σε συνθήκες κρίσης να απαντηθεί το μεγάλο πρόβλημα της ελληνικής κοινωνίας που είναι η ανεργία. Αυτή η ομιλία θα γίνει τώρα και εκεί θα πάμε όλοι. 
Σας ευχαριστώ πολύ.</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Εμείς ευχαριστούμε, κύριε Οικονόμου. Καλή επιτυχία.
Κυρίες και κύριοι συνάδελφοι, γίνεται γνωστό στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού προηγουμένως ξεναγήθηκαν στην έκθεση της αίθουσας «ΕΛΕΥΘΕΡΙΟΣ ΒΕΝΙΖΕΛΟΣ» και αφού ενημερώθηκαν για την ιστορία του κτηρίου και για τον τρόπο οργάνωσης και λειτουργίας της Βουλής, τριάντα μαθήτριες και μαθητές και τρεις εκπαιδευτικοί από το 1ο Δημοτικό Σχολείο Κρεμαστής Ρόδου.
Η Βουλή τούς καλωσορίζει.
(Χειροκροτήματα απ’ όλες τις πτέρυγες της Βουλής)
Το λόγο έχει ο κ. Μιχελογιαννάκης.</ChairmanSpeech>
<Speech><Parlmember>ΙΩΑΝΝΗΣ ΜΙΧΕΛΟΓΙΑΝΝΑΚΗΣ</Parlmember>: Ευχαριστώ, κύριε Πρόεδρε.
Κύριε Υπουργέ, όσον αφορά στο ζήτημα της Μανωλάδας, πιέστε την τριμερή να αναθεωρήσετε γρήγορα το Δουβλίνο ΙΙΙ. Είναι ευρωπαϊκό πρόβλημα το ζήτημα του μεταναστευτικού γιατί είμαστε το νοτιότερο άκρο της Ευρώπης και το γνωρίζετε. Βάλτε βέτο στην Τουρκία που αλλάζει τον πληθυσμό και τη συνοχή μας ιδίως, τώρα που απειλεί με διχοτόμηση για τα θέματα του φυσικού πλούτου. Εξυγιάνετε και ενεργοποιήστε τη FRONTEX, αυξήστε τη φύλαξη των συνόρων, σεβαστείτε τους εξήντα χιλιάδες πρόσφυγες και σταματήστε πια και το δουλομεταφορικό και το δουλοεργασιακό το οποίο εντάσσεται στο 7% της παραοικονομίας και θα είναι και ένα καλό εισπρακτικό μέσο. Μόνο είκοσι έξι εκατομμύρια μεταναστών έφυγαν έξω, προς το εξωτερικό. Δείτε τα μ’ αυτήν τη λογική του Δουβλίνου και του ευρωπαϊκού προβλήματος και καλά θα κάνετε, για να μην έχουμε θύματα ένθεν  κακείθεν. Άνθρωποι είναι, ψυχές είναι.
Όσον αφορά στην εισηγήτρια του ΠΑΣΟΚ όπου ψάχνουν με τις λέξεις να δουν πού τελικά κρύβεται η αλήθεια, η ακύρωση και η κατάργηση του μνημονίου είναι από την αρχή δέσμευση του ΣΥΡΙΖΑ η οποία δεν έχει να κάνει με διεθνή σύμβαση, άρα μέσα στη Βουλή ακυρώνεται και καταργείται. Η επαναφορά κατώτατου μισθού, μετενέργειας, επεκτασιμότητας των συλλογικών συμβάσεων είναι επίσης και προγραμματική δέσμευση και επεξεργασμένη και η οποία γίνεται και μαζί μ’ αυτήν γίνεται και κάτι άλλο, όσον αφορά το θέμα των υπερχρεωμένων νοικοκυριών και της ανεργίας μέχρι το ΦΠΑ, μέχρι και τους διαθέσιμους πόρους στην αρχή, δηλαδή, που θα πάνε για την κατοχύρωση δημοκρατικών θεσμών. Αυτή η εξάδα είναι προγραμματική δέσμευση και συμφωνία.
Επειδή από τους εισηγητές του ΣΥΡΙΖΑ το ζήτημα του κατώτατου μισθού εξαντλήθηκε με εξαιρετικές ομιλίες, θα σταθώ περισσότερο στα ζητήματα των Οργανισμών Εργατικής Κατοικίας και Εργατικής Εστίας. 
Υπουργέ,  η Συνθήκη της Ευρώπης, αν μεταφράσεις από τη Κομισιόν το άρθρο 67, λέει το εξής, ότι η κατοικία είναι βασικός πυλώνας. Αν πας στην Κομισιόν και δεις το άρθρο 82, θα δεις ότι προτρέπει τους λαούς να αποκτήσουν κατοικία και αξιοπρεπή στέγη. Αν πας στο ελληνικό Σύνταγμα θα δεις το άρθρο 21 που λέει ακριβώς το ίδιο πράγμα. Έχεις δηλαδή Κομισιόν, Ευρωπαϊκή Ένωση και Σύνταγμα και έχεις μια κατάσταση στην Ευρώπη, που θες να της μοιάζεις, όπου η κοινωνική κατοικία στο σύνολο του οικιστικού αποθέματος είναι στην Ολλανδία 32% και στην Αυστρία 23%. Κοίταξε νούμερα. 
Και έρχεστε εδώ, ξαφνικά, μέσα σε αυτό το συνολικό κοινωνικό οικιστικό πρόβλημα που σας ανέδειξα, με τις συνθήκες της κρίσης και λέτε: Παίρνω δύο δημοσιονομικά ουδέτερους οργανισμούς που δεν έχουν πάρει ούτε ένα λεπτό ακόμα από τον προϋπολογισμό, οι οποίοι χρηματοδοτούνται από εισφορές εργαζομένων και εργοδοτών, με ανταποδοτική σαν τους δήμους συνδρομή και μάλιστα με οικονομικά και κοινωνικά κριτήρια, που είναι κυρίαρχο ζητούμενο σήμερα, και τι αρχίζετε σιγά-σιγά; Αρχίζετε ένα παραμυθάκι, το οποίο αρχίζει ως εξής: Αναστέλλετε δάνεια, αυξάνετε δραματικά το ποσοστό παρακράτησης μέσω ΙΚΑ και εισφορών υπέρ ΟΕΚ, μειώνετε 95% τα δάνεια την τελευταία διετία, καθυστερείτε τη δημοπράτηση οικισμών, συρρικνώνετε την επιδότηση ενοικίου, ελαττώνετε κατά 30% το προσωπικό, κάνετε τον Πρόεδρο του ΟΕΕ μερικής απασχόλησης, και στο τέλος –ήρθε και το κερασάκι στην τούρτα- πάτε και για την κατάργηση. Και καταργείς, Υπουργέ τι; Καταργείς το μοναδικό φορέα στεγαστικής πολιτικής -σου έδωσα δείκτες- που σε πενήντα πέντε χρόνια στέγασε επτακόσιες χιλιάδες οικογένειες, σε πενήντα πέντε χρόνια μιας μεταπολεμικής Ελλάδος μέχρι σήμερα, και μάλιστα όταν τα έσοδα από εισφορές εργαζομένων υπέρ ΟΕΕ και ΟΕΚ είναι -πρόσεξε- 360 εκατομμύρια ευρώ το χρόνο! Δηλαδή πόσο παίρνεις από εισφορές εργαζομένων; Παίρνεις 360 εκατομμύρια ευρώ το χρόνο. Ο ΟΕΚ πόση  ακίνητη περιουσία έχει; Έχει 15 δισεκατομμύρια ευρώ. Εσείς οι ίδιοι το έχετε πει. Πόσα χρωστάει το ΙΚΑ; Χρωστάει 3,2 δισεκατομμύρια ευρώ. Πόσα αποθεματικά έχει ο ΟΕΚ; Έχει 450 εκατομμύρια ευρώ και 200 εκατομμύρια ευρώ έχει ο ΟΕΕ. Μα, ποιος λογικός άνθρωπος με αυτά τα νούμερα θα μπορέσει να πει το αντίθετο; 
Δεν φτάνει μόνο αυτό, αλλά έρχονται και οι δύο οργανισμοί και σου λένε και το εξής: Ξέρεις, εγώ τα τελευταία χρόνια έχω βιοκλιματική αρχιτεκτονική, έχω τις μελέτες ΚΕΝΑΚ, έχω το πρόγραμμα της ενεργειακής αναβάθμισης, θα σου δώσω πενήντα χιλιάδες κατοικίες, θα κάνω πεντακόσιες χιλιάδες τετραγωνικά μέτρα, με διακόσιες χιλιάδες θα σου κάνω απόσβεση του ενεργειακού σε φωτοβολταϊκά και θα εισπράττω -πρόσεξε- εξήντα πέντε εκατομμύρια ευρώ  το χρόνο. Πόσο θέλει για ηλεκτρικό ρεύμα; Δεκαπέντε εκατομμύρια. Τι μένει; Σαράντα πέντε, έσοδα. Μα, με αυτούς τους δείκτες καταργείς; Τι καταργείτε για όνομα της Παναγίας; Τι παιχνίδια παίζονται εδώ μέσα;</Speech>
<Speech><Parlmember>ΝΙΚΟΛΑΟΣ ΠΑΝΑΓΙΩΤΟΠΟΥΛΟΣ</Parlmember> (Υφυπουργός Εργασίας, Κοινωνικής Ασφάλισης και Πρόνοιας): Έχουν καταργηθεί πριν, συνάδελφε, δεν τα καταργήσαμε εμείς.</Speech>
<Speech><Parlmember>ΙΩΑΝΝΗΣ ΜΙΧΕΛΟΓΙΑΝΝΑΚΗΣ</Parlmember>: Και χάνεις τούτη τη στιγμή, παντού.</Speech>
<Speech><Parlmember>ΝΙΚΟΛΑΟΣ ΠΑΝΑΓΙΩΤΟΠΟΥΛΟΣ</Parlmember> (Υφυπουργός Εργασίας, Κοινωνικής Ασφάλισης και Πρόνοιας): Το ξέρω.</Speech>
<Speech><Parlmember>ΙΩΑΝΝΗΣ ΜΙΧΕΛΟΓΙΑΝΝΑΚΗΣ</Parlmember>: Χάνεις. Γιατί θα χάσεις. Από την κατάργηση της επιδότησης ενοικίου, σε λίγο θα έχουμε έξω εκατόν είκοσι χιλιάδες οικογένειες. Τα δέκα χιλιάδες δάνεια θα τα βρείτε μπροστά σας. Τις χίλιες πεντακόσιες κατασκευές σπιτιών θα τις βρείτε μπροστά σας. Το μπλοκάρισμα των δανείων θα το βρείτε μπροστά σας. Δεκαπέντε χιλιάδες τίτλους ιδιοκτησίας θα τους βρείτε μπροστά σας. Τις απολύσεις των επτάμισι χιλιάδων θέσεων από τις ξενοδοχειακές επιχειρήσεις, τις τρεις χιλιάδες επιχειρήσεις επισιτισμού, και τις εκατόν πενήντα θεατρικές επιχειρήσεις θα τις βρείτε μπροστά σας και γρήγορα, Υπουργέ μου. Τα τέσσερα εκατομμύρια διανυκτερεύσεις του απλού ατόμου και μάλιστα ατόμων με ειδικές ανάγκες, πολυτέκνων και ανέργων, οι οποίοι έκαναν εσωτερικό τουρισμό και γνώριζαν την Ελλάδα, που είναι πολιτισμικό γεγονός για αυτή την Ελλάδα και μια θεατρική παράσταση θα τα βρείτε μπροστά σας. Τα δυο χιλιάδες παιδιά με τους εικοσιπέντε βρεφονηπιακούς σταθμούς -γιατί τα νούμερα αφορούν ανθρώπινες ζωές- θα τα βρείτε μπροστά σας. 
Και φτάνετε στο εξής, δεν φτάνουν μόνο αυτά, αλλά λέτε και το εξής: «Θα μπορέσει ο ΟΑΕΔ να καλύψει τέτοιες κοινωνικές ανάγκες». Υπουργέ, σου κάνω συγκεκριμένη ερώτηση. Δες τον προϋπολογισμό και το πρόγραμμα που κάνει ο ΟΑΕΔ και απάντησέ μου. Με τα στοιχεία που σού έδωσα, μια οικονομικά καθαρή και εύρωστη οντότητα κοινωνικού περιεχομένου πώς την ισοπεδώνεις; Γιατί την ισοπεδώνετε. Όμως έτσι θα σας ισοπεδώσει και η κοινωνία!  
Ευχαριστώ.</Speech> 
 ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Και εμείς ευχαριστούμε. 
Θα ήθελα να παρακαλέσω, δίχως να απευθύνομαι στον κ. Τσουκαλά, ο οποίος έχει το λόγο, εφόσον είχαμε κάνει μια συνεννόηση να έχουμε ολοκληρώσει κατά τις 18.00´, αν είναι δυνατόν, όσο μπορούν οι συνάδελφοι που έχουν απομείνει να μιλήσουν λιγότερο. Κάνω μία παράκληση, γιατί πρέπει να συμμετάσχω και στην προανακριτική επιτροπή μετά. 
Ευχαριστώ πάρα πολύ.
Ορίστε, κύριε Τσουκαλά, έχετε το λόγο.</ChairmanSpeech>
<Speech><Parlmember>ΔΗΜΗΤΡΙΟΣ ΤΣΟΥΚΑΛΑΣ</Parlmember>: Θα προσπαθήσω να είμαι σύντομος.
Κύριε Υπουργέ,  είχα άλλα πράγματα στο μυαλό μου να πω. Όταν όμως σας άκουσα να μιλάτε, ένιωσα ότι εδώ μέσα πλανάται το πνεύμα του Μακρή και του Θεοδώρου -ξέρει ο Γιάννης Κουτσούκος- και επίσης το πνεύμα του αείμνηστου Λάσκαρη, ο οποίος από μόνος του είχε καταργήσει την πάλη των τάξεων. Το ένιωσα αυτό όταν πράγματι με θλίψη άκουσα να λέτε -και το πιστεύατε κιόλας όταν το λέγατε- αυτό το πράγμα που αποφασίσατε να κάνετε, δηλαδή, να μαζεύεται ο ΙΟΒΕ, το ΙΝΕ της ΓΣΕΕ, να μαζεύονται κάποιοι εταίροι και κάποιοι επιστήμονες και από κοινού να λένε τις προτάσεις τους, και να αποφασίζει ο Υπουργός για το ποιος θα είναι ο κατώτατος μισθός, κατά παρέκκλιση των πάντων, πέρα και έξω από αυτό που επί χρόνια προσπαθούσαμε -τριάντα, τριάντα πέντε χρόνια, τόσα χρόνια στο συνδικαλιστικό κίνημα προσπαθούσαμε να διαμορφώνουμε και να φτιάχνουμε κλαδικές συλλογικές συμβάσεις, εθνικές συλλογικές συμβάσεις- και φτάνουμε τώρα μέσα σε μία νύχτα, όχι νύχτα αλλά «νύχτα πολλών εικοσιτετραώρων» -γιατί μία «νύχτα» είναι το σύνολο αυτού του διαστήματος που περάσαμε- να καταργούνται τα πάντα, να καταργούνται οι συλλογικές συμβάσεις, να καταργείται ο κατώτατος μισθός, να μην μπορεί πλέον κανένας να συνάψει συλλογική σύμβαση με το άλλο μέρος, με τον εργοδότη, και να μπορούν να συνάψουν συμβάσεις μόνο όσοι διαμορφώνουν κίτρινα σωματεία. Είπε προηγουμένως η συνάδελφος κ. Χαραλαμπίδου ότι το τελευταίο χρονικό διάστημα έγιναν εννιακόσιες σαράντα πέντε επιχειρησιακές συμβάσεις, ενώ συνήθως γινόντουσαν καμμιά εκατόν πενηνταριά, διακόσιες το πολύ. Όλα τα άλλα είναι κίτρινα σωματεία, φτιαγμένα και εμπνευσμένα από τους εργοδότες, για να καθίσουν και να υπογράψουν αυτό που θέλει ο εργοδότης. 
Έχουμε φτάσει πραγματικά στο κατώτατο σκαλοπάτι που δεν θα μπορούσε κάποιος πριν από ένα χρονικό διάστημα να φανταστεί ότι μπορεί να φτάσουν οι εργαζόμενοι. Και μιλάμε βέβαια για έναν κατώτατο μισθό στα 410 ευρώ, γιατί μέχρι εκεί πηγαίνει ο κατώτατος μισθός, ο επίσημος, για τον νέο των είκοσι πέντε ετών, αν αφαιρέσουμε τις κρατήσεις.</Speech>
<Speech><Parlmember>ΝΙΚΟΛΑΟΣ ΠΑΝΑΓΙΩΤΟΠΟΥΛΟΣ</Parlmember> (Υφυπουργός Εργασίας, Κοινωνικής Ασφάλισης και Πρόνοιας): Είναι 500 ευρώ.</Speech>
<Speech><Parlmember>ΔΗΜΗΤΡΙΟΣ ΤΣΟΥΚΑΛΑΣ</Parlmember>: Τα 500 ευρώ δεν τα φτάνει. Από τα 511 ευρώ που είναι μεικτά, φτάνει στα 410, αν αφαιρέσεις τις κρατήσεις.</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Κύριε Υπουργέ, παρακαλώ, αφήστε τον να ολοκληρώσει.</ChairmanSpeech>
<Speech><Parlmember>ΔΗΜΗΤΡΙΟΣ ΤΣΟΥΚΑΛΑΣ</Parlmember>: Αυτό είναι πολύ για την αγορά. Γιατί; Γιατί έχουμε κατεδαφίσει τις εργασιακές σχέσεις, δεν υπάρχουν εργασιακές σχέσεις. Δεν υπάρχει ΟΜΕΔ, δεν υπάρχει επιθεώρηση, δεν υπάρχει τίποτε. Ο εργοδότης κάνει πλέον ό,τι θέλει. Οι εργοδότες έχουν βρει παπά να θάψουν πέντε -έξι και βέβαια καταλαβαίνετε ότι ανά πάσα στιγμή έχουν την πόρτα της απόλυσης ανοιχτή και αν θες μείνε, αν θες φύγε. 
Ξέρω, μου έχουν κατονομάσει εργοδότες που έχουν συνάψει συμβάσεις για εξάωρο με 260 ευρώ! Καταλαβαίνετε πού πάμε. Για ποια Βουλγαρία συζητάμε, για ποια Ρουμανία και Λετονία που λέγαμε ότι θα πάμε στο μέσο όρο τους; Εμείς κατεβαίνουμε ακόμα πιο χαμηλά και η κατάσταση πια δεν έχει τέλος. 
Έφυγε ο εκπρόσωπος της ΔΗΜΑΡ που ήταν εδώ προηγουμένως και προσπαθούσε να πει ότι όλα αυτά είναι μέσα στο πλαίσιο του ρεαλισμού. Μπορεί και είναι ρεαλιστικό να έχουμε ενάμισι εκατομμύριο ανέργους, να έχουμε τετρακόσιες χιλιάδες ανθρώπους οι οποίοι δεν πληρώνονται ή πληρώνονται μία στη χάση και μία στη φέξη, να μην υπάρχει κανενός είδους περίθαλψη για όλους αυτούς τους ανθρώπους και να ζουν με 300 και 400 ευρώ ολόκληρες οικογένειες; 
Γι’ αυτό το λόγο έχουμε τις στρατιές των συσσιτίων, τις στρατιές των ανέργων. Αυτό κάθε άλλο παρά ρεαλιστικό είναι. 
Τελειώνοντας με αυτά, θα ήθελα να πω δυο λόγια μόνο για το τι συνέβη σήμερα στη Μανωλάδα. Επειδή κι εμένα η καταγωγή μου έλκει από εκεί που είναι και του Γιάννη Κουτσούκου η καταγωγή, θέλω να πω ότι είναι πραγματικά τραγικό, λυπηρό, είναι απαράδεκτο να έχουμε τέτοιου είδους καταστάσεις στα λατιφούντια. Διότι πρόκειται περί λατιφούντιων.  
Έχω την εντύπωση ότι βρισκόμαστε μπροστά σε μια γενικότερη εξέγερση. Βλέπουμε τι γίνεται στις φυλακές. Βλέπουμε τι γίνεται στα στρατόπεδα συγκέντρωσης που έχει φτιάξει ο κ. Δένδιας. Βλέπουμε τι γίνεται με τους εργάτες γης. Θα υπάρξει ξεσηκωμός. Θα έχουμε νέους Σπάρτακους, όπως έγινε με τα λατιφούντια του Κράσσου πριν από χιλιάδες χρόνια. Εκεί θα φτάσουμε με αυτά τα μυαλά που κουβαλάμε. 
Πρέπει να σας πω –για να ξέρουμε τι έγινε εκεί- ότι αυτοί που είχαν όπλα δεν είχαν μόνο καραμπίνες. Είχαν πιστόλια. Δεν ήταν ένας αυτός που πυροβόλησε, αλλά τρεις. Δεν ήταν μόνο τρεις οι επιστάτες, αλλά ήταν πέντε. 
Το χειρότερο, όμως, όλων είναι ότι πήγε η Αστυνομία σε αυτούς που πήγαν στο νοσοκομείο για να τους περιθάλψουν οι γιατροί και συνέλαβε αρκετούς από αυτούς, γιατί –λέει- δεν είχαν νομιμοποιητικά χαρτιά. Πού θα σταματήσει η υποκρισία; Πού θα φτάσουμε πλέον; Ποια θα είναι η κατάσταση από εδώ και μπρος; Είναι δυνατόν να πηγαίνουν και να συλλαμβάνουν αυτούς τους ανθρώπους; Γιατί τους συλλαμβάνουν; Δίνουν χέρι βοηθείας στον εργοδότη, στον τσιφλικά, για να μην μπορέσουν αυτοί οι άνθρωποι να πάνε να καταθέσουν αύριο, μεθαύριο στο δικαστήριο για τη δολοφονική απόπειρα εναντίον τους. 
Θα πρέπει να αλλάξουμε ρότα. Εάν συνεχίσουμε έτσι στα θέματα που αφορούν τα εργασιακά, εάν συνεχίσουμε έτσι με τους «Ξένιους Δίες», εάν συνεχίσουμε με αυτά που γίνονται στις φράουλες και παντού, η κατάσταση, πλέον, θα είναι ανεξέλεγκτη. Βάλτε μυαλό και μη βλέπετε ότι ρεαλισμός είναι η ταπείνωση αυτού του λαού. 
(Χειροκροτήματα από την πτέρυγα του ΣΥΡΙΖΑ-ΕΚΜ)</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Ευχαριστούμε πολύ, κύριε Τσουκαλά.
Το λόγο έχει η κ. Αμμανατίδου.</ChairmanSpeech> 
<Speech><Parlmember>ΛΙΤΣΑ ΑΜΜΑΝΑΤΙΔΟΥ-ΠΑΣΧΑΛΙΔΟΥ</Parlmember>: Ευχαριστώ, κύριε Πρόεδρε.
Βέβαια, δεν συζητώ το ότι για τη Μανωλάδα θα έπρεπε να υπάρχει μια σύσσωμη καταδικαστική απόφαση –κι αν θέλετε- κι ένα ψήφισμα της ελληνικής Βουλής για να μην ξαναδούμε τέτοια περιστατικά.</Speech> 
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Ομόφωνη ήταν. Νομίζω ότι ήταν ομόφωνη.</ChairmanSpeech>
<Speech><Parlmember>ΛΙΤΣΑ ΑΜΜΑΝΑΤΙΔΟΥ-ΠΑΣΧΑΛΙΔΟΥ</Parlmember>: Δεν αρκεί αυτό. Χρειάζεται και από τους κυρίους Υπουργούς και από τον κ. Δένδια. Καταλαβαίνετε τι λέω.</Speech> 
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Είπα ότι θέλω να πιστεύω ότι ήταν ομόφωνη.</ChairmanSpeech> 
<Speech><Parlmember>ΜΑΡΙΑ ΜΠΟΛΑΡΗ</Parlmember>: Τι καταλάβατε, κύριε Πρόεδρε, από τη Χρυσή Αυγή;</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Πλην της Χρυσής Αυγής. Κι ας με διορθώσει.</ChairmanSpeech> 
<Speech><Parlmember>ΛΙΤΣΑ ΑΜΜΑΝΑΤΙΔΟΥ-ΠΑΣΧΑΛΙΔΟΥ</Parlmember>: Νομίζω ότι οφείλουμε να το κάνουμε. Αν κάποιοι δεν θέλουν να συνηγορούν, τότε είναι αυτοί που θα χρεωθούν και την άρνησή τους. 
Επισήμαναν και οι προηγούμενοι Βουλευτές του ΣΥΡΙΖΑ- Ενωτικό Κοινωνικό Μέτωπο ότι οι καταστροφικές αλλαγές στην εργατική νομοθεσία επέβαλαν καθεστώς ζούγκλας για τους εργαζόμενους. 
Η κατάργηση του Οργανισμού Εργατικής Κατοικίας και του Οργανισμού Εργατικής Εστίας ήταν ένα βήμα πιο πέρα για την καταβαράθρωση του βιοτικού επιπέδου των εργαζομένων, οι οποίοι σήμερα χρειάζονται περισσότερο από ποτέ τις κοινωνικές παροχές που οι ίδιοι πλήρωναν από την τσέπη τους όλα αυτά τα χρόνια. 
Η κατάργηση του Οργανισμού Εργατικής Εστίας ήταν, όμως, κι ένα πολύ ισχυρό πλήγμα για τους μικρομεσαίους επιχειρηματίες οι οποίοι εξίσου με τους εργαζόμενους έχουν πληγεί από την καταστροφική μνημονιακή πολιτική. 
Μικρομεσαίοι επιχειρηματίες με τουριστικά καταλύματα, τουριστικά πρακτορεία, βιβλιοπωλεία, θέατρα στήριζαν σε μεγάλο βαθμό το βασικό εισόδημά τους στα προγράμματα του Οργανισμού Εργατικής Εστίας. 
Κυρίες και κύριοι Βουλευτές, έχω μπροστά μου την έκθεση της ΕΛΣΤΑΤ του 2013, η οποία αναφέρει ότι εκτός από συρρίκνωση του εισοδήματος, μόνο τον τελευταίο χρόνο, μειώθηκαν κατά 10,2% οι κοινωνικές παροχές που εισπράττουν τα νοικοκυριά. Η φτώχεια εκτινάχθηκε, με το 22,9% του κόσμου να ζει κάτω από το όριο της φτώχειας και το 28,4% να τα φέρνει δύσκολα βόλτα. 
Θα μπορούσα να διαβάσω και τις εκτιμήσεις για τους αστέγους, οι οποίοι ξεπερνούν τις είκοσι χιλιάδες με αυξητικό ρυθμό 25%. Πρόκειται για άστεγους που, σύμφωνα με έρευνες των οργανώσεων για τους αστέγους, σε ποσοστό 64,8% βρέθηκαν στο δρόμο μετά το 2010. Είναι άστεγοι που πριν ήταν εργαζόμενοι. 
Τα μνημόνια και οι εφαρμοστικοί νόμοι, κύριε Υπουργέ, όταν μεταφράζονται σε καθημερινότητα βγάζουν πολύ επώδυνα νούμερα. 
Δεν θα συνεχίσω, όμως, με τους αριθμούς. Θα συνεχίσω με την έκθεση του Γενικού Λογιστηρίου του Κράτους, στην οποία όλοι με το δικό τους τρόπο αναφέρθηκαν –και ο κύριος Υπουργός- κι η οποία λέει για την πρόταση νόμου του ΣΥΡΙZA: «Από τις προτεινόμενες διατάξεις δεν προκαλούνται άμεσα οικονομικά αποτελέσματα σε βάρος του κρατικού προϋπολογισμού. Ωστόσο, επέρχονται κάποιες επιπτώσεις». 
Η τρικομματική Κυβέρνηση, όμως, επιμένει –όπως και η προηγούμενη κυβέρνηση του κ. Παπαδήμου- ότι η ισοπέδωση των εργασιακών σχέσεων, η κατάργηση του κατώτατου μισθού, η κατάργηση του ΟΕΚ και του ΟΕΕ ήταν αναγκαία για το δημόσιο συμφέρον. Με την «καραμέλα» περί ανταγωνιστικότητας συρρίκνωσε το εργασιακό κόστος, τόσο το μισθολογικό όσο και το μη μισθολογικό, συρρίκνωσε το βιοτικό επίπεδο των εργαζομένων και των μικρομεσαίων σε επίπεδο εξαθλίωσης. 
Το όφελος για τα κρατικά έσοδα από αυτές τις ρυθμίσεις είναι μηδέν. Ουδέποτε το αρνήθηκε η Κυβέρνηση. Αυτό συμπεραίνεται κι από την έκθεση του Γενικού Λογιστηρίου του Κράτους. Το όφελος για την ανεργία αποδεικνύεται από την πορεία της που είναι συνεχώς εφιαλτικά αυξητική. 
Το κόστος για τους εργαζόμενους είναι τεράστιο. Τότε πού έγκειται η αναγκαιότητα των ρυθμίσεων για το δημόσιο συμφέρον, κύριε Υπουργέ; Θα σας θυμίσω κάποια περιστατικά. 
Η κυβέρνηση Παπαδήμου αποφάσισε εντελώς πραξικοπηματικά  με πράξη Υπουργικού Συμβουλίου το Φλεβάρη του 2012 να διαγράψει μονοκοντυλιά το εργατικό δίκαιο της χώρας και με υπουργική απόφαση τους Οργανισμούς Εργατικής Εστίας και Εργατικής Κατοικίας. 
Θα σας θυμίσω ότι την επίσκεψη της Τρόικας το Δεκέμβριο του 2011 υποδέχθηκε ομοβροντία δηλώσεων κυβερνητικών στελεχών για τη δήθεν αναγκαία αύξηση της ανταγωνιστικότητας της χώρας, ομοβροντία ρεπορτάζ που έλεγαν ότι η τρόικα ζητάει αιματηρές περικοπές σε μισθούς αλλά η Κυβέρνηση –δήθεν- αγωνιζόταν να ισοσταθμίσει τις περικοπές με περικοπές του μη μισθολογικού κόστους. 
Μετά την πανωλεθρία που σφραγίστηκε με τις υπογραφές του κ. Βενιζέλου και του κ. Σαμαρά στην πράξη του Υπουργικού Συμβουλίου στις 28 Φεβρουαρίου η Κυβέρνηση πανηγύριζε ότι έσωσε –δήθεν- τον δέκατο τρίτο και τον δέκατο τέταρτο μισθό. 
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού)
Θα ήθελα λίγο την ανοχή σας, κύριε Πρόεδρε. 
Μια μέρα μετά υπογράφηκε και η κατάργηση του ΟΕΚ και του ΟΕΕ. 
Θα μου επιτρέψετε τώρα να σας διαβάσω μέρος της δήλωσης που έκανε ο τότε Υφυπουργός Εργασίας ο συνάδελφος Γιάννης Κουτσούκος, στις 9 Φλεβάρη, υποβάλλοντας την παραίτησή του. 
Λέει ο συνάδελφος Γιάννης Κουτσούκος, τότε Υφυπουργός: «Επιβεβαιώνονται οι αρχικοί μας φόβοι για τις βαθύτερες επιδιώξεις και τους στόχους του Διεθνούς Νομισματικού Ταμείου, το οποίο δεν είναι μόνο δέσμιο των ιδεοληψιών του αλλά είναι φανερό ότι εξυπηρετεί και συγκεκριμένα συμφέροντα, αφού αγνοεί τις αρνητικές επιπτώσεις των μέτρων στα δημόσια οικονομικά και στην ύφεση». 
Τρεις μήνες μετά, στις 5 Μαΐου, η ίδια η Εκπρόσωπος Τύπου του ΠΑΣΟΚ κ. Γεννηματά κάνει την ακόλουθη δήλωση, μετά από έναν καυγά του κ. Βενιζέλου με τον Πρόεδρο του ΣΕΒ τον κ. Δασκαλόπουλο: «Ο Πρόεδρος του ΠΑΣΟΚ κ. Ευάγγελος Βενιζέλος έχει δηλώσει δημόσια ότι η σκληρή θέση της τρόικας, σχετικά με τις συλλογικές συμβάσεις και τον κατώτατο μισθό διαμορφώθηκε και υπό την πίεση ελληνικών εργοδοτικών και επιχειρηματικών κύκλων που με τη βοήθεια των νομικών τους συμβούλων πίεζαν προς την κατεύθυνση αυτή με συναντήσεις και επαφές που είχαν απευθείας με την Τρόικα». 
Τον Απρίλιο του 2012 ο κ. Όλι Ρεν σε ερώτηση του Ευρωβουλευτή του ΣΥΡΙΖΑ Νίκου Χουντή είχε απαντήσει για τον ΟΕΚ: «Ήταν επιλογή της ελληνικής Κυβέρνησης η οριστική κατάργηση του ΟΕΚ». Τι και ποιον εξυπηρετούσαν τελικά αυτές οι ρυθμίσεις; 
Αυτό το αποκάλυψε ο κ. Βενιζέλος καρφώνοντας επί της ουσίας τον κ. Δασκαλόπουλο για τις μυστικές συνεννοήσεις που προηγήθηκαν μεταξύ Κυβέρνησης Παπαδήπου - ΣΕΒ και τρόικας. 
Καρφώνει, βέβαια, το συνομιλητή του ο κ. Βενιζέλος και εκθέτει τόσο την κυβέρνηση Παπαδήμου όσο και τους Αρχηγούς των κομμάτων που τη στήριζαν. Την Κυβέρνηση καρφώνει και ο κ. Ρεν.
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού) 
Τελειώνω, κύριε Πρόεδρε.
Το δημόσιο συμφέρον που επικαλείται και αυτή η τρικομματική Κυβέρνηση, λοιπόν, έχει ονοματεπώνυμο. Κι αυτό λέγεται «ΣΕΒ». 
Κυρίες και κύριοι Βουλευτές, ο ΣΥΡΙΖΑ δεν σας ζητάει να ταχθείτε με το πρόγραμμά του, αλλά με τη δική σας συνείδηση. Σας καλούμε να στηρίξετε την πρότασή μας για ψήφιση της πρότασης νόμου που καταθέσαμε και συζητούμε. Βεβαίως, απευθύνομαι στην Ολομέλεια της Βουλής και, δυστυχώς, μόνο τρεις συνάδελφοι είναι εδώ από τα άλλα κόμματα εκτός του ΣΥΡΙΖΑ. Εμείς ζητάμε και επιμένουμε ότι θα πρέπει να υπερψηφιστεί, παρά τα όσα λέει ο κύριος Υπουργός, η πρόταση νόμου που καταθέσαμε και η οποία είναι και πολύ πίσω από αυτά που θα όφειλε να κάνει το ελληνικό Κοινοβούλιο για το πραγματικό δημόσιο συμφέρον, το συμφέρον των εργαζομένων, των μικρομεσαίων, της νεολαίας και όχι του ΣΕΒ.
Σας ευχαριστώ.
(Χειροκροτήματα από την πτέρυγα του ΣΥΡΙΖΑ-ΕΚΜ)</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Εμείς ευχαριστούμε, κυρία Αμμανατίδου.
Το λόγο έχει η κ. Αγαθοπούλου.</ChairmanSpeech>
<Speech><Parlmember>ΕΙΡΗΝΗ-ΕΛΕΝΗ ΑΓΑΘΟΠΟΥΛΟΥ</Parlmember>: Ευχαριστώ, κύριε Πρόεδρε.
Θα ξεκινήσω την ομιλία μου, αν και εδώ και λίγη ώρα είμαστε στην Αίθουσα χωρίς κάποιον Υπουργό στα έδρανα. Ελπίζω να γυρίσει σύντομα ο κύριος Υπουργός.
Ερχόμαστε να συζητήσουμε σήμερα την πρόταση του ΣΥΡΙΖΑ για επανασύσταση δύο πολύ σημαντικών οργανισμών λίγους μήνες μετά την οριστική κατάργησή τους από την τρικομματική Κυβέρνηση. Είναι σχήμα πολύ οξύμωρο, όπως είπε και ο κύριος Υπουργός, που δείχνει, πράγματι, έλλειψη σοβαρότητας, αλλά από κυβερνητικής πλευράς, αφού σε μία σοβαρή χώρα, με σοβαρή Κυβέρνηση, ένα τέτοιο σχέδιο νόμου, που είναι αλήθεια ότι είχε κατατεθεί πολύ νωρίτερα, θα συζητιόταν πριν κλείσουν οριστικά οι δύο οργανισμοί.
Παρ’ όλα αυτά, ακόμη και τώρα, υπάρχουν κάποια ζητήματα που χρήζουν απαντήσεων, που οφείλει να δώσει η Κυβέρνηση και ο Υπουργός Εργασίας σε χιλιάδες πολίτες και που μέχρι σήμερα δεν έχει δώσει. 
Τα ερωτήματα αυτά έχουν να κάνουν με τον Οργανισμό Εργατικής Κατοικίας και αφορούν δικαιούχους κατοικιών που δεν έχουν πάρει ακόμη τα οριστικά συμβόλαια κυριότητας για τις κατοικίες τους, διότι εκκρεμεί η ολοκλήρωση του έργου ή διότι εκκρεμούν γραφειοκρατικές διαδικασίες, όπως η κοστολόγηση οικισμών ή η κλήρωση για τους δικαιούχους ή ακόμη και για κάποιους δικαιούχους, οι οποίοι ήταν σε διαδικασία δανειοδότησης μέσω τραπεζών.
Σ’ αυτούς τους ανθρώπους οφείλει η Κυβέρνηση μια απάντηση, που αποφεύγει επιμελώς να δώσει και την παρατείνει συνεχώς, μαζί με την αγωνία των εργαζομένων. 
Στις 21-12-2012 είχαμε κάνει ερώτηση προς τον Υπουργό Εργασίας, Κοινωνικής Ασφάλισης και Πρόνοιας για τις καθυστερήσεις στην αποπεράτωση των εργατικών κατοικιών Αξιούπολης Παιονίας. Μιλάμε για είκοσι πέντε διαμερίσματα για ισάριθμες οικογένειες, για τις οποίες έχει πραγματοποιηθεί η κλήρωση, αλλά εκκρεμεί ο έλεγχος των δικαιολογητικών και, φυσικά, εκκρεμεί το κυριότερο απ’ όλα, η αποπεράτωση του έργου.
Η απάντηση που δόθηκε από το Υπουργείο στις 29 Ιανουαρίου του 2013 αναφέρει ότι η Προσωρινή Ενιαία Διοικούσα Επιτροπή, η οποία ορίστηκε για να διεκπεραιώσει εκκρεμότητες των εν ενεργεία συμβάσεων του ΟΕΚ και είχε πάρει παράταση λειτουργίας μέχρι τις 28 Φεβρουαρίου του 2013, είχε στο αντικείμενό της και το έργο «Αξιούπολη 2» του Νομού Κιλκίς. 
Η 28η Φεβρουαρίου πέρασε και κανείς δεν έχει ενημερωθεί για την πορεία των εργατικών κατοικιών που βρίσκονται σε εκκρεμότητα, γιατί είναι εύκολο να λέμε γενικόλογα ότι έχει ολοκληρωθεί η πλειοψηφία των περιπτώσεων που εκκρεμούσαν, αλλά η πραγματικότητα δείχνει το αντίθετο.
Επίσης, στην εν λόγω απάντηση της ερώτησής μας αναφέρεται ότι με την υπ’ αριθμόν 25/16-7-2012 απόφαση της επιτροπής, χορηγήθηκε παράταση ολοκλήρωσης των εργασιών για τις συγκεκριμένες εργατικές κατοικίες μέχρι τις 3 Νοεμβρίου του 2012, ενώ εκκρεμούσε απόφαση για τον καθορισμό της τελικής προθεσμίας αποπεράτωσης του έργου. Ούτε, όμως, γι’ αυτό μέχρι σήμερα έχει υπάρξει κάποια ενημέρωση και δεν ξέρω εάν σήμερα ο κύριος Υπουργός,  ο οποίος δεν μας ακούει αυτήν την ώρα, έχει κάτι νεότερο να μας πει, αλλά επί του συγκεκριμένου και όχι γενικόλογα.
Είναι σε θέση η Κυβέρνηση να δώσει απαντήσεις στους δικαιούχους εργατικών κατοικιών ανά την Ελλάδα, οι οποίοι εν μέσω κοινωνικής αλλά και οικονομικής κρίσης συνεχίζουν να βρίσκονται σε αβεβαιότητα και να υποχρεούνται να πληρώνουν υψηλά ενοίκια σε σχέση με το εισόδημά τους, ενώ την ίδια στιγμή υπάρχουν σχεδόν έτοιμα κτήρια, τα οποία μένουν ανεκμετάλλευτα και ρημάζουν, διότι κανείς κρατικός μηχανισμός δεν ενδιαφέρεται για την αποπεράτωσή τους;
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού) 
Σύμφωνα με τα στοιχεία, τα οποία το Υπουργείο Εργασίας έδωσε τον περασμένο Ιανουάριο σε ερώτησή μας, εκκρεμούσαν, κύριε Υπουργέ, δεκαέξι εργολαβίες ανά την επικράτεια, που αφορούσαν περίπου χίλιες κατοικίες, δηλαδή χίλιες οικογένειες που έχουν πραγματική ανάγκη στέγασης. 
Επίσης, υπάρχουν ακόμη δεκαπέντε χιλιάδες εργατικές κατοικίες, που δεν έχουν κοστολογηθεί και για τις οποίες δεν υπάρχουν οριστικά παραχωρητήρια. Δύο μήνες μετά είναι διαφορετική η πραγματικότητα από αυτά τα στοιχεία;
Κρίνεται αναγκαίο, λοιπόν, σήμερα όσο ποτέ να μεριμνήσει με σοβαρότητα η πολιτεία για την ολοκλήρωση των διαδικασιών παραχώρησης των οικιών στους δικαιούχους το συντομότερο δυνατόν.
Θα παρακαλούσαμε, λοιπόν τον κύριο Υπουργό για μία απάντηση για το συγκεκριμένο θέμα, καθώς και για τη λειτουργία της εν λόγω επιτροπής, διότι η παράταση λειτουργίας της, με την ένταξή της στον ΟΑΕΔ, μοιάζει προσχηματική αφού δεν υπάρχει καμμία πρόοδος στα έργα μέχρι στιγμής.
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού)
Τελειώνω, κύριε Πρόεδρε.
Για του λόγου το αληθές, παρακαλώ να κατατεθεί στα Πρακτικά ομόφωνο αίτημα του δημοτικού συμβουλίου Παιονίας, με ημερομηνία 21 Μαρτίου του 2013, για την κατά απόλυτη προτεραιότητα συνέχιση των εργασιών ολοκλήρωσης, αποπεράτωσης και παράδοσης των εργατικών κατοικιών Αξιούπολης στους δικαιούχους, μαζί με κάποιες φωτογραφίες από τα κτήρια.
Η απόφαση αναφέρει, επίσης: «η ανάγκη αυτή σήμερα, λόγω της κακής οικονομικής συγκυρίας, είναι επιτακτικότερη, αν αναλογιστούμε ότι οι περισσότεροι δικαιούχοι των κατοικιών πλήττονται από την ανεργία, είναι ειδικών κατηγοριών, παραδείγματος χάριν πολύτεκνοι, και γενικά είναι καιρός πλέον η πολιτεία να σκύψει στα σοβαρότατα αυτά προβλήματα των κατοίκων της ακριτικής μας περιοχής, δίνοντας άμεση λύση».
(Στο σημείο αυτό η Βουλευτής κ. Ειρήνη-Ελένη Αγαθοπούλου καταθέτει για τα Πρακτικά τα προαναφερθέντα έγγραφα, τα οποία βρίσκονται στο αρχείο του Τμήματος Γραμματείας της Διεύθυνσης Στενογραφίας και  Πρακτικών της Βουλής)
Πολλά ακόμη τέτοια αιτήματα θα έπρεπε να έχει λάβει το Υπουργείο Εργασίας -αν δεν το έχει ήδη κάνει- και γι’ αυτόν το λόγο κρίνεται αναγκαίο να δώσει μια απάντηση τόσο συνολικά όσο και μεμονωμένα, για κάθε περίπτωση το συντομότερο δυνατόν και να αναλάβει φυσικά και την ευθύνη για την ολοκλήρωση όλων αυτών των έργων.
Ευχαριστώ.
(Χειροκροτήματα από την πτέρυγα του ΣΥΡΙΖΑ-ΕΚΜ)</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Κι εμείς ευχαριστούμε, κυρία Αγαθοπούλου.
Το λόγο έχει η κ. Φωτίου.</ChairmanSpeech>
<Speech><Parlmember>ΘΕΑΝΩ ΦΩΤΙΟΥ</Parlmember>: Κύριε Πρόεδρε, οι συνάδελφοι του ΣΥΡΙΖΑ έχουν ήδη αναπτύξει πολύ σημαντικές πλευρές της πρότασης νόμου που έχουμε καταθέσει. Θα αναφερθώ περισσότερο στο γιατί προτείνουμε την επαναλειτουργία του Οργανισμού Εργατικής Κατοικίας και γιατί πιστεύουμε εμείς ως ΣΥΡΙΖΑ, ότι αυτό το εργαλείο, ο Οργανισμός Εργατικής Κατοικίας, θα το χρησιμοποιήσουμε όταν έλθουμε στην Κυβέρνηση.
Τι έχει συμβεί; Ποια είναι η ιστορία του; Ο Οργανισμός Εργατικής Κατοικίας διαδέχθηκε τον Οργανισμό Στέγασης Προσφύγων, ο οποίος επιτέλεσε σημαντικό ρόλο μετά τη μεγάλη Μικρασιατική Καταστροφή. Στη συνέχεια, λοιπόν, αυτού ιδρύεται ο Οργανισμός Εργατικής Κατοικίας στη χώρα μας μέσα σε ασφυκτικά οικονομικά πλαίσια, γιατί, όπως γνωρίζετε καλώς, η χώρα μας δεν είχε πολιτική κοινωνικής κατοικίας, κάτι που είχαν όλες οι ευρωπαϊκές χώρες. Γιατί;
Διότι, αγαπητέ συνάδελφε του ΠΑΣΟΚ, που βλέπω ότι συμφωνείτε, καμμία από τις κυβερνήσεις, ούτε του  ΠΑΣΟΚ ούτε της Νέας Δημοκρατίας, θέλησε ποτέ να επιδοτήσει την κοινωνική κατοικία. Βρήκαν το κόλπο της εργατικής κατοικίας. Αυτός είναι θεσμός μοναδικός, γιατί οι ίδιοι οι εργαζόμενοι και οι εργοδότες χρηματοδοτούν τη μελλοντική κατοικία.
Αυτό, λοιπόν, είναι ένας θεσμός μοναδικός, πράγματι. Άφησε κενό το θέμα της κοινωνικής κατοικίας, δηλαδή των χαμηλών στρωμάτων. Τι έκανε ο ελληνικός λαός; Μικροαστικά και μεσοαστικά στρώματα κατάφεραν μόνοι τους να στεγαστούν.
Έτσι, βρεθήκαμε σήμερα, εκτός από την εργατική τάξη, εκτός από την εργατική κατοικία, όλοι οι άλλοι να έχουν ένα πολύ μεγάλο απόθεμα στέγης στην Ελλάδα. 
Αυτό που είναι πάρα πολύ ενδιαφέρον είναι ότι αυτός ο Οργανισμός Εργατικής Κατοικίας στα πρώτα βήματά του είχε μέσα στο στελεχικό του δυναμικό διάσημους Έλληνες αρχιτέκτονες. Οι εργατικές κατοικίες της Φιλαδέλφειας είναι σχεδιασμένες από τον Άρη Κωνσταντινίδη και σήμερα βρίσκονται στο απόθεμα του ευρωπαϊκού μοντερνισμού, δηλαδή κρίνονται διατηρητέες από τον Ευρωπαϊκό Οργανισμό Μοντέρνας Αρχιτεκτονικής. 
Έχουμε ανάγκη σήμερα από έναν τέτοιο φορέα; Τι έγινε μέσα σε ελάχιστο χρόνο, στο χρόνο του μνημονίου; Έγινε το εξής: Πρώτον, στη χώρα με το μεγαλύτερο αποθεματικό στέγης στην Ευρώπη, οι άστεγοι πληθαίνουν. Δεύτερον, ολοένα και περισσότεροι χάνουν τα σπίτια τους. Τρίτον, ολοένα και  μεγαλύτερα στρώματα κατοικούν σε επισφαλή ή και ακατάλληλη κατοικία. 
Ξαναρωτώ, λοιπόν: Έχουμε ανάγκη από έναν τέτοιο οργανισμό με αυτήν την εμπειρία σε αυτήν τη χώρα σήμερα; 
Εμείς λέμε ως ΣΥΡΙΖΑ ότι όχι μόνο τον έχουμε ανάγκη, αλλά θα διευρύνουμε και το ρόλο του. Θα τον διευρύνουμε με την έννοια του να συμπεριλάβει την κοινωνική κατοικία. Γιατί σήμερα πολύ περισσότερα στρώματα -και αυτά που θα βρούμε μπροστά μας εμείς ως κυβέρνηση του ΣΥΡΙΖΑ- θα έχουν ανάγκη κοινωνικής κατοικίας. Γιατί δυστυχώς, όπως ξέρετε και όπως περιέγραψα, πολλοί άνθρωποι χάνουν το σπίτι τους και μέχρι να φύγει αυτή η συγκλονιστική τρικομματική Κυβέρνηση θα χάσουν και άλλοι άνθρωποι τα σπίτια τους και θα βρεθούν να αυξάνονται οι αριθμοί των άστεγων και των νεόπτωχων. 
Επομένως, χρειαζόμαστε ένα τέτοιο μεγάλο και σοβαρό εργαλείο, για να αντιμετωπίσουμε αυτήν την ιστορία. 
Ποια είναι τα άμεσα προβλήματα στέγης που εσείς δημιουργήσατε και που εμείς πιστεύουμε ότι ένας αναβαθμισμένος Οργανισμός Εργατικής Κατοικίας και Κοινωνικής Κατοικίας σε συνεργασία με τους δήμους θα μπορούσε να αντιμετωπίσει; 
Ξέρετε ότι σήμερα υπάρχουν τα ευρωπαϊκά προγράμματα επιδότησης της στέγης. 
Κύριε Υπουργέ, το «Jessica» πού βρίσκεται; Ποιος τρώει αυτά τα λεφτά; Ποιος τα χρησιμοποιεί για τους άστεγους; Ξέρουμε πολύ καλά σήμερα ότι το Ταμείο Περιφερειακής Ανάπτυξης (ERDF) χρηματοδοτεί αυτές τις καταστάσεις. Πού βρίσκονται αυτά τα λεφτά, πέρα από τα λεφτά, τα δάνεια κ.λπ. των δικαιούχων της Εργατικής Κατοικίας, τα οποία οδεύουν ολοταχώς στη μαύρη τρύπα του χρέους;
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού)
Τελειώνω, κύριε Πρόεδρε. 
Εδώ αυτό συμβαίνει. Οι δικαιούχοι της Εργατικής Κατοικίας και τα λεφτά του ταμείου οδεύουν ολοταχώς προς τη μαύρη τρύπα του χρέους. 
Γι’ αυτό καταργήθηκε ο ΟΕΚ, όχι μόνο για το ΣΕΒ. Και για το ΣΕΒ, βεβαίως, ο οποίος απαλλάσσεται εφ’ όρου πια ζωής της υποχρέωσης να πληρώνει τα ποσοστά που πρέπει στο ταμείο. 
Κυρίως, όμως, αυτήν τη στιγμή γίνεται αυτή η καταλήστευση για δύο λόγους. Ο ένας είναι για να δοθούν αυτά τα χρήματα και των Ευρωπαϊκών Ταμείων πλέον στους επιτήδειους, στους «ημέτερους», οι οποίοι θα εκμεταλλευθούν την ανέχεια του ελληνικού λαού αυτήν τη στιγμή στο επίπεδο της στέγης. Ο δεύτερος λόγος, βεβαίως, όπως πολύ ωραία ανέπτυξε η σύντροφός μου κ. Αμμανατίδου, είναι η ιστορία με τα «δωράκια» προς το ΣΕΒ. 
Αυτά όλα, κύριε Πρόεδρε, εμείς θα τα καταργήσουμε. Θα καταργήσουμε το μνημόνιο. Μην έχετε καμμία αμφιβολία! Θα το ακυρώσουμε, έτσι ακριβώς όπως έχουμε υποσχεθεί στον ελληνικό λαό. Εμείς δεν είμαστε ίσα και όμοια με την τρικομματική, να λέμε και να ξελέμε. Αυτό που είπαμε αυτό θα κάνουμε και να το περιμένετε!
(Χειροκροτήματα από την πτέρυγα του ΣΥΡΙΖΑ-ΕΚΜ)</Speech>
 ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Ευχαριστούμε πολύ, κυρία Φωτίου. 
Το λόγο έχει η κ. Μαρία Μπόλαρη.</ChairmanSpeech> 
<Speech><Parlmember>ΜΑΡΙΑ ΜΠΟΛΑΡΗ</Parlmember>: Ευχαριστώ, κύριε Πρόεδρε και καλή επιτυχία στα νέα σας καθήκοντα!</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Σας ευχαριστώ πάρα πολύ.</ChairmanSpeech> 
<Speech><Parlmember>ΜΑΡΙΑ ΜΠΟΛΑΡΗ</Parlmember>: Θα ξεκινήσω και εγώ με τους τριάντα έναν εργάτες της γης της Μανωλάδας, που συνεχίζουν να βρίσκονται στο κέντρο υγείας, τραυματισμένοι από τις καραμπίνες επιστατών. Πραγματικά, δεν χρειάζεται απλώς να καταγγείλουμε το γεγονός. Χρειάζεται να παρθούν μέτρα. 
Όμως, μου έκανε εξαιρετική εντύπωση το γεγονός ότι κάποιοι ρώτησαν γιατί συνέβη αυτό. Το ρώτησε και ο κύριος Υφυπουργός, το ρώτησε και η κ. Βούλτεψη, η οποία δεν βρίσκεται τώρα εδώ. Νομίζω ότι η απάντηση είναι απλή: Εργάτες γης, απλήρωτοι που υπόκεινται σε άγρια εκμετάλλευση και επειδή είναι πιο ευάλωτοι λόγω του ότι είναι μετανάστες, έφαγαν εκτός από την «απληρωσιά» ή την απόλυση και τα σκάγια του εργοδότη. 
Αν θελήσουμε να μιλήσουμε σοβαρά για προβλήματα και για λύσεις, θα πρέπει να δούμε ποια είναι εκείνα τα μέτρα που πρέπει να πάρουμε για όσους θέλουν να μείνουν στη χώρα και να εργαστούν σε αυτήν. Θα πρέπει να τους δώσουμε άδειες παραμονής, θα πρέπει να τους δώσουμε τη δυνατότητα να εισφέρουν και αυτοί στα ασφαλιστικά ταμεία. 
Είναι έγκλημα ρατσιστικής βίας. Δεν είναι εδώ η ναζιστική Χρυσή Αυγή που κρύφτηκε πίσω από κάποιους γαιοκτήμονες, που όντως θησαυρίζουν στις πλάτες κυρίως μεταναστών. Είναι, όμως, έγκλημα ρατσιστικής βίας, που στη Μανωλάδα έγινε στο φως της ημέρας, ενώ στους δρόμους της Αθήνας γίνεται τη νύχτα από μαχαιροβγάλτες ρατσιστές. 
Συνάδελφοι, εγώ είμαι νέα Βουλευτής και μου έκανε εντύπωση η τοποθέτηση της Κοινοβουλευτικής Εκπροσώπου της κ. Βούλτεψη, η οποία αναφέρθηκε κυρίως στο τι είπε, πώς το υπογράμμισε, τι κόμμα έβαλε το τάδε στέλεχος, ο Πρόεδρος του ΣΥΡΙΖΑ, ο τάδε Κοινοβουλευτικός Εκπρόσωπος κ.λπ. Θα περίμενα η συζήτηση να γίνεται πιο σοβαρά και να γίνεται στην πρόταση νόμου που έφερε ο ίδιος ο ΣΥΡΙΖΑ, γιατί αλλιώς θα πρέπει να ρωτήσω και εγώ το κόμμα της Νέας Δημοκρατίας τι έλεγε ο κ. Σαμαράς για την κατάργηση του μνημονίου, τι έλεγε για τα χαράτσια, τι έλεγε για τον κατώτερο μισθό και έτσι, δεν θα πάμε και πολύ μακριά. 
Παρ’ όλα αυτά, θέλω να σεβαστώ το χρόνο γιατί έχει περάσει η ώρα. Αναφέρθηκαν συνάδελφοι-σύντροφοι του ΣΥΡΙΖΑ, αλλά και του Κομμουνιστικού Κόμματος Ελλάδας στα όσα έχουν συμβεί με την κατάργηση των συλλογικών συμβάσεων, με την κατάργηση της επεκτασιμότητας, με την κατάργηση της ευνοϊκότερης ρύθμισης. 
Η κατάσταση είναι φρικιαστική. Το 2012 μόνο το 55% των νέων προσλήψεων –όποιων έγιναν- είναι με κανονική σύμβαση εργασίας πλήρους απασχόλησης. Το 45% είναι μερικής απασχόλησης. Η εκ περιτροπής εργασία φθάνει στο 10%. Μιλάμε για τις προσλήψεις μόνο του 2012. 
Σήμερα, περισσότερο από ποτέ, θεωρούμε ότι η πρόταση νόμου του ΣΥΡΙΖΑ πρέπει να υπερψηφιστεί -αν γινόταν ψηφοφορία- γιατί αυτό που λέμε κατώτερος μισθός είναι ο βασικός, καθολικός μισθός, εφόσον έχουν παύσει όποιο μέτρο προστασίας μέσω των συλλογικών συμβάσεων.
Πραγματικά, μου έκανε εντύπωση το γεγονός ότι ιδιαίτερα πάλι συνάδελφοι που δεν είναι εδώ, της Δημοκρατικής Αριστεράς -που λέγονται και «Αριστερά»- κρύβονται πίσω από το 40, 46, διότι ναι μεν το PSI εκπληρώθηκε, ναι μεν η δανειακή σύμβαση εκπληρώθηκε, αλλά όσα λένε και οι συνάδελφοι του ΠΑΣΟΚ και της Δημοκρατικής Αριστεράς επιβεβαιώνουν αυτό που λέει η Αριστερά, ότι το PSI το πλήρωσαν οι εργαζόμενοι, οι συνταξιούχοι, τα ασφαλιστικά ταμεία. 
Η τελευταία παρατήρηση που θα ήθελα να κάνω είναι η εξής: Επειδή αναφερθήκατε σε δημοσιονομικό έλλειμμα, ξέρουμε καλά ότι αυτό πάντοτε το ταυτίζατε με τις κοινωνικές εισφορές, γιατί αυτό που ισχύει για τον κατώτερο μισθό στον ιδιωτικό τομέα και αυτό που θέλετε να επιβάλετε στο δημόσιο τομέα είναι αυτό που στην πραγματικότητα λέγεται εσωτερική υποτίμηση. Όταν και εφόσον ξεπεραστεί η καπιταλιστική κρίση που έφερε την ύφεση, κάποιοι επιχειρηματίες θα βρεθούν με εργαζόμενους που θα πληρώνονται με 300 ευρώ και δεν θα έχουν ούτε ασφάλιση. 
Για να το αποδείξω αυτό θα κάνω μία τελευταία παρατήρηση. Μέσα σε αυτήν την κρίση υπάρχουν πεντακόσιες κερδοφόρες εταιρείες, οι οποίες έκαναν διαχείριση τζίρου 26 δισεκατομμυρίων ευρώ. Άλλες αύξησαν τα κέρδη τους και άλλες ισοφάρισαν τις ζημιές του 2010. 
Ξέρετε ποιες προηγούνται; Αυτές των τροφίμων και των σούπερ μάρκετ, εκεί όπου ανθεί η μερική απασχόληση, οι απλήρωτες υπερωρίες. Αυτό το αναφέρω για να καταλάβετε ακριβώς τι σημαίνει κατώτερος μισθός, πόσο δικαιολογείτε την έννοια της επιχειρηματικότητας, της εκμετάλλευσης και της εσωτερικής υποτίμησης και πόσο τελικά κρύβεστε πίσω από την κρίση και το χρέος το οποίο οι εργαζόμενοι δεν δημιούργησαν, για να τους καταδικάσετε στην απίστευτη εκμετάλλευση.
Ευχαριστώ.
(Χειροκροτήματα από την πτέρυγα του ΣΥΡΙΖΑ-ΕΚΜ)</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Ευχαριστούμε πολύ, κυρία Μπόλαρη. Εκτός από νέα συνάδελφος, είστε και νέος άνθρωπος και χαίρομαι που έχετε και γλώσσα που δεν είναι ξύλινη, είτε συμφωνεί είτε διαφωνεί κάποιος μαζί σας.</ChairmanSpeech>
<Speech><Parlmember>ΜΑΡΙΑ ΜΠΟΛΑΡΗ</Parlmember>: Είμαι πενήντα χρονών, κύριε Πρόεδρε.</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Εγώ ως φαρμακοποιός θεωρώ ότι δεν σας φαίνεται καθόλου, κυρία συνάδελφε.</ChairmanSpeech>
<Speech><Parlmember>ΜΑΡΙΑ ΜΠΟΛΑΡΗ</Parlmember>: Ευχαριστώ πολύ.</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Ο κ. Γιοβανόπουλος έχει το λόγο.</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΓΙΟΒΑΝΟΠΟΥΛΟΣ</Parlmember>: Ευχαριστώ, πολύ, κύριε Πρόεδρε.
Τι να σας πω, κύριε Μητρόπουλε; Συζητάμε μία πρόταση νόμου, η οποία πάλι περιγράφει τα αυτονόητα. Έρχεται μία Κυβέρνηση, η οποία μας θεωρεί απλό ντεκόρ. Θεωρεί ότι καλώς βρισκόμαστε, καλώς υπηρετείται έτσι, νομίζει, η δημοκρατία, αλλά μόλις ακούστηκε μία διαφορετική ιδέα από τον κ. Μαριά, ο οποίος είχε μία έμπνευση και είπε «να βγούμε έξω στον κόσμο», σηκώθηκε η Κοινοβουλευτική Εκπρόσωπος του ΠΑΣΟΚ και είπε «είναι αμαύρωση του Κοινοβουλίου». 
Αυτό είναι αμαύρωση του Κοινοβουλίου; Οι πράξεις νομοθετικού περιεχομένου δεν είναι αμαύρωση του Κοινοβουλίου; Αυτές οι αθλιότητες που βλέπουμε στις ψηφοφορίες, όταν ο Πρωθυπουργός δεν ψηφίζει σε όλες τις κάλπες, δεν είναι αμαύρωση του Κοινοβουλίου;
 Το ότι πάει ένα οργανωμένο σύστημα και λεηλατεί τα αποθεματικά των εργαζομένων είναι κάτι που χωράει στο μυαλό πολιτισμένου ανθρώπου; Το ότι ο Οργανισμός Εργατικής Κατοικίας είχε 700 εκατομμύρια ευρώ αποθεματικό και ανοίγουν μία μέρα τον κουμπαρά και βρίσκουν 200 εκατομμύρια ευρώ και στο τέλος χάνουν και όλο τον κουμπαρά, χάνουν και την περιουσία την ακίνητη, χάνουν και όλα τα δικαιώματα, τι είναι; Περιμένει ο κόσμος. 
Ξέρετε, είμαι από εκείνη τη γενιά όπου θυμάμαι ότι ήμουνα σε ένα κινηματογράφο στη Βέροια, μαζί με την οικογένειά μου και περιμέναμε την κλήρωση, αλλά δεν έτυχε να πέσει σε εμάς το σπίτι τότε. Αλλά παρ’ όλα αυτά, εκατοντάδες χιλιάδες οικογένειες δικαιώθηκαν και πήρανε ένα σπίτι και ζήσανε. 
Εγώ είμαι έτοιμος να διακόψω την ομιλία μου εάν δώσετε μία εξήγηση που να στέκει σε ηθικό επίπεδο ή σε οποιοδήποτε επίπεδο γιατί διαλύσατε τον Οργανισμό Εργατικής Κατοικίας. Εάν δώσετε μία εξήγηση, που να μπορεί να την αντιληφθεί ένας μέσος νους, εγώ θα είμαι μαζί σας και από αύριο θα έρχομαι να σας υπηρετώ, όπου θέλετε, στο Υπουργείο Εργασίας. Να δώσετε μία εξήγηση γιατί θα μπορούσε, άραγε, μία Κυβέρνηση να πάει και να κλέψει τα λεφτά. Γιατί είναι ποινικό αδίκημα, όπως και να το δεις. Βέβαια, πάσχετε από δαλτωνισμό. Έχετε ένα θέμα. Γαλάζια και πράσινα έχουν γίνει ένα πράγμα. Είναι ένα ιατρικό φαινόμενο, το οποίο θα το παρατηρήσει κάποια στιγμή και ο ιστορικός του μέλλοντος. Αυτό, όμως, δεν είναι το ζητούμενο.
 Το ζητούμενο είναι ότι σήμερα βοά το παγκόσμιο ίντερνετ. Βγήκαν και διάφορες αφίσες για τις φράουλες της Μανωλάδας. Αλίμονο στην περιοχή, βέβαια, η οποία καταδυσφημείται. Όμως από ποιον καταδυσφημείται; Ποιος ήταν ο ρατσισμός; Ποιος όπλισε το χέρι αυτού του επιστάτη; Δεν έχω δει τη δικογραφία ακόμα, αλλά αναρωτιέμαι αν είχαν αλυσίδες, άραγε, αυτοί οι Πακιστανοί, οι πρώην κάτοικοι του Μπανγκλαντές. 
Εσείς ως Υπουργός Εργασίας πώς το νιώθετε; Τι θα πείτε στο ελληνικό Κοινοβούλιο; Τι θα πείτε σε αυτόν τον κόσμο, στον κόσμο των Αθηνών, που κάποτε ο Περικλής τους έδινε τα θεωρικά, για να παρακολουθούν κάποια έργα;  Γιατί ο πολιτισμός σημαίνει ότι παράγεται, παρακολουθείται και αναδεικνύει μορφές. Τα έδινε ο Περικλής τα θεωρικά, τα έδινε ο Οργανισμός Εργατικής Κατοικίας. Τα καταργήσατε τα θεωρικά. Καταργήσατε τον Οργανισμό Εργατικής Κατοικίας. Δεν μπορεί πια κάποιος να πάρει εισιτήριο και να πάει να δει μία ταινία.
Όλο αυτό σας κάνει να μας υποχρεώνετε να είμαστε συνεχώς μέσα στο Κοινοβούλιο, για να είμαστε το ντεκόρ σας όταν θα παίρνετε τις αποφάσεις σας. Και έρχεται σήμερα με όλο εκείνο το ωραίο ύφος ο Πρόεδρος της ΔΕΗ και μας λέει «πρέπει να αγοράσουμε μαζούτ» και φέρνει έναν λογαριασμό και λέει «θα αγοράζουμε μαζούτ για να παράγουμε ενέργεια». Εμείς εδώ στην Ελλάδα με τον καταπληκτικότερο ήλιο, εμείς θα παράγουμε ξανά ενέργεια, γιατί δεν υπάρχει τρόπος, γιατί και τα φωτοβολταϊκά τα ρημάξατε και αυτά. Προλάβατε έναν ολοκαίνουργιο θεσμό και τον ρημάξατε και αυτόν. Δεν αφήσατε τίποτα όρθιο.
 Αυτά ήθελα να πω, κύριε Μητρόπουλε. Αναφέρατε ένα νούμερο, τα 750 ευρώ. Ξενίζονται οι άνθρωποι της συγκυβέρνησης γιατί λέει είναι πολλά τα 750 ευρώ. Είναι πολλά τα 750 ευρώ; Έγινε καμμία αναλογιστική μελέτη; Διαβάσατε την έκθεση του Γενικού Λογιστηρίου του Κράτους; Είχατε τη στοιχειώδη πολιτική τσίπα; 
Να σας υπενθυμίσω ότι έρχεται Πάσχα. Υπάρχει ένα εγκώμιο στην Ακολουθία του Επιταφίου που λέει «ώσπερ πελεκάν». Ο καλός, λοιπόν, πατέρας έρχεται η ώρα που για να διαφυλάξει τα παιδιά του, τρυπάει το στήθος του για να τους δώσει αίμα, να τους σώσει από τα φίδια, να τους σώσει από αυτούς που έρχονται να ληστέψουν την οικογένειά του, να ταΐσει τα παιδιά του. Έτσι μπορεί να πολιτεύεται κανείς σωστά, ως καλός πατέρας. 
«Ώσπερ πελεκάν» λοιπόν και καλό θα είναι να θυμηθείτε κάτι από την κλασική παιδεία για να δείτε ότι δεν πολιτεύεστε σωστά. Αυτήν την πατρίδα πρέπει να τη δείτε σαν να ήταν όλοι παιδιά μας και να μην τους παίρνετε και το σπίτι.
Ευχαριστώ.
(Χειροκροτήματα από την πτέρυγα των Ανεξάρτητων Ελλήνων)</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Εμείς ευχαριστούμε, κύριε Γιοβανόπουλε.
Ο κατάλογος των ομιλητών θα κλείσει με τον κ. Σταθά. Μετά θα δώσω το λόγο για τρία λεπτά, όπως μου ζήτησαν, στον κ. Μαριά και στον κ. Κατσώτη.</ChairmanSpeech>
<Speech><Parlmember>ΑΛΕΞΙΟΣ ΜΗΤΡΟΠΟΥΛΟΣ</Parlmember>: Κύριε Πρόεδρε, τέσσερις είμαστε, τρία λεπτά για τον καθέναν. 
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Οι εισηγητές έχουν δικαίωμα να ξαναμιλήσουν.</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Εγώ δεν είπα το αντίθετο και ούτε πρόκειται να διαφωνήσω σε κάτι που είναι ορθόν. Είπα ευελπιστώντας ότι ο χρόνος θα είναι…</ChairmanSpeech> 
<Speech><Parlmember>ΚΩΝΣΤΑΝΤΙΝΟΣ ΓΙΟΒΑΝΟΠΟΥΛΟΣ</Parlmember>: Οι πρώτοι που εγκατέλειψαν την Αίθουσα θα πάρουν όλο το χρόνο και εμείς θα υποστούμε όλα τα δεινά;</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Δεν είπαμε κάτι, κύριε Γιοβανόπουλε, ούτε σας στέρησε κανένας το λόγο. 
Κύριε Σταθά, συγγνώμη που σας διέκοψα.</ChairmanSpeech>
<Speech><Parlmember>ΙΩΑΝΝΗΣ ΣΤΑΘΑΣ</Parlmember>: Κύριε Πρόεδρε, καλή επιτυχία στα καθήκοντά σας.
Αγαπητοί συνάδελφοι, έχουμε ένα τραγικό γεγονός, που έγινε σήμερα στον Πύργο, στη Μανωλάδα. Τέτοιο τραγικό γεγονός δεν είναι η πρώτη φορά που συμβαίνει τα τελευταία χρόνια. Το έχουμε ξαναδεί να συμβαίνει στο παρελθόν, να στοιβάζονται όλοι οι εργαζόμενοι, με μισθούς πείνας και όχι μόνο σε αυτήν την περιοχή, αλλά και σε άλλες περιοχές της Ελλάδας. Αποκορύφωμα είναι τα τρία τελευταία χρόνια όπου η Ελλάδα και οι εργάτες ανεξαρτήτως εθνικότητας, να έχουν γίνει μία Μανωλάδα. Με το μισθό των 400 ευρώ που παίρνει ο ανειδίκευτος εργάτης δεν μπορεί πια να επιβιώσει, δεν μπορεί πια να ζήσει αξιοπρεπώς. 
Οι εργαζόμενοι σε όλη την επικράτεια αυτήν τη στιγμή –όσοι έχουν απομείνει και εργάζονται- εργάζονται στην κυριολεξία με μισθούς πείνας. Τα 750 ευρώ αυτήν τη στιγμή, με τα χαράτσια τα οποία έχουν μπει και με όλα αυτά τα οποία θα πρέπει πληρώσουν οι Έλληνες πολίτες, είναι πάρα πολύ λίγα, δεν φτάνουν, είναι ελάχιστα. Ακόμα και αν αυτό το σχέδιο νόμου ψηφιστεί, πάλι είναι ελάχιστο γι’ αυτό που περνάει ο τόπος μας και ο λαός. 
Λυπάμαι πάρα πολύ, γιατί πριν από τρία χρόνια, όταν ήρθε το μνημόνιο είπαν ότι έφταιγαν οι δημόσιοι υπάλληλοι και ότι ο ιδιωτικός τομέας είναι αυτός ο οποίος παράγει, δίνει ώθηση στην οικονομία -έλεγαν και ισχύει κιόλας- και ότι δεν πρέπει να τον πειράξουμε. Όμως όχι μόνο τον πειράξανε, αλλά κατήργησαν τα πάντα. Δεν υπάρχουν πια συλλογικές συμβάσεις, έχουμε πάει στην κυριολεξία στις ατομικές συμβάσεις. Είμαστε όπως στη Μανωλάδα. Σε λίγο θα πηγαίνουν να πληρωθούν και θα τους πυροβολούν. Τι μου θυμίζει αυτό ιστορικά; Ήταν στην εποχή των τσιφλικάδων, στην εποχή που στο Κιλελέρ με τον Αντύπα έκαναν τα ίδια και σκότωναν τότε τους αγρότες. Το ίδιο πράγμα επαναλαμβάνεται μετά από εκατό χρόνια. Σε αυτό φταίμε όλοι.</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Κύριε Σταθά, δεν σας διακόπτω αλλά μην αδικούμε όλους τους ανθρώπους….</ChairmanSpeech>
<Speech><Parlmember>ΙΩΑΝΝΗΣ ΣΤΑΘΑΣ</Parlmember>: Σε αυτό φταίμε όλοι.</Speech> 
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Σας βοηθάω. Επιτρέψτε μου. Δεν αφορά όλους, όμως.</ChairmanSpeech> 
<Speech><Parlmember>ΙΩΑΝΝΗΣ ΣΤΑΘΑΣ</Parlmember>: Σ’ αυτό, κύριε Πρόεδρε, φταίμε όλοι, ανεξαρτήτως. Ο καθένας έχει την πορεία του και τους αγώνες του που έχει συμβάλλει. Έχουμε καταφέρει, λοιπόν, να έχουμε αυτά τα φαινόμενα, τα οποία είναι πραγματικότητα. Συμβαίνουν στη χώρα μας. Έχουν ξανασυμβεί στο παρελθόν. Η χώρα μας πάει εκατό χρόνια πίσω. 
Πριν δύο μέρες πήρε μια απόφαση η Κυβέρνηση για την άρση της μονιμότητας επί της ουσίας, για τις απολύσεις στο δημόσιο που γίνονται. Είναι πάλι μια απόφαση που μας πηγαίνει εκατό χρόνια πίσω, στην Πλατεία Κλαυθμώνος. Το 1911 έφερε ο Ελευθέριος Βενιζέλος τη μονιμότητα για να μην αλλάζουν οι κυβερνήσεις και βάζουν τους δικούς τους. Όλα αυτά τα πληρώνουν οι αδύναμοι, τα πληρώνουν οι εργάτες, οι αγρότες, αυτοί που δεν έχουν αυτό που λέμε «μπάρμπα στην Κορώνη». 
Υπάρχει όμως ελπίδα. Είμαστε ένας περήφανος λαός. Οι εργάτες και οι αγρότες έχουν καταφέρει όλα αυτά που ανέφερα. Με αγώνες κατέκτησαν αυτά που σήμερα χάνουμε. Είμαι σίγουρος ότι αυτό θα ξαναγίνει. Ανεξάρτητα ποιος θα είναι κυβέρνηση, ο λαός είναι αυτός που θα κερδίσει στο τέλος, αυτός που θα κερδίσει την αξιοπρέπεια και τα δικαιώματά του. 
Αυτήν τη στιγμή είμαι Βουλευτής του ελληνικού Κοινοβουλίου, αλλά πάνω απ’ όλα είμαι εργάτης και με αυτόν τον τρόπο μιλάω εδώ. Έχω την τύχη να έχω αυτήν τη στιγμή πέντε χιλιάδες ένσημα βαρέα ανθυγιεινά. Ξέρω τι σημαίνει να βλέπεις τον εργάτη δίπλα σου να σκοτώνεται στο χώρο εργασίας. Από ένα τυχαίο γεγονός δεν είμαι νεκρός σε εργατικό ατύχημα. 
Σέβομαι όλους τους επαγγελματίες, όποια δουλειά και αν κάνουν, αλλά σίγουρα οι εργάτες είναι αυτοί που δουλεύουν. Σέβονται τον ιδρώτα τους, εκτιμούν, σηκώνονται το πρωί ή το βράδυ να πάνε για δουλειά και πρέπει να ανταμειφθούν για να ζήσουν αξιοπρεπώς. Είναι άνθρωποι περήφανοι, αξιοπρεπείς. Δεν μπορούμε να τους καταδικάζουμε και να τους πυροβολούμε, ανεξάρτητα ποιας εθνικότητας είναι. Είναι άνθρωποι που έχουν μεγαλύτερη αξιοπρέπεια από κάποιους χαρτογιακάδες. 
Αυτή η Κυβέρνηση και εμείς ως Κοινοβούλιο, πρέπει να εξασφαλίσουμε σε αυτούς τους ανθρώπους την περηφάνια τους. Λέω και πάλι ότι τα 750 ευρώ με τις σημερινές συνθήκες είναι ψίχουλα στην κυριολεξία. 
Πρέπει, λοιπόν, άμεσα να επαναφέρουμε την αξιοπρέπεια, την αξιοπρεπή διαβίωση του ελληνικού λαού, των εργατών, των αγροτών. Αυτήν τη στιγμή και οι αγρότες, με τις συνθήκες που έχουν διαμορφωθεί, δεν μπορούν να σπείρουν τα χωράφια τους και με τις τιμές που υπάρχουν δεν μπορούν ούτε αυτοί να ζήσουν. 
Αυτό που θέλω να πω στην Κυβέρνηση είναι ότι τουλάχιστον πρέπει να μπει η πρόταση σε ψήφιση και να μην βρίσκουμε προφάσεις με το άρθρο 73, γιατί και τα άρθρα 21, 22 και 23 του Συντάγματος έχουν καταργηθεί στην πράξη. Άρα, μην βάζουμε ως πρόσχημα το Σύνταγμα για να μην φέρουμε σε ψήφιση αυτό το νομοσχέδιο. Πρέπει να ψηφιστεί. Ξαναλέω ότι είναι μια «ασπιρίνη» μπροστά στα προβλήματα που υπάρχουν στην ελληνική κοινωνία. 
Καλόν αγώνα στους Έλληνες!
(Χειροκροτήματα από την πτέρυγα του ΣΥΡΙΖΑ-ΕΚΜ)</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Ευχαριστούμε, κύριε Σταθά. 
Το λόγο έχει ο κ. Στρατούλης.</ChairmanSpeech> 
<Speech><Parlmember>ΔΗΜΗΤΡΙΟΣ ΣΤΡΑΤΟΥΛΗΣ</Parlmember>: Ευχαριστώ, κύριε Πρόεδρε.
Στα τρία λεπτά του χρόνου μου θα ήθελα να κάνω κάποιες επισημάνσεις. Η πρώτη επισήμανση είναι γι’ αυτό που ακούστηκε από την Κοινοβουλευτική Εκπρόσωπο της Νέας Δημοκρατίας και την Κοινοβουλευτική Εκπρόσωπο του ΠΑΣΟΚ ότι η πρόταση νόμου του ΣΥΡΙΖΑ γίνεται κυρίως για επικοινωνιακούς λόγους. Δεν έχει κανένα αντίκρισμα, γιατί έχει αλλάξει ο τρόπος υπολογισμού του κατώτερου μισθού, διότι πια ο ΟΕΚ και ο Οργανισμός Εργατικής Εστίας έχουν ενταχθεί στον ΟΑΕΔ και διάφορα τέτοιου τύπου επιχειρήματα. 
Εμείς, κύριε Πρόεδρε και κύριε Υπουργέ, την πρόταση νόμου που κάνουμε για την αποκατάσταση των κατώτερων μισθών, των συλλογικών συμβάσεων εργασίας, αλλά και των κοινωνικών πολιτικών μέσω του Οργανισμού Εργατικής Κατοικίας και Εργατικής Εστίας, την κάνουμε για λόγους ουσίας, για λόγους επιβίωσης του ελληνικού λαού. 
Ζούμε σε μια Ελλάδα που έχει ενάμισι εκατομμύριο ανέργους, που το 60% όσων εργάζονται αμείβεται με βάση ατομικές συμβάσεις εργασίας και με μειωμένους μισθούς, σύμφωνα με τις εκτιμήσεις του Σώματος Επιθεωρητών Εργασίας, από 15% έως και 50%. 
Η αποκατάσταση του κατώτερου μισθού, η αποκατάσταση των συλλογικών συμβάσεων εργασίας και των κοινωνικών πολιτικών είναι και ζήτημα αποκατάστασης της κοινωνικής δικαιοσύνης, κυρίως απέναντι στα λαϊκά στρώματα που σήμερα υποφέρουν και βασανίζονται από τις κατεδαφιστικές πολιτικές του μνημονίου. 
Είναι ζήτημα δημοκρατίας, όπως είπα και πριν, διότι αν δεν υπάρχουν συλλογικές συμβάσεις εργασίας, αν δεν υπάρχει εργατικό συνδικαλιστικό κίνημα, δεν υπάρχει δημοκρατία σε αυτόν τον τόπο, ο οποίος γέννησε τη δημοκρατία. Είναι και ζήτημα προϋπόθεσης ανάταξης της οικονομίας μας και της ανάπτυξης της χώρας, διότι με εργάτες και εργαζόμενους χωρίς λεφτά θα υπάρχουν και μαγαζιά και επιχειρήσεις χωρίς δουλειά. Η ενίσχυση της αγοραστικής δύναμης των εργαζομένων και του λαού είναι προϋπόθεση ενίσχυσης της ζήτησης και εφαρμογής αναπτυξιακών πολιτικών και διεξόδου από την κρίση. 
Είπατε, κύριε Υπουργέ, ότι καθορίστηκε από την 1η Απριλίου νέος τρόπος υπολογισμού του κατώτερου μισθού. Θα λένε μεταξύ τους οι κοινωνικοί φορείς και στο τέλος θα αποφασίζει ο Υπουργός κατά βούληση. Αυτό όμως αμφισβητείται όχι μόνο από το ΣΥΡΙΖΑ ή και από άλλα κόμματα της Αντιπολίτευσης και της Αριστεράς. 
Σήμερα πληροφορήθηκα ότι πριν από λίγο η Γενική Συνομοσπονδία Εργατών Ελλάδας έστειλε εξώδικο στις εργοδοτικές οργανώσεις και ζητάει να καθίσουν στο τραπέζι των διαπραγματεύσεων -επειδή λήγει κατά τη ΓΣΕΕ στις 15 Μαΐου η μετενέργεια της Εθνικής Γενικής Συλλογικής Σύμβασης- να συζητήσουν για τη νέα Εθνική Γενική Συλλογική Σύμβαση Εργασίας. 
Ο καθένας -και εγώ προσωπικά και ο ΣΥΡΙΖΑ- μπορεί να έχει τις εκτιμήσεις που έχει για τις ευθύνες της ηγεσίας της πλειοψηφίας της ΓΣΕΕ, που φτάσαμε εδώ που φτάσαμε. Στην ουσία όμως με αυτή την κίνηση αμφισβητείται όλο αυτό το θεσμικό πλαίσιο που εσείς έχετε δρομολογήσει. 
Επίσης, διάβασα όχι μια έκθεση του ΣΥΡΙΖΑ ή άλλου κόμματος της Αντιπολίτευσης ή του Ινστιτούτου Εργασίας ή της ΓΣΕΕ αλλά διάβασα έκθεση της ΟΚΕ, της Οικονομικής και Κοινωνικής Επιτροπής. Ανεξάρτητα ποια εκτίμηση έχει ο καθένας από εμάς εδώ για το λεγόμενο κοινωνικό εταιρισμό ή όχι, η ίδια η ΟΚΕ -στην οποία συμμετέχουν μέσα και εκπρόσωποι των εργοδοτικών φορέων, κυρίως η ΕΣΕΕ και η ΓΣΕΒΕΕ, που έχουν θέσει την επαναφορά του κατώτερου μισθού, γιατί το θεωρούν όρο ύπαρξης και των ίδιων να υπάρχει αγοραστική δύναμη των εργαζομένων, ώστε να επιβιώσουν οι επιχειρήσεις- με πόρισμά της και γνωμοδότησή της ζητά την αποκατάσταση της Εθνικής Γενικής Συλλογικής Σύμβασης Εργασίας και του κατώτερου μισθού διότι θεωρεί ότι έχει διαρραγεί –με τη δική της φρασεολογία μιλάω- η κοινωνική συνοχή και ότι οδηγούνται σε φτωχοποίηση ευρύτερα στρώματα του λαού. Ακόμα και η ΟΚΕ σάς λέει ότι η πολιτική σας της κατάργησης του κατώτερου μισθού και των συλλογικών συμβάσεων εργασίας είναι αντικοινωνική.
Μπήκαν πολλά ερωτήματα. Εγώ το λέω για να γίνει κτήμα των πάντων και κυρίως της Κυβέρνησης, αλλά να διευκρινιστεί και στον ελληνικό λαό. Η κυβέρνηση της Αριστεράς, στην οποία θα συμμετέχει ο ΣΥΡΙΖΑ και τα μνημόνια της καταστροφής θα ακυρώσει και τους επαχθείς όρους των δανειακών συμβάσεων θα καταγγείλει και το μεγαλύτερο μέρος του χρέους θα διεκδικήσει με κάθε τρόπο να διαγραφεί. Τελεία και παύλα. 
Επίσης, εφόσον έρθει η κυβέρνηση της Αριστεράς, στην οποία θα συμμετέχει ο ΣΥΡΙΖΑ και τον κατώτερο μισθό θα αποκαταστήσει και τις συλλογικές συμβάσεις, όπως επίσης τους κοινωνικούς οργανισμούς και τις κοινωνικές πολιτικές του ΟΕΚ και της Εργατικής Εστίας. Θα αποκαταστήσει και τους μισθούς σταδιακά μέσω της αποκατάστασης των συλλογικών συμβάσεων εργασίας και της δυνατότητας των εργαζομένων και των συνδικάτων τους, μέσα από την ταξική κοινωνική πάλη και διεκδίκηση, να ξαναπάρουν πίσω όσα τους αφαιρέσατε -οι μνημονιακές κυβερνήσεις- σε εισοδήματα, σε εργασιακές σχέσεις και μισθούς τα τρία χρόνια του μνημονίου.
Ευχαριστώ πολύ, κύριε Πρόεδρε.
(Χειροκροτήματα από την πτέρυγα του ΣΥΡΙΖΑ-ΕΚΜ)</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Ευχαριστούμε πολύ. 
Το λόγο έχει ο κ. Μαριάς.
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Κύριε Πρόεδρε, να καταδικάσουμε και εμείς με τη σειρά μας τα θλιβερά επεισόδια στη Μανωλάδα και την επίθεση που έγινε στους εργαζόμενους στην περιοχή αυτή και κυρίως το γεγονός ότι έμειναν απλήρωτοι για ένα μεγάλο χρονικό διάστημα, ότι δεν είχαν κάλυψη ούτε από τις υπηρεσίες του κράτους και βεβαίως ότι στο τέλος τους επιτέθηκαν.
Η συζήτηση, έτσι όπως εξελίσσεται, επιβεβαιώνει αυτά που είπα και στην πρωτολογία μου. Είναι παρά πολύ απλό το θέμα. 
Πώς λειτουργούμε πλέον ως Κοινοβούλιο; Η ίδια η λειτουργία της Κυβέρνησης ουσιαστικά έχει δημιουργήσει ένα έντονο αντικοινοβουλευτικό κλίμα στον ίδιο το λαό. Όχι μόνο η ουσία των μέτρων, τα οποία παίρνονται, που είναι αντιλαϊκά, που χτυπάνε το κοινωνικό κράτος, που είναι μέτρα κατάργησης σημαντικών κοινωνικών οργανισμών, αλλά και η ίδια η διαδικασία, ο τρόπος διεξαγωγής του παιγνιδιού, όπου δεν τηρούνται οι όροι, αποδεικνύουν πλέον ότι η στήριξη της Κοινοβουλευτικής Δημοκρατίας είναι πρώτα απ’ όλα, η καταγγελία όλων αυτών των αντικοινοβουλευτικών φαινομένων και κυρίως, η προσφυγή στον ίδιο το λαό, η προσφυγή στις μορφές της άμεσης δημοκρατίας, προκειμένου να στηρίξει και την ίδια την Κοινοβουλευτική Δημοκρατία.
Η πρόταση που έκανα ήταν πάρα πολύ απλή. Όσοι Βουλευτές νομίζουν του αντιμνημονιακού πατριωτικού δημοκρατικού τόξου ότι θέλουν να ακούσουν την πρότασή μου πρέπει να κάνουν το εξής: 
Στα τέλη Μαΐου που είναι και η επέτειος των Πλατειών να αποχωρίσουμε από τη Βουλή –δεν είπα να παραιτηθούμε, αλλά να αποχωρήσουμε- βεβαίως να μην έχουμε το βουλευτικό μισθό και τις όποιες παροχές έχουν οι Βουλευτές και να πάμε στις πλατείες μαζί με τον ελληνικό λαό. Από εκεί να δώσουμε τη μάχη απέναντι στη τρόικα και στα μνημόνια. Να ασκούμε τα δικαιώματα –όποια δικαιώματα μας δίνει το Σύνταγμα και οι νόμοι- που έχει ο Έλληνας Βουλευτής εκτός του ελληνικού Κοινοβουλίου.
Θεωρώ ότι εδώ σε αυτήν την Αίθουσα, με αυτό τον συσχετισμό δύναμης και κυρίως, με τον τρόπο λειτουργίας των μνημονίων και της τρόικας, δεν μπορεί να προσφερθεί ένα έργο σημαντικό για τον ίδιο τον ελληνικό λαό. 
Γι’ αυτό το λόγο, θα υπάρξει κι επιστολή δική μου προς τους συναδέλφους, που θα προσδιορίζει και την ημέρα κατά την οποία πρέπει να αποχωρήσουμε από το ελληνικό Κοινοβούλιο. Να ασκήσουμε τα δικαιώματά μας μαζί με τον ελληνικό λαό, για να στηρίξουμε τη δημοκρατία, να στηρίξουμε τον αγώνα που πρέπει να κάνουμε και να πετάξουμε την τρόικα έξω από την πατρίδα μας.</ChairmanSpeech> 
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Το λόγο έχει ο κ. Κουτσούκος.</ChairmanSpeech>
<Speech><Parlmember>ΓΙΑΝΝΗΣ ΚΟΥΤΣΟΥΚΟΣ</Parlmember>: Ευχαριστώ, κύριε Πρόεδρε.
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Μισό λεπτό παρακαλώ, κύριε Πρόεδρε. Μία διευκρίνιση, επειδή τέθηκε ένα θέμα από την κ. Χριστοφιλοπούλου. 
Εξήγησα από την αρχή της ομιλίας μου…</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Με τη άδεια του κ. Κουτσούκου.</ChairmanSpeech>
<Speech><Parlmember>ΝΙΚΟΛΑΟΣ ΠΑΝΑΓΙΩΤΟΠΟΥΛΟΣ</Parlmember> (Υφυπουργός Εργασίας, Κοινωνικής Ασφάλισης και Πρόνοιας):  Πώς παίρνετε το λόγο; Έτσι;</Speech> 
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Κύριε Μαριά, έχω δώσει το λόγο στον κ. Κουτσούκο.
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Εντάξει, με συγχωρείτε, εγώ για διευκόλυνση το έκανα. Πάντως, αφού ψάξατε τον Κανονισμό, θα δείτε ότι έχω δικαίωμα να δευτερολογήσω;</ChairmanSpeech>
<Speech><Parlmember>ΝΙΚΟΛΑΟΣ ΠΑΝΑΓΙΩΤΟΠΟΥΛΟΣ</Parlmember> (Υφυπουργός Εργασίας, Κοινωνικής Ασφάλισης και Πρόνοιας):  Εσείς τον επικαλείστε όποτε θέλετε τον Κανονισμό και όποτε θέλετε τηρείτε τον Κανονισμό.
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Έψαχνε ολόκληρος Υπουργός να δει αν έχει δικαίωμα δευτερολογίας. Θα έπρεπε να ντρέπεστε.</Speech>
<Speech><Parlmember>ΝΙΚΟΛΑΟΣ ΠΑΝΑΓΙΩΤΟΠΟΥΛΟΣ</Parlmember> (Υφυπουργός Εργασίας, Κοινωνικής Ασφάλισης και Πρόνοιας):  Αφαιρέστε του το λόγο.</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Κύριε Μαριά, καθίστε κάτω, σας παρακαλώ.
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Είναι κατάντια για Υπουργό…</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Κύριε Μαριά, σας παρακαλώ! Δεν υπάρχει κανένας λόγος τώρα να χαλάσουμε τη συνεδρίαση. 
Κύριε Παναγιωτόπουλε, σας παρακαλώ μην απαντάτε.
Το λόγο έχει ο κ. Κουτσούκος.
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Έψαχνε να δει αν έχω δικαίωμα δευτερολογίας.</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Που ξέρετε τι έκανε ο κ. Παναγιωτόπουλος; Είναι δυνατόν;</ChairmanSpeech>
<Speech><Parlmember>ΓΙΑΝΝΗΣ ΚΟΥΤΣΟΥΚΟΣ</Parlmember>: Κύριε Μαριά, μέχρι να αποφασίσετε να φύγετε από αυτήν την Αίθουσα, τουλάχιστον μην μας εμποδίζετε να μιλάμε.
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Εντάξει.</Speech>
<Speech><Parlmember>ΓΙΑΝΝΗΣ ΚΟΥΤΣΟΥΚΟΣ</Parlmember>: Ευχαριστώ πολύ. 
Για πολύ λίγο, κύριε Πρόεδρε, να πω τα εξής: Τράβηξε η συζήτηση. Εγώ έμεινα για λόγους κοινοβουλευτικής τάξης και από σεβασμό στους συναδέλφους. Θέλω να μείνω στο περιεχόμενο της συζήτησης και να μην επεκταθώ σε ζητήματα που πιστεύω ότι θίγουν και σε εκφράσεις που ακούστηκαν εδώ πολύ βαριές ότι «Η Βουλή αυτή είναι για τα μπάζα» και άλλες τέτοιες απόψεις. 
Σε ό,τι αφορά τις συμβάσεις, αναφέρθηκα στην πρωτολογία μου και θέλω και δύο λόγια να πω και στη δευτερολογία μου. Παρά το πλήγμα που έχει δεχθεί το Εργατικό Συλλογικό Δίκαιο -και οφείλουμε όλοι να αναλάβουμε την ευθύνη να το αποκαταστήσουμε με τον τρόπο που ο καθένας το εννοεί- το εναπομείναν πλαίσιο μας δίνει τη δυνατότητα να υποστηρίξουμε πρωτοβουλίες για να ξαναπάρουν στα χέρια τους ζητήματα που τους αφορούν και μέσω της Εθνικής Γενικής Συλλογικής Σύμβασης Εργασίας -που άκουσα από τον συνάδελφο ότι πήρε πρωτοβουλία η ΓΣΕΕ- και μέσω των κλαδικών συμβάσεων και μέσω των επιχειρησιακών, χωρίς να φοβόμαστε.
Σε ό,τι αφορά το ζήτημα του Οργανισμού Εργατικής Κατοικίας, νομίζω ότι υπάρχει περιεχόμενο και βοηθάει η σημερινή συζήτηση –και αυτή που έγινε και την προηγούμενη εβδομάδα- για να δούμε τα κενά που υπάρχουν από την πρωτοβουλία που πήρε η Κυβέρνηση να εντάξει δραστηριότητες στον ΟΑΕΔ, ως μία λύση ανάγκης. Εγώ ανέφερα συγκεκριμένα ζητήματα που πρέπει να αντιμετωπιστούν και θα επιμείνω στη πορεία σε αυτό.
Θα κλείσω με το εξής, για να μην σας βασανίζω κι εγώ. Κατ’ αρχάς, η μεγάλη πλειοψηφία, αν όχι ομόφωνα, καταδικάζει αυτά που έγιναν στη Μανωλάδα και για τα οποία μίλησα παίρνοντας το λόγο. Εκείνο όμως που με ικανοποιεί είναι το γεγονός ότι άκουσα πολλούς συναδέλφους να συμφωνούν με την άποψη που διατύπωσα ότι δεν φτάνει να καταγγέλλουμε, αλλά πρέπει να ψάξουμε να βρούμε και λύσεις. 
Εγώ κατέθεσα ένα πλαίσιο και θέλω να σας πω, αγαπητοί συνάδελφοι, ότι θα επιχειρήσω να το φέρω και στη Βουλή. Νομίζω ότι μπορούμε και πρέπει να συνεργαστούμε για να δώσουμε τη δυνατότητα να έχουμε νόμιμη απασχόληση με έσοδα στα ασφαλιστικά ταμεία. Να μη δημιουργούμε ζητήματα που έχουν να κάνουν με δικαιώματα παράνομων μεταναστών. Να δίνουμε βάση σε αυτά που έχουν να κάνουν με την απασχόληση και την κατοχύρωση του δικαιώματος στην αμοιβή και στην ασφάλιση. Ταυτόχρονα, να διευκολύνουμε την αγροτική μας παραγωγή, αντί να τη δυσφημούμε, όπως έγινε με το συγκεκριμένο περιστατικό. Θα επανέλθουμε, λοιπόν. 
Σας ευχαριστώ πολύ.</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Κι εμείς ευχαριστούμε.
Το λόγο έχει ο κ. Κατσώτης.</ChairmanSpeech>
<Speech><Parlmember>ΧΡΗΣΤΟΣ ΚΑΤΣΩΤΗΣ</Parlmember>: Ευχαριστώ, κύριε Πρόεδρε.
Νομίζω ότι δεν χρειάζονται αυταπάτες και από τη συζήτηση διαπιστώνεται ότι οι εργαζόμενοι και ο λαός πρέπει να πάρουν την υπόθεση της ζωής τους στα χέρια τους, για να μην τους σκοτώνουν οι τσιφλικάδες, οι βιομήχανοι, οι ξενοδόχοι και οι εφοπλιστές, για να μην πεινούν, να μην κρυώνουν, για να έχουν την υγεία και να μορφώνουν τα παιδιά τους.
Ας σκεφτούν οι εργαζόμενοι τι λέτε: Ο μικτός μισθός των 751 ευρώ καταστρέφει τη χώρα. Αυτό είπε κι εδώ η εκπρόσωπος του ΠΑΣΟΚ. Τα 586 ευρώ πάλι τα θεωρείτε πολλά. Πού θα πάτε τον κατώτατο μισθό; Σε τι ύψος δεν κινδυνεύει η χώρα; Δεν κινδυνεύει σε αυτό το ύψος όσο δεν κινδυνεύουν τα συμφέροντα των μονοπωλίων και των πολυεθνικών.
Απαιτούν κατάργηση των συλλογικών συμβάσεων και το νομοθετείτε. Δημιουργείτε τα σύγχρονα σκλαβοπάζαρα με ατομικές συμβάσεις εργασίας. Τι λέτε; «Πεινάς; Δεν έχεις να βάλεις τίποτα στο τσουκάλι; Δέκα ευρώ μεροκάματο; Με ατομική σύμβαση εργασίας να είναι σύννομο». Η «COSCO», η Μανωλάδα είναι τα πρότυπα που δημιουργείτε.
Ο ενιαίος οργανωμένος αγώνας με αμφισβήτηση της εξουσίας τους μπορεί να κατακτήσει, όπως λένε, και τον κατώτατο μισθό και τις συλλογικές συμβάσεις, την κατοικία και άλλα. Η 1η Μάη για εμάς χρειάζεται να πάει ένα βήμα μπροστά αυτόν τον αγώνα της εργατικής τάξης με την πανεργατική απεργία. 
Όσο για τα δημιουργήματα του Μεταξά, να πούμε ότι το ΚΚΕ έδωσε χιλιάδες νεκρούς για το δίκαιο του λαού. Αντιμετώπισε παλικαρίσια τον φασισμό που είναι η άλλη έκφανση του καπιταλισμού. Πρωτοστάτησε στον αγώνα ενάντια στο ναζισμό. Συνέβαλε με πολλές θυσίες στο τσάκισμά του, παρά το ότι ο Μεταξάς τους παρέδωσε στους ναζί και τους πήγαινε στα διάφορα στρατόπεδα του Άουσβιτς. 
Στάθηκε απέναντι στη χούντα που ήταν κι αυτή έκφραση του καπιταλισμού με εξορίες, με βασανιστήρια και άλλα. Διεξάγει από την ίδρυσή του σκληρό αγώνα, αδιάλλακτο για το κοινωνικό σύστημα των πολλών, της πλειοψηφίας του λαού, το σοσιαλισμό και όχι το κοινωνικό σύστημα των λίγων, των καπιταλιστών, των δυναστών του λαού.
Είναι μπροστά, πρωτοστατεί στους αγώνες της εργατικής τάξης και περιφρουρεί τους αγώνες του. Δεν επέτρεψε και δεν θα επιτρέψει τις προβοκάτσιες που επιχειρήσατε και επιχείρησε η Χρυσή Αυγή εδώ στο Σύνταγμα. Δεν τους πέρασε. Μας χτυπήσανε, αλλά τους το ανταποδώσαμε. 
Δεν θα επιτρέψουμε, λοιπόν, τέτοιες προβοκάτσιες. Είσαστε πολύ καιρό μόνοι σας και δεν μπήκατε μέσα και μας λέτε τώρα ότι περιφρουρούσαμε τη Βουλή. Περιφρουρούσαμε την οργάνωσή μας, τον κόσμο μας, την απεργία μας που όταν η απεργία ερχόταν στο Σύνταγμα, η Χρυσή Αυγή μπροστά με όλους τους μηχανισμούς χτύπαγε τους αγώνες.
Η κρίση επηρέασε το κόμμα μας. Βεβαίως, υπήρξαν απολύσεις. Κάθε απόλυση είναι εφιαλτική, είναι εφιάλτης. Δεν κάνει, όμως, το κόμμα μας απόλυση για να κερδίσει. Το κόμμα μας αγωνίζεται για την προστασία των οικογενειών των εργαζόμενων. Στο κόμμα μας έχουμε άλλη λειτουργία. Κανείς δεν μπαίνει για να λύσει το πρόβλημα της δουλειάς, αλλά για να αγωνιστεί για τη δουλειά για όλους, για τη ζωή που δικαιούνται όλοι.
Φέρατε εδώ πληροφορίες για τα ρούβλια, για επιχειρήσεις και άλλα από την ΚΥΠ, από την CIA. Είναι οι ίδιες με αυτές που έλεγαν ότι ο Χαρίλαος έχει καράβια, ότι έχουμε τον «ΓΕΡΜΑΝΟ» και άλλα τέτοια, για να χτυπήσουν το ΚΚΕ.
Εμάς μας χρηματοδοτεί η εργατική τάξη από το υστέρημά της. Εμείς ποτέ δεν κρύψαμε το σκοπό μας, ότι είναι η συγκέντρωση δυνάμεων για την αλλαγή τάξης στην εξουσία, να έρθουν οι πολλοί, οι δημιουργοί του πλούτου, οι εργάτες, οι εργάτριες και οι σύμμαχοί τους να πάρουν στα χέρια τους όλα τα μέσα παραγωγής από τα παράσιτα, τους καπιταλιστές και να αξιοποιήσουν κάθε παραγωγική δυνατότητα, να σχεδιάσουν τις ανάγκες του λαού σε πανεθνικό επίπεδο, για να ικανοποιούνται.
Ποτέ δεν κρύψαμε τη στρατηγική μας, το στρατηγικό μας στόχο, που είναι η σοσιαλιστική κοινωνία. Για εμάς, η εργατική τάξη είναι ενιαία και ενιαία χρειάζεται να αγωνιστεί, ανεξαρτήτως χρώματος και θρησκείας, για την απελευθέρωσή της. Ο στόχος, όμως, αυτός θα χανόταν, θα τον προδίδαμε, αν πηγαίναμε με το ΣΥΡΙΖΑ και την Κυβέρνηση που θα διαχειρίζονταν τις ανάγκες του καπιταλισμού, αυτής της βαρβαρότητας.
Ναι, κύριε Μητρόπουλε, ένα ΚΚΕ που θα άφηνε στην άκρη το στόχο της απελευθέρωσης της εργατικής τάξης, που θα συνεργαζόταν μαζί σας για να υπερασπίσουμε ίσως με άλλο μείγμα τους βιομήχανους, τους τραπεζίτες, τους ξενοδόχους, δεν το χρειάζονται οι εργαζόμενοι, δεν χρειάζονται ένα τέτοιο κόμμα. Θα συνεχίσουμε αδιάλλακτοι στον αγώνα για την απελευθέρωση της τάξης μας.</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Ευχαριστούμε πολύ, κύριε Κατσώτη.
Κύριε Παναγιώταρε, ζητήσατε το λόγο;</ChairmanSpeech>
<Speech><Parlmember>ΗΛΙΑΣ ΠΑΝΑΓΙΩΤΑΡΟΣ</Parlmember>: Για τη δευτερολογία μου, κύριε Πρόεδρε.</Speech>
<Speech><Parlmember>ΑΛΕΞΙΟΣ ΜΗΤΡΟΠΟΥΛΟΣ</Parlmember>: Και μετά θα ήθελα εγώ το λόγο, κύριε Πρόεδρε.</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Εννοείται ότι με εσάς θα κλείσουμε.</ChairmanSpeech>
<Speech><Parlmember>ΑΛΕΞΙΟΣ ΜΗΤΡΟΠΟΥΛΟΣ</Parlmember>: Σας ευχαριστώ πάρα πολύ, κύριε Πρόεδρε.</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Το δικαιούστε.
Ορίστε, έχετε το λόγο, κύριε Παναγιώταρε.</ChairmanSpeech>
<Speech><Parlmember>ΗΛΙΑΣ ΠΑΝΑΓΙΩΤΑΡΟΣ</Parlmember>: Ευχαριστώ, κύριε Πρόεδρε.
Βλέπουμε ότι πονάει πολύ την Αριστερά το γεγονός ότι η Χρυσή Αυγή ανεβαίνει, ότι έχει μπει και έχει εισβάλει στα μέχρι χθες «λημέρια» τους -εντός εισαγωγικών η λέξη γιατί δεν ήταν ποτέ στην πραγματικότητα λημέρια τους. Ο κομμουνισμός και ο καπιταλισμός είναι οι δύο όψεις του ιδίου νομίσματος, διεθνιστικά και τα δύο. Πολύ εύκολα μπορούμε να κάνουμε κάποιους παραλληλισμούς και να δούμε όλοι αυτοί, είτε είναι Έλληνες είτε είναι της τρόικας, είτε παλαιότερα ήταν Αρχηγοί κρατών, πού ήταν όταν ήταν νέοι και πού βρέθηκαν μετά.
Να ξεκινήσουμε από τον κ. Στουρνάρα, που ήταν μέλος της ΚΝΕ; Να ξεκινήσουμε από δεκάδες στελέχη, τα οποία έχουν φορέσει τα κοστούμια και τις γραβάτες και ενώ ήταν φανατικοί αριστεροί με τα αμπέχονα, τα ταγάρια και το «ΡΙΖΟΣΠΑΣΤΗ» παραμάσχαλα και την ΚΝΕ-«ΟΔΗΓΗΤΗ», τώρα παίρνουν αποφάσεις και διαλύουν τον ελληνικό λαό; Να ξεκινήσουμε από τα μεγάλα αφεντικά που λέτε, όπως τον κ. Μπόμπολα που αναφέρετε συνεχώς;</Speech>
<Speech><Parlmember>ΜΑΡΙΑ ΜΠΟΛΑΡΗ</Parlmember>: Ξεκινήστε με τους ταγματασφαλίτες.</Speech>
<Speech><Parlmember>ΗΛΙΑΣ ΠΑΝΑΓΙΩΤΑΡΟΣ</Parlmember>: Ο ιδιοκτήτης του «ΕΘΝΟΥΣ» είναι, του μεγαλύτερου εχθρού της Χρυσής Αυγής.</Speech>
<Speech><Parlmember>ΧΡΗΣΤΟΣ ΚΑΤΣΩΤΗΣ</Parlmember>: Βγάλτε την κουκούλα.</Speech>
<Speech><Parlmember>ΗΛΙΑΣ ΠΑΝΑΓΙΩΤΑΡΟΣ</Parlmember>: Την κουκούλα; Κουκούλες φοράνε οι δικοί σας. Εμείς ποτέ δεν είχαμε καμμία κουκούλα. Με ονοματεπώνυμο, στα ίσια και σταράτα. Και όταν ο απλός κόσμος ερχόταν χωρίς κομματικές σημαίες στο Σύνταγμα για να διαμαρτυρηθεί, εσείς με τα όργανά σας και με τις κομματικές σας σημαίες τους διώχνατε όλους και υπηρετούσατε πιστά το σύστημα και όλους αυτούς που επέβαλαν και επιβάλλουν αυτά τα αντιλαϊκά μέτρα.
Τέτοιοι ήσασταν πάντοτε, τέτοιοι είσαστε, γι’ αυτό και μένετε μόνοι σας. Σας ενοχλεί πολύ το γεγονός ότι οι άνθρωποι που κάποτε σας στήριζαν, γιατί τους πουλούσατε φούμαρα, έρχονται στις τάξεις μας.
Ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού προηγουμένως ξεναγήθηκαν στην έκθεση της αίθουσας «ΕΛΕΥΘΕΡΙΟΣ ΒΕΝΙΖΕΛΟΣ» και ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, τριάντα έξι μαθητές και μαθήτριες και τρεις εκπαιδευτικοί από το 4ο Γυμνάσιο Νεάπολης Θεσσαλονίκης.
Καλώς ήρθατε!
(Χειροκροτήματα απ’ όλες τις πτέρυγες της Βουλής)
Κύριε Μητρόπουλε, έχετε το λόγο.</ChairmanSpeech>
<Speech><Parlmember>ΑΛΕΞΙΟΣ ΜΗΤΡΟΠΟΥΛΟΣ</Parlmember>: Ευχαριστώ, κύριε Πρόεδρε.
Κύριοι συνάδελφοι, ο κατώτατος μισθός στην Ελλάδα είχε προγραφεί, δηλαδή, είχε καταργηθεί με το πρώτο μνημόνιο. Παρείχετο τότε η δυνατότητα με το ν. 3845 παράγραφος 7, οι όροι των ομοιοεπαγγελματικών, επιχειρησιακών και κλαδικών συμβάσεων να μπορούν να αποκλίνουν έναντι των αντιστοίχων όρων των Εθνικών Γενικών Συλλογικών Συμβάσεων Εργασίας. Τελείωσε η υπόθεση. Είχε προγραφεί με τη συμφωνία Παπανδρέου με την Τρόικα, με το πρώτο μνημόνιο.
Με το δεύτερο μνημόνιο επιτάθηκε αυτό το γεγονός, δηλαδή αυτό που σας ανέγνωσα, κύριε Πρόεδρε. Όχι μόνο 586 ευρώ είχε θεσπίσει, αλλά και 300 ευρώ και 200 ευρώ και 100 ευρώ. Έλεγε ότι μπορούν να αποκλίνουν οι όροι των ομοιοεπαγγελματικών και άλλων συμβάσεων. Πόσο; Μπορεί και να μηδενιστούν, κατά μία εκδοχή.
Ήρθε το δεύτερο μνημόνιο -στον κατώτατο μισθό πάλι είμαι, κύριε Υπουργέ, είναι η σελίδα 713, την οποία επικαλέστηκε ο υπεύθυνός μας επί της εργατικής πολιτικής κ. Στρατούλης, ο ν. 4046- και λέει ότι τα μέτρα αυτά για τον κατώτατο μπορούν να μειώσουν την απόκλιση στο επίπεδο του κατώτατου σε σχέση με τους ανταγωνιστές μας. Διαβάζω: Πορτογαλία, Κεντρική και Ανατολική Ευρώπη.
Πριν επτά μήνες ενθυμείστε και εσείς, ότι είχε αναπτυχθεί μία φιλολογία, την οποία είχε διασπείρει ο ένας εκ των τριών της τρόικας, για μισθούς Κροατίας-Σλοβακίας. Εκεί, οι μισθοί είναι 300 ευρώ, ενώ της Βουλγαρίας και της Ρουμανίας είναι 150 ευρώ.
Όμως, ήρθατε και δυστυχώς, φοβούμαι και για τη συνδικαλιστική ηγεσία και τα αριστερά κόμματα, διότι διαβάζω σε ιστορικά έντυπα «Προτάσεις για τη νέα Γενική Συλλογική Σύμβαση Εργασίας».
Διαβάζω και για τους μαχητές του Κομμουνιστικού Κόμματος την εξής φράση -επειδή ανεφέρθη ότι η ΓΣΕΕ σας κοινοποίησε σχέδιο Συλλογικής Σύμβασης Εργασίας- από το τρίτο μνημόνιο, αγαπητέ κύριε Κατσώτη: «Οι Εθνικές Γενικές Συλλογικές Συμβάσεις Εργασίας καθορίζουν τους ελαχίστους μη μισθολογικούς όρους εργασίας». Τι να συζητήσετε; Της έχετε στερήσει το δικαίωμα να παζαρεύει, να συζητά το επίπεδο του κατώτατου μισθού, το ορίσατε με την ΠΥΣ, που ζητάμε την κατάργηση.
Κάνατε, όμως, και το χειρότερο: «Κουρέψατε» και τον κατώτατο. Έχω δικό σας σχέδιο και θέλω να μου απαντήσετε. Για τα νέα παλικάρια δεν υπάρχουν 586 ευρώ, αλλά 510,095 ευρώ, ουσιαστικά 510 ευρώ. Όταν κλείσει την τριετία, λέει το έγγραφο του Υπουργείου σας, το νέο παλικάρι –αγόρι– κορίτσι  πρέπει να πάρει 562 ευρώ από 510 ευρώ. Θα πάρει 562 ευρώ ή θα παγώσει στα 510 ευρώ μέχρι η ανεργία να γίνει 10%; Συγκαταβαίνετε και συμφωνείτε. Το 586 ευρώ του ενήλικα, του μετά τα είκοσι πέντε, θα πρέπει να γίνει 644, 069 ευρώ στην πρώτη τριετία.
Σας ερωτώ να μου απαντήσετε: Θα πάρει, κλείνοντας την τριετία 586 ευρώ πάλι ή θα πάρει 644 ευρώ την πρώτη τριετία; Συμπληρώνοντας τα έξι, σας ξαναρωτώ: Θα καθηλωθεί στα 586 ευρώ πάλι με εξαετή προϋπηρεσία ή θα πάρει τα 703,030 ευρώ, που λέει ο πίνακάς σας;
Σας απαντώ το εξής, διότι έχετε ψηφίσει, δυστυχώς, με συναίνεση και εκπροσώπων από το ΠΑΣΟΚ, αλλά και άλλων, την εξής ρύθμιση. Κουρέψατε τον κατώτατο. Ενδεχομένως, η τρόικα υπέδειξε, διότι θεωρώ ότι κάποιοι από εσάς είστε και έντιμοι και κάποιοι ίσως δεν ξέρουν και τι ψηφίζουν.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Τελειώνω, κύριε Πρόεδρε.
Πέραν της μηνιαίας -και αυτό ίσως δεν γνωρίζει η συνδικαλιστική ηγεσία- αφού παγώσατε τον κατώτατο, αφού παγώσατε τις τριετίες, αφού, όταν τις ξεπαγώσετε με το 10% της ανεργίας, θα ξεπαγώσετε μόνο τις τρεις τριετίες -συμφωνήσαμε σε αυτό- δηλαδή, μόνο εννέα χρόνια προϋπηρεσίας, ενώ τα άλλα δεν θα μετρούν στο χρονοεπίδομα, τι κάνατε; Ψηφίσατε ρύθμιση που δεν έχει προηγούμενο σε καμμία νομοθεσία του πλανήτη.
Αποφλοιώσατε τον κατώτατο, αποεπιδοματοποιήσατε τον κατώτατο και λέτε ότι από το Φλεβάρη που μαχόμαστε εμείς, από τότε που θεσπίσατε τον κατώτατο -διαβάζω το νόμο του τρίτου μνημονίου- «πέραν της μηνιαίας τακτικής προσαύξησης λόγω προϋπηρεσίας», την οποία έχετε παγώσει, «καμία άλλη προσαύξηση δεν περιλαμβάνεται στο νομοθετικώς καθορισμένο κατώτατο μισθό».
Άρα, για ένα μεταβατικό διάστημα, ενδεχομένως σε συνεννόηση με την τρόικα, παγώσατε το 586 ευρώ, που στην ουσία δεν είναι 586 ευρώ. Διότι, αν ρωτήσετε την ΓΣΕΕ, στον ιδιωτικό τομέα ενενήντα χιλιάδες αμείβονται με τα 586 ευρώ.
Όμως, έχουμε και μισό εκατομμύριο νέων παλικαριών που δουλεύουν με τα σύμφωνα κατάρτισης, με τα τετρακοσάρια, κ.ο.κ. 
Άρα, θα πρέπει να μάθουν όλοι οι εργαζόμενοι, κυρίως στον ιδιωτικό τομέα, ότι έχει ψηφιστεί ρύθμιση του «γυμνού» κατώτατου μισθού, δηλαδή του μισθού χωρίς κανένα επίδομα. Το μόνο επίδομα που έχει ψηφιστεί είναι το χρονοεπίδομα, το οποίο έχετε παγώσει. 
Υπ’ αυτήν την έννοια δεν μπορούμε να προχωρήσουμε έτσι, διότι σας ανέγνωσα πίνακα. Ενώ για τρία χρόνια καθηλώνεται ο μισθός και υπάρχει αυτό που λέμε «μισθολογική καταβύθιση» των μισθών του ιδιωτικού τομέα, η ανεργία έχει εκτιναχθεί. Δεν βγαίνει το πρόγραμμα. Δεν είναι σωτήριο το πρόγραμμα. Δεν χαίρονται οι Έλληνες για το πρόγραμμα και πρέπει κάτι να γίνει. Δεν μπορεί να συνεχίζουν οι Έλληνες να υφίστανται τις κοινωνικές αυτές επιδεινώσεις, χωρίς όραμα και χωρίς προοπτική.
Ευχαριστώ, κύριε Πρόεδρε και εσάς για την ανοχή σας.
(Χειροκροτήματα από την πτέρυγα του ΣΥΡΙΖΑ-ΕΚΜ)</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Ευχαριστούμε.
Κύριε Υπουργέ, έχετε το λόγο.</ChairmanSpeech>
<Speech><Parlmember>ΑΛΕΞΙΟΣ ΜΗΤΡΟΠΟΥΛΟΣ</Parlmember>: Κύριε Πρόεδρε, αναφέρθηκα σε νέα παλικάρια, ενώ θα έπρεπε να συμπεριλάβω και τα νέα κορίτσια. Ζητώ συγγνώμη που δεν το είπα.</Speech> 
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Δεν θα έλεγα για νέα παλικάρια. Έχει και νέα παλικάρια …</ChairmanSpeech>
<Speech><Parlmember>ΑΦΡΟΔΙΤΗ ΣΤΑΜΠΟΥΛΗ</Parlmember>: Κύριε Πρόεδρε, εννοούμε τους εργαζόμενους με τους κατώτατους μισθούς που είναι και νέα παλικάρια και νέα κορίτσια.</Speech> 
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Επειδή έμαθα να εκτελώ σωστά συνταγές ως φαρμακοποιός, το κατάλαβα. Ευχαριστώ. 
Ορίστε, κύριε Υπουργέ, έχετε το λόγο.</ChairmanSpeech>
<Speech><Parlmember>ΝΙΚΟΛΑΟΣ ΠΑΝΑΓΙΩΤΟΠΟΥΛΟΣ</Parlmember> (Υφυπουργός Εργασίας,  Κοινωνικής Ασφάλισης και Πρόνοιας): Κυρίες και κύριοι συνάδελφοι, ακούστηκαν ενδιαφέροντα πράγματα σε μία πραγματικά ζωηρή συζήτηση που βαίνει την έβδομη, όγδοη ώρα διεξαγωγής της. Εγώ τουλάχιστον στις 11.00΄ το πρωί μπήκα σ’ αυτήν την Αίθουσα. Αναμφισβήτητα, ακούστηκαν ενδιαφέροντα πράγματα. Ακούστηκαν και μανιφέστα εκτός θέματος. Ακούστηκαν και ασυναρτησίες. 
Ακούσαμε ακόμα και για το ΤΕΙ Καβάλας, κύριε Πρόεδρε, λες και έχει καμμία σχέση με τη σημερινή συζήτηση, αλλά βρέθηκε πρόσφορο Προεδρείο και κυβερνητικό έδρανο και υπέστημεν και αυτήν την πρόκληση, αν θέλετε, αυτήν την εκτροπή της συζήτησης.
Εν πάση περιπτώσει, εγώ θα επιμείνω στα πολλά και αναμφισβήτητα ενδιαφέροντα επιχειρήματα που συζητήθηκαν κυρίως από πλευράς του προτείνοντος κόμματος της Αξιωματικής Αντιπολίτευσης και θα προσπαθήσω να κάνω δύο-τρία σχόλια πάνω σ’ αυτά πολύ σύντομα.
Επιβεβαιώθηκε η άποψή μου. Ώρες-ώρες έχω την αίσθηση ότι σ’ αυτήν τη χώρα η πολιτική πραγματικότητα είναι ο παράδεισος του ασκούντος την κριτική, πολλές φορές άκοπα, ανέξοδα, ακοστολόγητα, ιδίως χωρίς πολιτικό κόστος και αντίστοιχα η κόλαση γι’ αυτόν που καλείται να πάρει τις δύσκολες αποφάσεις, αψηφώντας το πολιτικό κόστος στο βαθμό που κρίνει ότι το πολιτικό κόστος ήταν μία ανασταλτική δύναμη στα πολλά και σωστά που έπρεπε να γίνουν από καιρό σ’ αυτήν τη χώρα.
Εδώ θα πρέπει να αποφασίσουμε αν θα πρέπει να εξακολουθούμε να πολιτευόμαστε ισχυριζόμενοι ότι στην Ελλάδα υπάρχουν μόνο δικαιώματα και καθόλου υποχρεώσεις για οποιονδήποτε, από τον πολίτη, τον εργαζόμενο, τον πολιτευόμενο, τον οποιονδήποτε.</Speech>
<Speech><Parlmember>ΛΙΤΣΑ ΑΜΜΑΝΑΤΙΔΟΥ-ΠΑΣΧΑΛΙΔΟΥ</Parlmember>: Και το κράτος.</Speech>
<Speech><Parlmember>ΝΙΚΟΛΑΟΣ ΠΑΝΑΓΙΩΤΟΠΟΥΛΟΣ</Parlmember> (Υφυπουργός Εργασίας,  Κοινωνικής Ασφάλισης και Πρόνοιας): Βέβαια, το ζητούμενο δεν είναι το αντίστροφο, δηλαδή να υπάρχουν μόνο υποχρεώσεις και όχι δικαιώματα. Όμως, προς Θεού, να μη ζητάμε επανάκτηση όλων των δικαιωμάτων και σχετικοποίηση όλων των υποχρεώσεων. 
Έχω την οπτική γωνία όλου αυτού του προβλήματος στη βάση μιας υπόθεσης που ξεπερνάει και το εργασιακό και το ζήτημα του κατώτατου μισθού, όπως και το ζήτημα του παγώματος των τριετιών, ακόμα και το ζήτημα της επανασύστασης του Οργανισμού Εργατικής Εστίας ή του Οργανισμού Εργατικής Κατοικίας. Και τούτο είναι η διασφάλιση των προϋποθέσεων για τη συνέχιση της χρηματοδότησης της χώρας. 
Σ’ αυτήν τη βάση αποφασίστηκαν πολλά δύσκολα και πολλά επαχθή, ενδεχομένως και πολλά δυσβάσταχτα. Αποφασίστηκαν, όμως, στη βάση της διασφάλισης του ευρύτερου ζητήματος. Δυνάμει της δανειακής σύμβασης του ν. 4046/2012 καταργήθηκαν εν μία νυκτί αυτοί οι δύο αυτοί οργανισμοί, ο Οργανισμός Εργατικής Εστίας και Εργατικής Κατοικίας και ορίστηκε στη συνέχεια ο ΟΑΕΔ ως καθολικός διάδοχος αυτών, όσον αφορά τις γεγενημένες υποχρεώσεις, τη λειτουργική εκκαθάριση και τη συνέχιση κάποιων δραστηριοτήτων κοινωνικής υφής.
Η δυνατότητα του Έλληνα να αποκτήσει στέγη –και ξέρουμε ότι πολύ μεγάλο ποσοστό του πληθυσμού αυτής της χώρας, το μεγαλύτερο στην Ευρώπη, έχει αποκτήσει ιδιόκτητη στέγη, μία ιδιοτυπία κατά πολλούς του Έλληνα, αλλά είναι μία πραγματικότητα παρά ταύτα- κατοχυρώνεται και συνταγματικά. Όμως, αυτό δεν σημαίνει ότι η κατάργηση του Οργανισμού Εργατικής Κατοικίας τινάζει στον αέρα αυτήν τη συνταγματική κατοχύρωση. Στεγαστική πολιτική μπορεί, έπρεπε και θα μπορούσε να ασκηθεί και κάτω από κάποια οργανωμένη μορφή. 
Όμως, παραδεχθήκαμε ότι ο Οργανισμός Εργατικής Κατοικίας δεν ήταν το μοναδικό όργανο, το μοναδικό μέσο για να παρασχεθεί μια τέτοια πολιτική. Ίσως να έρθει η ώρα να ξανασκεφθούμε ως πολιτεία τη σύσταση ενός τέτοιου οργανισμού, αλλά στη βάση μιας σωστής λειτουργίας –θα έλεγα- και κυρίως στη βάση της χρηστής διαχείρισης, που σε πολλές περιπτώσεις έλειψε από τον Οργανισμό Εργατικής Κατοικίας.
Άκουσα ένα επιμέρους επιχείρημα στο ζήτημα των παραχωρητηρίων. Όντως πρέπει να δοθούν τα παραχωρητήρια για όσες κατοικίες έχουν αποπερατωθεί. Πρέπει να ολοκληρωθούν οι εργασίες της παραχώρησης. Υπενθυμίζω ότι στο τελευταίο δίμηνο παραχωρήθηκαν εργατικές κατοικίες στο Ρέθυμνο, στα Τρίκαλα και στη Θεσσαλονίκη, αν δεν απατώμαι. Θα γίνουν και άλλες τέτοιες ημερίδες και άλλες τέτοιες εκδηλώσεις παραχώρησης εκεί όπου θα αποπερατώνονται έργα. 
Υπάρχουν προβλήματα με τις εργολαβίες που βρίσκονται σε εκκρεμότητα. Κάποια από αυτά τα προβλήματα έχουν χρηματοδοτική φύση, έχουν δηλαδή να κάνουν με εργολάβους που έχουν λαμβάνειν. Άλλωστε, σε όλο το φάσμα της οικοδομικής δραστηριότητας υπάρχουν τέτοια ζητήματα και πρέπει να διευθετηθούν. Συμφωνώ. Είναι σε εκκρεμότητα και πρέπει να διευθετηθούν, αλλά αυτό θα γίνει κάτω από την αιγίδα του ΟΑΕΔ, στον οποίο πλέον έχει μεταβιβαστεί με το καθεστώς της καθολικής διαδοχής ο Οργανισμός Εργατικής Κατοικίας.
Θα πρέπει οπωσδήποτε και το στελεχιακό δυναμικό του ΟΑΕΔ να αγκαλιάσει αυτό το αντικείμενο. Είναι ένα ζητούμενο και για μας ως πολιτεία να του το επιβάλουμε, έτσι ώστε να μπορέσει να λειτουργήσει στην ουσία των πραγμάτων η στεγαστική πολιτική ως προς την εκκαθάριση των γεγενημένων υποχρεώσεων και κυρίως το κομμάτι των κοινωνικών παροχών της πρώην Εργατικής Εστίας και Εργατικής Κατοικίας. Αυτό αποτελεί εκπεφρασμένη πολιτική βούληση, πολιτική απόφαση του Υπουργείου Εργασίας και θα γίνει στο βαθμό που οι συνθήκες το επιτρέπουν.
Ο κοινωνικός τουρισμός δεν θα παρασχεθεί στο 100% του ποσοστού που παρεχόταν μέχρι χθες, αλλά θα παρασχεθεί σε κάποιο ποσοστό και αυτό θα γίνει ήδη από το 2013.
Από εκεί και πέρα, θεωρώ ότι επί της ουσίας συνεχίζεται το έργο, ιδίως ως προς τις κοινωνικές παροχές αυτών των δύο οργανισμών. Εμείς ως πολιτική ηγεσία του Υπουργείου Εργασίας και εσείς ως ελεγκτικό όργανο της λειτουργίας της Κυβέρνησης και στο πλαίσιο του κοινωνικού ελέγχου θα εξασφαλίσουμε ότι αυτό θα συμβεί και στην πραγματικότητα, εν τοις πράγμασι.
Από εκεί και πέρα, δέχομαι κάποιες παρατήσεις, ιδίως όσον αφορά τα εργασιακά ζητήματα. Είπα την άποψή μου για την ισχύ και την έκταση ισχύος της Εθνικής Συλλογικής Σύμβασης Εργασίας. Είπα την άποψή μου για την παραμονή στα ίδια επίπεδα του κατώτατου μισθού, με μοναδική διαφορά σε σχέση με προηγούμενα καθεστώτα ότι τώρα θεσπίζεται ο μηχανισμός προσδιορισμού του με κυβερνητική νομοθετική πρωτοβουλία, αλλά μέσα από μία πολύ εκτεταμένη, και διευρυμένη ως προς τους συμμετέχοντες σ’ αυτή, διαδικασία διαβούλευσης φορέων, κοινωνικών εταίρων, επιστημονικών φορέων. 
Θεωρώ ότι έχουμε αποκομίσει αρκετά θετικά απ’ αυτήν τη συζήτηση. Νομίζω ότι επειδή και τα εργασιακά ζητήματα είναι μία δυναμική κατάσταση που εξελίσσεται ανάλογα με τις κοινωνικές συνθήκες, έφθασε η ώρα να σταματήσουμε να μιλάμε σ’ αυτήν τη χώρα για περαιτέρω περιστολή αυτών των εργασιακών δικαιωμάτων. Πρέπει να ανοίξουμε μία πραγματική συζήτηση για την καταπολέμηση της ανεργίας και την τόνωση της απασχόλησης, για το κράτος της κοινωνικής προστασίας και για όλα αυτά που αποτελούν σήμερα φλέγοντα προβλήματα της ελληνικής κοινωνίας.
Εδώ θα είστε, εδώ θα είμαστε και εμείς, για να αποκομίσουμε και να σχεδιάσουμε θετικά πράγματα σε αυτές τις κατευθύνσεις.
Ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Ευχαριστούμε πολύ, κύριε Υπουργέ.
Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού προηγουμένως ξεναγήθηκαν στην έκθεση της αίθουσας «ΕΛΕΥΘΕΡΙΟΣ ΒΕΝΙΖΕΛΟΣ» και ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, τριάντα επτά μαθήτριες και μαθητές και τρεις εκπαιδευτικοί συνοδοί τους από το 4ο Γυμνάσιο Νεάπολης Θεσσαλονίκης.
Η Βουλής σάς καλωσορίζει.
(Χειροκροτήματα απ’ όλες τις πτέρυγες της Βουλής)
Κυρίες και κύριοι συνάδελφοι, κηρύσσεται περαιωμένη η συζήτηση επί της αρχής, των άρθρων και του συνόλου της πρότασης νόμου αρμοδιότητας του Υπουργείου Εργασίας, Κοινωνικής Ασφάλισης και Πρόνοιας: «Για την κατάργηση της υπ’ αριθμ. 6/28-2-2012 Πράξης Υπουργικού Συμβουλίου και για την επανασύσταση του «Οργανισμού Εργατικής Εστίας (ΟΕΕ)» και του «Οργανισμού Εργατικής Κατοικίας (ΟΕΚ)»».
Η πρόταση νόμου δεν θα τεθεί σε ψηφοφορία διότι εμπίπτει στις διατάξεις του άρθρου 73 παράγραφος 3 του Συντάγματος.
Κύριοι συνάδελφοι, δέχεστε στο σημείο αυτό να λύσουμε τη συνεδρίαση;</ChairmanSpeech>
<Speech><Parlmember>ΟΛΟΙ ΟΙ ΒΟΥΛΕΥΤΕΣ</Parlmember>: Μάλιστα, μάλιστα.
Με τη συναίνεση του Σώματος και ώρα 19.51΄ λύεται η συνεδρίαση για αύριο, ημέρα Παρασκευή 19 Απριλίου 2013 και ώρα 10.00΄, με αντικείμενο εργασιών του Σώματος κοινοβουλευτικό έλεγχο: συζήτηση επικαίρων ερωτήσεων.
Ο</Speech> ΠΡΟΕΔΡΟΣ					ΟΙ ΓΡΑΜΜΑΤΕΙΣ
Τελευταία Αποθήκευση:	24/4/2013 11:58:00 πμ	Από:	Σκότη Δέσποινα
Εκτυπώθηκε:	24/4/2013 11:57:00 πμ</body>
</html>