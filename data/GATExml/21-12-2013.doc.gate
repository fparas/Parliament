<html><head><meta name="cp:revision" content="2"><meta name="date" content="2014-01-15T10:29:00Z"><meta name="Company" content="OTS"><meta name="Keywords" content=""><meta name="meta:word-count" content="63290"><meta name="subject" content=""><meta name="dc:creator" content="Production"><meta name="extended-properties:Company" content="OTS"><meta name="meta:print-date" content="2014-01-14T16:27:00Z"><meta name="Word-Count" content="63290"><meta name="dcterms:created" content="2014-01-15T10:29:00Z"><meta name="dcterms:modified" content="2014-01-15T10:29:00Z"><meta name="Last-Modified" content="2014-01-15T10:29:00Z"><meta name="Last-Save-Date" content="2014-01-15T10:29:00Z"><meta name="meta:character-count" content="341768"><meta name="Template" content="Normal.dotm"><meta name="meta:save-date" content="2014-01-15T10:29:00Z"><meta name="dc:title" content=""><meta name="Application-Name" content="Microsoft Office Word"><meta name="modified" content="2014-01-15T10:29:00Z"><meta name="Edit-Time" content="600000000"><meta name="cp:subject" content=""><meta name="Content-Type" content="application/msword"><meta name="creator" content="Production"><meta name="meta:author" content="Production"><meta name="dc:subject" content=""><meta name="extended-properties:Application" content="Microsoft Office Word"><meta name="meta:creation-date" content="2014-01-15T10:29:00Z"><meta name="Last-Printed" content="2014-01-14T16:27:00Z"><meta name="meta:last-author" content="m.velioti"><meta name="Comments" content=""><meta name="Creation-Date" content="2014-01-15T10:29:00Z"><meta name="xmpTPg:NPages" content="326"><meta name="resourceName" content="21-12-2013.doc"><meta name="Last-Author" content="m.velioti"><meta name="w:comments" content=""><meta name="Character Count" content="341768"><meta name="Page-Count" content="326"><meta name="Revision-Number" content="2"><meta name="extended-properties:Template" content="Normal.dotm"><meta name="meta:keyword" content=""><meta name="Author" content="Production"><meta name="comment" content=""><meta name="meta:page-count" content="326"></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></head><body>Συνεδρίαση 21-12-2013		ΣΕΛ. 4
(Σημείωση: Ο παρακάτω πίνακας περιεχομένων δεν αποτελεί το τελικό κείμενο, διότι εκκρεμούν ορθογραφικές και συντακτικές διορθώσεις)
ΠΙΝΑΚΑΣ ΠΕΡΙΕΧΟΜΕΝΩΝ
ΙΕ΄ ΠΕΡΙΟΔΟΣ 
ΠΡΟΕΔΡΕΥΟΜΕΝΗΣ ΚΟΙΝΟΒΟΥΛΕΥΤΙΚΗΣ ΔΗΜΟΚΡΑΤΙΑΣ
ΣΥΝΟΔΟΣ Β΄
ΣΥΝΕΔΡΙΑΣΗ ΝΘ΄
Σάββατο  21 Δεκεμβρίου 2013
ΘΕΜΑΤΑ
 
Α. ΕΙΔΙΚΑ ΘΕΜΑΤΑ 
1. Επικύρωση Πρακτικών, σελ. 
2. Ανακοινώνεται ότι τη συνεδρίαση παρακολουθούν μαθητές από το 1ο Γενικό Λύκειο Δράμας, μέλη του Συλλόγου Συνταξιούχων του Υπουργείου Προεδρίας της Κυβέρνησης, μέλη της εταιρείας &quot;ΚΥΘΗΡΑΪΚΩΝ ΜΕΛΕΤΩΝ&quot; και φοιτητές από το Ελληνικό Ανοικτό Πανεπιστήμιο, σελ. 
3. Επί διαδικαστικού θέματος, σελ. 
4. Ανακοινώνεται επιστολή προς τον Πρόεδρο της Βουλής κ. Ευάγγελο  Μεϊμαράκη από τον Πρόεδρο της Κοινοβουλευτικής Ομάδας της Νέας Δημοκρατίας Αντώνη Σαμαρά με την οποία γνωστοποιεί ότι ο Βουλευτής κ. Βύρων Πολύδωρας τίθεται εκτός κοινοβουλευτικής ομάδας, σελ. 
5. Ανακοίνωση και έγκριση της απόφασης της Διάσκεψης των Προέδρων της 19/12/2013, με θέμα: &quot;Ρύθμιση θεμάτων, που αφορούν στην ακτοπλοϊκή μετακίνηση των Βουλευτών επαρχίας&quot;, σελ. 
6. Επί προσωπικού θέματος, σελ. 
7. Ανακοινώνεται η Ειδική Μόνιμη Επιτροπή Κοινοβουλευτικής Δεοντολογίας καταθέτει τις Εκθέσεις της στις αιτήσεις της Εισαγγελικής Αρχής για τη χορήγηση άδειας άσκησης δίωξης κατά Βουλευτών, σελ. 
 
Γ. ΝΟΜΟΘΕΤΙΚΗ ΕΡΓΑΣΙΑ 
1. Συζήτηση επί της αρχής, των άρθρων και των τροπολογιών και ψήφιση στο σύνολο του σχεδίου νόμου του Υπουργείου Ανάπτυξης και Ανταγωνιστικότητας: &quot;Κυβερνητικό Συμβούλιο Διαχείρισης Ιδιωτικού Χρέους, Ελληνικό Επενδυτικό Ταμείο, Αξιοποίησης Ιδιωτικής Περιουσίας του Δημοσίου και άλλες κατεπείγουσες διατάξεις&quot;, σελ. 
2. Αιτήσεις ονομαστικής ψηφοφορίας:
    α) Βουλευτών του Συνασπισμού Ριζοσπαστικής Αριστεράς / Ενωτικού Κοινωνικού Μετώπου επί των άρθρων 1, 2, 3, 4, 5, 7, 31, 38, πρώην 54 και νυν 53, σελ. 
    β) Βουλευτών των Ανεξαρτήτων Ελλήνων επί των άρθρων 1, 2, 3, 4, 5, 7, 25, 27, 31, 32, 33, 38, πρώην 48 και νυν 47 πρώην 49 και νυν 48, πρώην 54 και νυν 53, σελ. 
    γ) Βουλευτών της Δημοκρατικής Αριστεράς και 2 Βουλευτές των Ανεξαρτήτων Δημοκρατικών Βουλευτών επί του άρθρου 7 του νομοσχεδίου του Υπουργείου Οικονομικών: «Ενιαίος Φόρος Ιδιοκτησίας Ακινήτων και άλλες διατάξεις», σελ. 
3. Ονομαστική ψηφοφορία επί των άρθρων 1, 2, 3, 4, 5, 7, 25, 27, 31, 32, 33, 38, πρώην 48 νυν 47, πρώην 49 νυν 48, πρώην 54 νυν 53, του σχεδίου νόμου του Υπουργείου Οικονομικών, σελ. 
4. Επιστολικές ψήφοι επί της ονομαστικής ψηφοφορίας του σχεδίου νόμου του Υπουργείου Οικονομικών, σελ. 
5. Ψήφιση στο σύνολο του σχεδίου νόμου του Υπουργείου Οικονομικών: &quot; Ενιαίος Φόρος Ακινήτων και άλλες διατάξεις&quot;, σελ. 
6. Αίτηση ονομαστικής ψηφοφορίας Βουλευτών του Συνασπισμού Ριζοσπαστικής Αριστεράς / Ενωτικού Κοινωνικού Μετώπου επί των άρθρων 7, 8 και 9 του σχεδίου νόμου του Υπουργείου Ανάπτυξης και Ανταγωνιστικότητας, σελ. 
7. Ονομαστική ψηφοφορία επί των άρθρων 7, 8 και 9 του σχεδίου νόμου του Υπουργείου Ανάπτυξης και Ανταγωνιστικότητας, σελ. 
8. Επιστολικές ψήφοι επί της ονομαστικής ψηφοφορίας του σχεδίου νόμου του Υπουργείου Ανάπτυξης και Ανταγωνιστικότητας, σελ. 
ΠΡΟΕΔΡΕΥΟΝΤΕΣ
ΔΡΙΒΕΛΕΓΚΑΣ Ι. , σελ.
ΚΑΛΑΝΤΖΗΣ Γ. , σελ.
ΚΟΛΛΙΑ-ΤΣΑΡΟΥΧΑ Μ. , σελ.
ΜΑΡΚΟΓΙΑΝΝΑΚΗΣ Χ. , σελ.
ΤΡΑΓΑΚΗΣ Ι. , σελ.
ΟΜΙΛΗΤΕΣ

Α. Επί διαδικαστικού θέματος:
ΑΝΔΡΟΥΛΑΚΗΣ Δ. , σελ.
ΒΟΡΙΔΗΣ Μ. , σελ.
ΚΑΡΑΘΑΝΑΣΟΠΟΥΛΟΣ Ν. , σελ.
ΚΟΛΛΙΑ-ΤΣΑΡΟΥΧΑ Μ. , σελ.
ΚΟΥΚΟΥΛΟΠΟΥΛΟΣ Π. , σελ.
ΚΩΝΣΤΑΝΤΙΝΟΠΟΥΛΟΣ Ο. , σελ.
ΚΩΝΣΤΑΝΤΟΠΟΥΛΟΥ Ζ. , σελ.
ΛΑΦΑΖΑΝΗΣ Π. , σελ.
ΜΑΡΙΑΣ Ε. , σελ.
ΜΑΡΚΟΓΙΑΝΝΑΚΗΣ Χ. , σελ.
ΠΑΠΑΔΗΜΟΥΛΗΣ Δ. , σελ.
ΠΑΠΑΚΩΣΤΑ - ΣΙΔΗΡΟΠΟΥΛΟΥ Α. , σελ.
ΤΖΑΜΤΖΗΣ Ι. , σελ.
ΤΡΑΓΑΚΗΣ Ι. , σελ.
ΤΣΟΥΚΑΛΗΣ Ν. , σελ.

Β. Επί προσωπικού θέματος:
ΤΣΟΥΚΑΛΗΣ Ν.  ,  σελ.

Γ. Επί του σχεδίου νόμου του Υπουργείου Ανάπτυξης και Ανταγωνιστικότητας:
ΑΝΑΓΝΩΣΤΑΚΗΣ Δ. , σελ.
ΒΕΝΙΖΕΛΟΣ Ε. , σελ.
ΒΟΡΙΔΗΣ Μ. , σελ.
ΓΕΩΡΓΑΝΤΑΣ Γ. , σελ.
ΓΕΩΡΓΙΑΔΗΣ Σ. , σελ.
ΓΙΟΒΑΝΟΠΟΥΛΟΣ Κ. , σελ.
ΓΚΟΚΑΣ Χ. , σελ.
ΖΑΡΟΥΛΙΑ Ε. , σελ.
ΚΑΡΑΘΑΝΑΣΟΠΟΥΛΟΣ Ν. , σελ.
ΚΑΣΙΔΙΑΡΗΣ Η. , σελ.
ΚΑΣΣΗΣ Μ. , σελ.
ΚΑΤΣΩΤΗΣ Χ. , σελ.
ΚΟΥΙΚ Τ. , σελ.
ΚΟΥΚΟΥΛΟΠΟΥΛΟΣ Π. , σελ.
ΛΑΖΑΡΙΔΗΣ Χ. , σελ.
ΜΑΝΩΛΑΚΟΥ Δ. , σελ.
ΜΑΡΙΑΣ Ε. , σελ.
ΜΑΡΚΟΠΟΥΛΟΣ Κ. , σελ.
ΜΑΤΘΑΙΟΠΟΥΛΟΣ Α. , σελ.
ΜΟΥΤΣΙΝΑΣ Π. , σελ.
ΜΠΟΛΑΡΗΣ Μ. , σελ.
ΞΗΡΟΤΥΡΗ - ΑΙΚΑΤΕΡΙΝΑΡΗ Α. , σελ.
ΠΑΠΑΔΗΜΟΥΛΗΣ Δ. , σελ.
ΠΑΠΑΚΩΣΤΑ - ΣΙΔΗΡΟΠΟΥΛΟΥ Α. , σελ.
ΠΑΠΑΡΗΓΑ Α. , σελ.
ΠΑΡΑΣΤΑΤΙΔΗΣ Θ. , σελ.
ΠΕΤΡΑΚΟΣ Α. , σελ.
ΣΚΟΡΔΑΣ Α. , σελ.
ΣΤΑΘΑΚΗΣ Γ. , σελ.
ΣΤΑΪΚΟΥΡΑΣ Χ. , σελ.
ΣΤΑΥΡΟΓΙΑΝΝΗΣ Ν. , σελ.
ΣΤΟΥΡΝΑΡΑΣ Ι. , σελ.
ΤΣΑΥΤΑΡΗΣ Α. , σελ.
ΤΣΙΠΡΑΣ Α. , σελ.
ΤΣΟΥΚΑΛΗΣ Ν. , σελ.
ΦΩΤΙΟΥ Θ. , σελ.
ΧΑΤΖΗΔΑΚΗΣ Κ. , σελ.
ΠΡΑΚΤΙΚΑ ΒΟΥΛΗΣ
ΙΕ΄ ΠΕΡΙΟΔΟΣ 
ΠΡΟΕΔΡΕΥΟΜΕΝΗΣ ΚΟΙΝΟΒΟΥΛΕΥΤΙΚΗΣ ΔΗΜΟΚΡΑΤΙΑΣ
ΣΥΝΟΔΟΣ Β΄
ΣΥΝΕΔΡΙΑΣΗ  ΝΘ΄
Σάββατο 21 Δεκεμβρίου 2013
Αθήνα, σήμερα στις 21 Δεκεμβρίου 2013, ημέρα Σάββατο και ώρα 10.15΄ συνήλθε στην Αίθουσα των συνεδριάσεων του Βουλευτηρίου η Βουλή σε ολομέλεια για να συνεδριάσει υπό την προεδρία του Α΄ Αντιπροέδρου αυτής κ. ΙΩΑΝΝΗ ΤΡΑΓΑΚΗ.
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Κυρίες και κύριοι συνάδελφοι, αρχίζει η συνεδρίαση.
(</ChairmanSpeech><Speech><Parlmember>ΕΠΙΚΥΡΩΣΗ ΠΡΑΚΤΙΚΩΝ</Parlmember>: Σύμφωνα με την από 20-12-2013 εξουσιοδότηση του Σώματος επικυρώθηκαν με ευθύνη του Προεδρείου τα Πρακτικά της ΝΗ΄ συνεδριάσεώς του, της Παρασκευής 20 Δεκεμβρίου 2013 σε ό,τι αφορά στην ψήφιση στο σύνολο του σχεδίου νόμου: «Άδεια εγκατάστασης και λειτουργίας χώρου παραστάσεων – Άδεια  παράστασης και άλλες διατάξεις») 
Εισερχόμεθα στη συμπληρωματική ημερήσια διάταξη της 
ΝΟΜΟΘΕΤΙΚΗΣ ΕΡΓΑΣΙΑΣ
Μόνη συζήτηση επί της αρχής, των άρθρων και του συνόλου του σχεδίου νόμου του Υπουργείου Ανάπτυξης και Ανταγωνιστικότητας: «Κυβερνητικό Συμβούλιο Διαχείρισης Ιδιωτικού Χρέους, Ελληνικό Επενδυτικό Ταμείο, Αξιοποίηση Ιδιωτικής Περιουσίας του Δημοσίου και άλλες κατεπείγουσες διατάξεις».
Το παραπάνω νομοσχέδιο, σύμφωνα με την απόφαση την οποία έλαβε η  Διαρκής Κοινοβουλευτική Επιτροπή, ύστερα από πρόταση του αρμοδίου Υπουργού, συζητείται με τη διαδικασία του κατεπείγοντος, σύμφωνα με τα άρθρα 76 παράγραφος 4 του Συντάγματος και 109 του Κανονισμού της Βουλής. 
Θα ήθελα να σας υπενθυμίσω ότι, σύμφωνα με τη διαδικασία αυτή, η συζήτηση ολοκληρώνεται επί της αρχής και επί των άρθρων σε μία συνεδρίαση που διαρκεί κατ’ ανώτατο όριο δέκα ώρες. Στη συζήτηση μετέχουν οι εισηγητές και οι ειδικοί αγορητές, ο Πρωθυπουργός ή ο αρμόδιος Υπουργός, οι Πρόεδροι των Κοινοβουλευτικών Ομάδων και από ένας εκπρόσωπός τους. Η ομιλία τους, όπως προβλέπεται από τα άρθρα 97 και 103 του Κανονισμού της Βουλής, περιορίζεται στο μισό του χρόνου. 
Προτείνω να λάβουν τον λόγο δύο ομιλητές ορισμένοι από τη Νέα Δημοκρατία, δύο ομιλητές ορισμένοι από τον ΣΥΡΙΖΑ, παρά τον Κανονισμό, ένας ομιλητής ορισμένος από το ΠΑΣΟΚ, ένας ομιλητής ορισμένος από τους Ανεξάρτητους Έλληνες, ένας ομιλητής ορισμένος από τον Λαϊκό Σύνδεσμο-Χρυσή Αυγή, ένας ομιλητής ορισμένος από τη  Δημοκρατική Αριστερά, ένας ομιλητής ορισμένος από το Κομμουνιστικό Κόμμα Ελλάδας και ένας ομιλητής ορισμένος από τους Ανεξάρτητους Δημοκρατικούς Βουλευτές. Επίσης, προτείνω η συζήτηση επί της αρχής και επί των άρθρων να είναι ενιαία. 
Προτείνω οι εισηγητές και οι ειδικοί αγορητές να έχουν χρόνο ομιλίας δώδεκα λεπτά. Οπωσδήποτε είναι πέραν του Κανονισμού. Προτείνω ο αρμόδιος Υπουργός δεκαπέντε λεπτά, δηλαδή δεν περιορίζουμε τον χρόνο στο ήμισυ, οι συναρμόδιοι Υπουργοί δέκα λεπτά, ο Πρωθυπουργός και Πρόεδρος της Κοινοβουλευτικής Ομάδας της Νέας Δημοκρατίας, καθώς και ο Πρόεδρος της Κοινοβουλευτικής Ομάδας του ΣΥΡΙΖΑ δεκαπέντε λεπτά, οι Πρόεδροι των υπολοίπων Κοινοβουλευτικών Ομάδων δώδεκα λεπτά, οι Κοινοβουλευτικοί Εκπρόσωποι δώδεκα λεπτά, οι ορισθέντες από τα κόμματα ομιλητές έξι λεπτά. Η δευτερολογία, βέβαια, περιορίζεται στο μισό του χρόνου της πρωτολογίας. 
Τέλος, σύμφωνα με το άρθρο 109, η συνεδρίαση –επαναλαμβάνω- πρέπει να ολοκληρωθεί κατ’ ανώτατο όριο εντός δέκα ωρών. 
Το Σώμα συμφωνεί;</Speech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Μάλιστα, μάλιστα.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Το Σώμα συνεφώνησε.
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Όχι, κύριε Πρόεδρε!</ChairmanSpeech> 
<Speech><Parlmember>ΑΠΟΣΤΟΛΟΣ ΑΛΕΞΟΠΟΥΛΟΣ</Parlmember>: Δεν συμφωνούμε, κύριε Πρόεδρε!</Speech> 
<Speech><Parlmember>ΔΗΜΗΤΡΙΟΣ ΠΑΠΑΔΗΜΟΥΛΗΣ</Parlmember>: Μου επιτρέπετε, κύριε Πρόεδρε;</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Ορίστε, κύριε  Παπαδημούλη.</ChairmanSpeech> 
<Speech><Parlmember>ΔΗΜΗΤΡΙΟΣ ΠΑΠΑΔΗΜΟΥΛΗΣ</Parlmember>: Θα ήθελα, κύριε Πρόεδρε, να επαναλάβω την κατηγορηματική μας διαφωνία και την έντονη διαμαρτυρία μας, γιατί για μια ακόμη φορά γίνεται για ένα σημαντικό νομοθέτημα που αφορά στους πλειστηριασμούς καταχρηστικά η μεθόδευση και η επιλογή του κατεπείγοντος από την Κυβέρνηση και από την κυβερνητική πλειοψηφία. 
Θα ήθελα να ζητήσω, έστω και τώρα, από τον παριστάμενο Υπουργό κ. Σκορδά να αφαιρεθούν απ’ αυτό το νομοσχέδιο-κουρελού τα άρθρα 6 και 7 που αφορούν σε θέματα άσχετα με τους πλειστηριασμούς. Πρόκειται για τοκογλυφικά πρόστιμα-φωτιά σε οφειλέτες του δημοσίου, για τα οποία πληροφορούμαι ότι ακόμη και ο Πρωθυπουργός δεν είχε γνώση και ζήτησε από τον κ. Στουρνάρα να αλλάξουν. 
(Θόρυβος στην Αίθουσα)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Παρακαλώ, κύριοι συνάδελφοι!</ChairmanSpeech>
<Speech><Parlmember>ΔΗΜΗΤΡΙΟΣ ΠΑΠΑΔΗΜΟΥΛΗΣ</Parlmember>: Προτείνουμε να αφαιρεθούν αυτά τα άρθρα από το νομοσχέδιο, για να συγκεντρώσουμε την προσοχή μας στο λίγο χρόνο που μας διατίθεται μετά από την επιλογή της Πλειοψηφίας για κατεπείγον στα θέματα που έχουν καταληκτική ημερομηνία 31-12-2013. 
Επαναλαμβάνω πως καταγγέλλουμε, διαφωνούμε, διαμαρτυρόμαστε για την κατάχρηση του κατεπείγοντος, για τις διαδικασίες fast track. Είναι προσβολή για το Κοινοβούλιο να έρχεται για μια ακόμη φορά νομοσχέδιο-κουρελού με άσχετες διατάξεις και επιμένουμε και ζητούμε τα άρθρα για τα τοκογλυφικά πρόστιμα-φωτιά του 20% και του 30%, τα οποία θα μειώσουν τα έσοδα του δημοσίου γιατί αντιμετωπίζουν τους οφειλέτες του δημοσίου ως εχθρούς, να αφαιρεθούν από το νομοσχέδιο. 
Δεν μπορεί να θέλετε να περάσετε σε λίγες ώρες διατάξεις για τις οποίες ακούω ότι ακόμη και ο Πρωθυπουργός δεν τις είχε υπ&apos; όψιν του και είναι –λέει- έξαλλος. Βέβαια, με δική του επιλογή είναι Υπουργός ο κ. Στουρνάρας τσάρος της Οικονομίας. Να μην το ξεχνάμε και αυτό, γιατί το εργάκι που παίζεται τελευταία «ο κακός Στουρνάρας και ο καλός Σαμαράς» νομίζω ότι έχει καταντήσει πια να μην πείθει κανέναν.</Speech>
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Κύριε Πρόεδρε, τον λόγο παρακαλώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Τον λόγο έχει ζητήσει ο κ. Μαριάς. Θέλετε κάτι, κύριε Βορίδη;</ChairmanSpeech> 
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Θέλω να μην κάνουμε εκτός Κανονισμού παρεμβάσεις, αυτό θέλω.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Κύριε Μαριά, έχετε το λόγο. 
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Κύριε Πρόεδρε, οι Ανεξάρτητοι Έλληνες έχουμε δηλώσει κατηγορηματικά την αντίθεσή μας στη διαδικασία ψήφισης ενός νομοσχεδίου καρμανιόλα για την πλειοψηφία του ελληνικού λαού. Επομένως, θέλουμε να το δηλώσουμε αυτό στην Αίθουσα αυτή, να καταγγείλουμε τη διαδικασία και ταυτόχρονα, να πούμε το εξής. Θέλουμε να εφαρμοστεί ο Κανονισμός. Επομένως, όπως και εσείς αναγνώσατε, σύμφωνα με το άρθρο 109, παράγραφος 6, θέλουμε να φθάσουμε στο μέγιστο χρόνο της συζήτησης, δηλαδή τις δέκα ώρες, δεδομένου ότι υπάρχει και πληθώρα τροπολογιών που έχουν κατατεθεί και φαντάζομαι ότι θα συμβεί ό,τι έγινε χθες το βράδυ, με τροπολογίες της τελευταίας στιγμής.
Επομένως, η πρότασή μας, κύριε Πρόεδρε, είναι πρώτον, να εξαντληθεί η δυνατότητα συζήτησης και παρέμβασης των Βουλευτών. Θα υπάρξει, όπως ορίσατε, ο κατάλογος των Βουλευτών και από εκεί και πέρα να είναι ανοικτός ο κατάλογος για συζήτηση και παρέμβαση των υπολοίπων.
Δεύτερον, καλούμε την Κυβέρνηση να αποσύρει τροπολογίες οι οποίες δεν έχουν καμμία σχέση με το νομοσχέδιο και να αποσύρει και άρθρα τα οποία δεν έχουν καμμία σχέση με το κατεπείγον. 
Στη βάση αυτή, λοιπόν, ζητούμε να εφαρμόσετε τον Κανονισμό και να δοθεί η δυνατότητα μιας συζήτησης, εξαντλώντας το δεκάωρο. 
Όσον αφορά τους Ανεξάρτητους Έλληνες, δεν βιαζόμαστε να φύγουμε πριν το δεκάωρο. Το θέμα είναι σημαντικό, απασχολεί τον ελληνικό λαό και με βάση αυτό το κριτήριο, θα τοποθετηθούμε στην Αίθουσα αυτή.</ChairmanSpeech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Ωραία, ευχαριστούμε πάρα πολύ.
Το Προεδρείο σας οφείλει μια απάντηση. Επικαλεστήκατε τον Κανονισμό. Ο Κανονισμός λέει το ανώτατο όριο μέχρι δέκα ώρες. Θα δούμε πώς θα πάει. Επειδή, όμως, επικαλεστήκατε τον Κανονισμό, ασφαλώς και θα εφαρμοστεί και δεν μπορεί να γίνει διεύρυνση των ομιλητών, όπως ξέρετε, όπως προβλέπει ο Κανονισμός. 
Ο κ. Βορίδης έχει το λόγο.</ChairmanSpeech>
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Κύριε Πρόεδρε, εγώ θέλω να παρακαλέσω το εξής: Αυτό το σύστημα το οποίο είδαμε λίγο πριν χρησιμοποιείται πλέον από την Αντιπολίτευση και κυρίως από την Αξιωματική Αντιπολίτευση με απόλυτα καταχρηστικό τρόπο. Να συνεννοηθούμε, λοιπόν, λίγο για το τι λέει ο Κανονισμός. Δεν προβλέπεται, κύριε Πρόεδρε, να κάνουμε συζήτηση προ της ενάρξεως της συζητήσεως επί της ουσίας του νομοσχεδίου. Το νομοσχέδιο θα συζητηθεί. Έχει αντιρρήσεις η Αξιωματική Αντιπολίτευση για διατάξεις. Πολύ ωραία, να μας τις πει. Δεν θα τις λέμε προς της ενάρξεως της συζητήσεως. Υπάρχουν ζητήματα του Κανονισμού που θέλει να θέσει κανένας; Επίσης, δεν τίθενται γενικώς τα ζητήματα του Κανονισμού. Για όποιον θέλει να επικαλεστεί ζήτημα του Κανονισμού, δεν υπάρχει εδώ αυτό που λέγαμε στη συνέλευση «να κάνω διαδικαστικό». Δεν υπάρχει αυτό. Υπάρχει «υποβολή παραβάσεως του Κανονισμού» με τον τρόπο που προβλέπει ο ίδιος ο Κανονισμός και όχι να σηκώνεται ο καθένας, για να κάνουμε μία προ της συζητήσεως προσυζήτηση στην οποία γίνονται γενικές τοποθετήσεις.
Με συγχωρείτε, αλλά θεωρώ ότι σε αυτήν την Αίθουσα να αρχίσουμε να εφαρμόζουμε τον Κανονισμό, έτσι όπως ακριβώς τα λέει ο Κανονισμός. Ωφελημένοι θα βγούμε ως προς την ουσία της συζητήσεως, εκτός κι αν θέλουμε να χρησιμοποιήσουμε τη Βουλή μόνο για να δημιουργούμε εντυπώσεις.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Το λόγο έχει ο κ. Καραθανασόπουλος.</ChairmanSpeech>
<Speech><Parlmember>ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ</Parlmember>: Δύο κουβέντες, κύριε Πρόεδρε. 
Εμείς είχαμε διαφωνήσει με την υπόθεση του κατεπείγοντος. Η Κυβέρνηση αξιοποιεί τη διαδικασία του κατεπείγοντος, όταν πρόκειται να κουρσέψει το βιοτικό επίπεδο του λαού, να θυσιάσει την ικανοποίηση των λαϊκών αναγκών και των δικαιωμάτων του στο βωμό της κερδοφορίας του κεφαλαίου. Απ’ αυτήν την άποψη εκφράζουμε ακόμη μία φορά τη διαφωνία μας με αυτήν τη διαδικασία και ζητάμε, επειδή ακριβώς είναι αυτή η διαδικασία κατ’ επιλογή της Πλειοψηφίας, να συζητηθούν μόνο τα άρθρα που αφορούν τη διαδικασία του πλειστηριασμού και όλα τα υπόλοιπα να αποσυρθούν.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Ο κ. Τσούκαλης έχει το λόγο.</ChairmanSpeech>
<Speech><Parlmember>ΝΙΚΟΛΑΟΣ ΤΣΟΥΚΑΛΗΣ</Parlmember>: Τοποθετηθήκαμε στην επιτροπή. Νομίζω ότι αποδείχθηκε ότι λόγω βαριάς αμελείας των Υπουργών και των Υπουργείων δεν ήρθαν με την κανονική διαδικασία οι συγκεκριμένες διατάξεις. Όμως, βρισκόμαστε μέσα σε ένα συγκεκριμένο πλαίσιο. Εμείς ζητάμε να αποσυρθούν όλες οι διατάξεις που δεν αφορούν τους πλειστηριασμούς και να συζητηθεί με τη διαδικασία του κατεπείγοντος.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Άρα το Σώμα συμφώνησε κατά πλειοψηφία, μ&apos; αυτό το οποίο πρότεινε το Προεδρείο, δηλαδή την εφαρμογή του Κανονισμού, όπως είπαμε. 
Το λόγο έχει ο εισηγητής της Νέας Δημοκρατίας κ. Γεώργιος Γεωργαντάς για δώδεκα λεπτά.</ChairmanSpeech> 
<Speech><Parlmember>ΚΩΝΣΤΑΝΤΙΝΟΣ ΧΑΤΖΗΔΑΚΗΣ</Parlmember> (Υπουργός Ανάπτυξης και Ανταγωνιστικότητας): Κύριε Πρόεδρε, θα ήθελα να παρουσιάσω κάποιες νομοτεχνικές βελτιώσεις.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Θα θέλατε πρώτα να ακούσετε τους δύο εισηγητές και μετά να τις παρουσιάσετε ή θέλετε εξαρχής;</ChairmanSpeech> 
<Speech><Parlmember>ΚΩΝΣΤΑΝΤΙΝΟΣ ΧΑΤΖΗΔΑΚΗΣ</Parlmember> (Υπουργός Ανάπτυξης και Ανταγωνιστικότητας): Όπως θέλετε, κύριε Πρόεδρε, μετά.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Ορίστε, κύριε Γεωργαντά, έχετε τον λόγο.</ChairmanSpeech>
<Speech><Parlmember>ΓΕΩΡΓΙΟΣ ΓΕΩΡΓΑΝΤΑΣ</Parlmember>: Ευχαριστώ, κύριε Πρόεδρε.
Κύριοι συνάδελφοι, νομίζω ότι η υποκρισία περίσσεψε χθες στην επιτροπή και βλέπω ότι σήμερα θα περισσέψει και στην Ολομέλεια. Ενίσταται η Αντιπολίτευση για τη διαδικασία του κατεπείγοντος. Το κατεπείγον σε τι ενοχλεί; Ενοχλεί, γιατί όπως ισχυρίζεται η Αντιπολίτευση δεν δίδεται ο απαραίτητος χρόνος, έτσι ώστε να συζητηθεί όπως πρέπει ένα νομοσχέδιο, να αναλυθούν οι προεκτάσεις και οι συνέπειές του. Αυτή είναι, κατά κύριο λόγο, η σκέψη σε αυτήν την αντίδραση της Αντιπολίτευσης.
Χθες, λοιπόν, που προεβλήθη το θέμα του κατεπείγοντος στην επιτροπή, όταν αυτό τελείωσε, αφού αποσύρθηκαν πράγματι κάποιες διατάξεις, οι οποίες δεν είχαν επείγοντα χαρακτήρα, στη συνέχεια οι ομιλητές οι οποίοι ενεγράφησαν για τα σοβαρά ζητήματα τα οποία αφορούσαν πράγματι αυτές οι διατάξεις, οι ομιλητές που θέλησαν να μιλήσουν από την κοινή συνεδρίαση των δύο επιτροπών, της Επιτροπής Εμπορίου και της Επιτροπής Οικονομικών, ήταν μόλις δώδεκα. Και από τους δώδεκα αυτούς ομιλητές, οι οκτώ ήταν της Νέας Δημοκρατίας.
 Αυτό ήταν το ενδιαφέρον ολόκληρης της Αντιπολίτευσης –μόνο τέσσερις ήταν όλοι οι άλλοι, πλην των εισηγητών, που μίλησαν, κύριε Κουίκ, μόνο τέσσερις- για τις κατεπείγουσες διαδικασίες που έρχονταν με τρόπο παρελκυστικό κατά την άποψή τους. 
Πέραν αυτού, συνέβη και κάτι άλλο χθες. Η Αντιπολίτευση φωνασκώντας -και αναφέρομαι στον ΣΥΡΙΖΑ κυρίως- ζήτησε να αποσυρθεί η διάταξη για τις ΠΑΕ -η λέξη «ΠΑΕ» μπορεί να είναι αμαρτωλή ως λέξη, αλλά αυτό δεν σημαίνει όταν έρχεται σε κάθε νομοσχέδιο, ότι η όποια ρύθμιση δεν μπορεί να είναι και υπέρ των συμφερόντων του δημοσίου- για να έρθει δύο ώρες αργότερα και να ζητηθεί να ξανασυζητηθεί τελικά το θέμα της ΠΑΕ, όταν υπήρξαν αντιδράσεις και όταν διαπιστώθηκε ότι πράγματι η ρύθμιση αυτή κατοχυρώνει δικαιώματα του δημοσίου. 
Κύριοι συνάδελφοι, ο ελληνικός λαός μας παρακολουθεί και στην αντιπολίτευσή μας, στον ουσιαστικό μας λόγο, αλλά και στον τρόπο που έχουμε επιλέξει να τον πολιτευόμαστε σε σχέση με τα διαδικαστικά ζητήματα. Σήμερα ο ελληνικός λαός περιμένει να ακούσει τη στάση των κομμάτων κατά βάση στο ζήτημα της αναστολής των πλειστηριασμών.
Έρχεται η Νέα Δημοκρατία, έρχεται η Κυβέρνηση αυτή, συνεπής στο δρόμο που έχει χαράξει για την προστασία των αδύναμων δανειοληπτών και δίνει μία λύση ρεαλιστική, υπολογισμένη και με απόλυτη ευαισθησία στις ομάδες του ελληνικού λαού, οι οποίες αυτό το διάστημα δεν μπορούν να εκπληρώσουν τις υποχρεώσεις τους.
 Έρχεται σε συνέπεια με τη θέση την οποία είχε από την πρώτη φορά που το ζήτημα αυτό δημιουργήθηκε, από το 2009 δηλαδή, όταν η Κυβέρνηση της Νέας Δημοκρατίας ήταν αυτή που αποφάσισε την αναστολή των πλειστηριασμών της πρώτης κατοικίας -διάταξη η οποία σε ισχύ είναι μέχρι 31 Δεκεμβρίου 2013- και είναι αυτή η παράταξη η οποία, όταν το 2010 ήρθε προς συζήτηση ο περίφημος νόμος Κατσέλη, τον εψήφισε, ούσα αντιπολίτευση. 
Είναι, ίσως, κουραστικό να θυμίζουμε κάθε φορά –είναι, όμως, αναγκαίο τελικά, γιατί βλέπω ότι μερικοί δεν διορθώνονται- ότι το 2010 ο ΣΥΡΙΖΑ τον νόμο Κατσέλη δεν τον ψήφισε. Χθες, όμως, ο εισηγητής κ. Σταθάκης είπε ότι ο νόμος Κατσέλη έχει αρκετά θετικά στοιχεία. Έτσι, αναγκάστηκα να πω χθες στην επιτροπή ότι σας πήρε τρία χρόνια για να δείτε ότι ο νόμος Κατσέλη έχει θετικά στοιχεία, ελπίζω να μη σας πάρει άλλα τρία χρόνια για να δείτε ότι και ο σημερινός νόμος έχει θετικά στοιχεία.
Δεν υπήρξε ουσιαστικό αντεπιχείρημα από την πλευρά της Αντιπολίτευσης χθες για τον προς ψήφιση νόμο, κατά την άποψή μου, για τον εξής λόγο: Το σχέδιο νόμου για την προστασία των δανειοληπτών κατά βάση και κατά παραδοχή όλων καλύπτει πάνω από το 90% των δανειοληπτών. Από τα κριτήρια τα οποία τίθενται με βάση και τα στοιχεία της Τράπεζας της Ελλάδος και με όποιο άλλο διαθέσιμο στοιχείο υπάρχει προκύπτει ξεκάθαρα ότι καλύπτει το 90% με 92% των περιπτώσεων. Οι περιπτώσεις που δεν καλύπτει είναι οι περιπτώσεις κατά τις οποίες κάποιοι ξεπερνούν είτε τα εισοδηματικά κριτήρια είτε τα όρια του συνόλου της ακίνητης περιουσίας είτε το όριο της αξίας του ακινήτου. Να θυμίσω ότι έως 200.000 είναι η αντικειμενική αξία της πρώτης κατοικίας και έως 270.000 το σύνολο της ακίνητης περιουσίας, εκ των οποίων οι 15.000 μπορεί να είναι κινητές αξίες.
Δεν άκουσα από την πλευρά της Αντιπολίτευσης το επιχείρημα ότι ξέρετε, η διάταξη αυτή, όπως τη φέρνετε, δεν καλύπτει το 92%, καλύπτει το 30% ή το 20% ή το 50%. Δεν μπορούν να το πουν, γιατί δεν ισχύει κάτι τέτοιο.
Το δεύτερο θέμα συζήτησης θα έπρεπε να είναι το ποσό της δόσης που σύμφωνα με αυτήν τη διάταξη υποχρεούται να καταβάλλει ο κάθε δανειολήπτης. Είναι 10% για ποσό καθαρού οικογενειακού εισοδήματος μέχρι 15.000 και για το υπερβάλλον από 15.000 έως 35.000 είναι 20%.
Πάνω σε αυτά τα όρια και σε αυτές τις δόσεις νομίζουμε ότι δεν υπήρχε πιο ρεαλιστική και σοβαρή πρόταση, η οποία και να διευκολύνει τους δανειολήπτες και να αποκαθιστά αυτό που λέμε τραπεζική πίστη. Πλέον, χωρίς ιδιαίτερες συνέπειες, παρά μόνο για αυτούς που δεν μπορούν να ενταχθούν στις προϋποθέσεις μπορεί  και το τραπεζικό σύστημα να λειτουργήσει. Και όταν λέμε το τραπεζικό σύστημα να λειτουργήσει, μη θεωρήσει κανείς ότι αυτό κινείται προς το συμφέρον κάποιων τραπεζιτών. Όταν υπάρχει υγιές τραπεζικό σύστημα, το συμφέρον κατά βάση είναι του λαού, των καταθετών, των δανειοληπτών. Και η τραπεζική πίστη, λοιπόν, αποκαθίσταται, αλλά και αυτοί που έχουν ανάγκη προστατεύονται. 
Υπάρχουν δυο διατάξεις ξεκάθαρες. Ο άνεργος καλύπτεται απόλυτα και δεν πληρώνει καθόλου. Ο εγγυητής για πρώτη φορά καλύπτεται, γιατί επεκτείνεται και σε αυτόν η προστασία την οποία απολαμβάνει ο πρωτοφειλέτης. Όσο ο πρωτοφειλέτης έχει ρυθμισμένη την οφειλή του, καλύπτεται και ο εγγυητής. 
Ακούστηκαν -και δεν ήταν εκτός βάσεως- κάποιες κουβέντες σε σχέση με τη δυνατότητα πληρωμής της μικρής δόσης, έτσι όπως την έχουμε καθορίσει, από κάποιους που έχουν πολύ χαμηλό εισόδημα και κάποιους που βάσει των οικογενειακών τους αναγκών αδυνατούν να πληρώσουν και αυτήν τη μικρή δόση. Έχει φροντίσει ο νομοθέτης και γι’ αυτό. Για όσους δεν μπορούν να καταβάλλουν το 10% της δόσης εξακολουθεί και υφίσταται η προστασία του νόμου Κατσέλη, όπου με βάση τις τελευταίες ρυθμίσεις του ν.4161 υπάρχει πλέον η δυνατότητα προστασίας έως την εκδίκαση στο δικαστήριο με καταβολή μόνο του 10% της δόσεως ή και με μηδενική καταβολή, εάν ο δανειολήπτης προσφύγει στη διαδικασία των ασφαλιστικών μέτρων. 
Δεν υπάρχει, λοιπόν, κανένας δανειολήπτης που να μην προστατεύεται. Και αυτός που μπορεί να καταβάλλει το 10% του οικογενειακού του εισοδήματος καλύπτεται και προστατεύεται και αυτός που είναι άνεργος καλύπτεται και προστατεύεται απόλυτα και αυτός που δεν μπορεί να διαθέσει το 10% του εισοδήματός του μπορεί να προσφύγει στο νόμο Κατσέλη. 
Αφοπλιστικά τα επιχειρήματα, αφοπλιστικές οι σκέψεις οι οποίες υπάρχουν στο παρόν νομοσχέδιο. Το παρόν νομοσχέδιο δεν είναι αυτονόητο. Έγινε μετά από μια μεγάλη προσπάθεια του Υπουργείου, μετά από συνεχείς διαβουλεύσεις, από αντιπαραθέσεις και ξέρουμε με ποιους. Θα σας πω το εξής, γιατί μιλάμε για το καλύτερο νομοθετικό πλαίσιο που αυτήν τη στιγμή ισχύει στην Ευρώπη. Στην Ισπανία, για παράδειγμα, κατασχέθηκαν σαράντα χιλιάδες κατοικίες μέσα στο 2012. Η νομοθεσία περί ενυπόθηκων στεγαστικών δανείων ισχύει από το 1946, ενώ η τράπεζα που έχει χορηγήσει το στεγαστικό δάνειο μπορεί να προχωρήσει σε διαδικασία έξωσης και κατάσχεσης του σπιτιού, εάν ο δανειολήπτης καθυστερήσει έναν μόλις μήνα την καταβολή της δόσης. Εδώ και στον παρόντα νόμο υπάρχει η προστασία. Σε περίπτωση μόνο που κάποιος δεν καταβάλει τρεις συνεχείς δόσεις, τότε έχει πρόβλημα με την υπαγωγή στη ρύθμιση. 
Έρχεται, όμως, το παρόν σχέδιο νόμου και κάνει μια ακόμα πρόβλεψη, η οποία λύνει το ζήτημα οριστικά, για να μην έχουμε κάθε χρόνο την ίδια συζήτηση, τα ίδια επιχειρήματα, τις ίδιες αντεγκλήσεις. Προβλέπεται, λοιπόν, η σύσταση με πράξη του Υπουργικού Συμβουλίου ανώτατου κυβερνητικού οργάνου, σκοπός του οποίου θα είναι η στενή εποπτεία κατά τη μεταβατική διαδικασία και μέχρι την ολοκλήρωση του μόνιμου μηχανισμού υποστήριξης και διαχείρισης του ιδιωτικού χρέους. Προβλέπει την κατάρτιση κώδικα δεοντολογίας τραπεζών για τη διαχείριση των μη εξυπηρετούμενων ιδιωτικών οφειλών από την Τράπεζα της Ελλάδας και τα πιστωτικά ιδρύματα θα αποτελούν τον πρώτο και αμεσότερο φορέα εντοπισμού πιθανής αδυναμίας πληρωμών του δανειολήπτη, φυσικού προσώπου ή επιχείρησης και καλούνται να επιλύσουν, να παρέχουν λύσεις και συμβουλές για τη διευθέτηση των δανειακών χρεών. Βεβαίως, υπάρχει ρητή αναφορά στην αρμοδιότητα διαμεσολάβησης του Συνηγόρου του Καταναλωτή.
Δημιουργείται, λοιπόν, με αυτήν τη διάταξη το κανονιστικό εκείνο πλαίσιο το οποίο είναι αναγκαίο, γιατί το πρόβλημα δεν θα λυθεί σε έναν χρόνο, ούτε σε δύο ούτε σε τρία, αλλά θα πρέπει να υπάρχει ένας μόνιμος μηχανισμός ο οποίος θα αντιμετωπίζει παρόμοια ζητήματα και θα τα επιλύει.
Πρέπει να αναφέρω ότι στο παρόν σχέδιο νόμου υπάρχει η διάταξη για τον ΦΠΑ, ο οποίος παραμένει στο 13% για όλο το 2014. Δεν ακούστηκε τίποτα επ’ αυτού χθες. Πώς να ακουστεί; Κάποιοι έλεγαν ότι είναι ένα επικοινωνιακό πυροτέχνημα κάποιων λίγων μηνών. Δεν είναι επικοινωνιακό πυροτέχνημα και θέλουμε να πιστεύουμε ότι η εφαρμογή αυτής της διάταξης μέσα στο 2014 θα ωφελήσει και τους καταναλωτές και τους επαγγελματίες. 
Σε σχέση με κάποιες ρυθμίσεις τις οποίες έχει φέρει το Υπουργείο Οικονομικών θα δοθούν κάποιες διευκρινίσεις από τον Υπουργό, οι οποίες θα αποκαταστήσουν και μια σύγχυση η οποία δημιουργήθηκε χθες, καθώς απομόνωσαν κάποιοι μερικά στοιχεία αυτών των ρυθμίσεων, στοιχεία τα οποία ούτως ή άλλως προϋπάρχουν σε παρόμοιες ρυθμίσεις για άλλα ζητήματα, αλλά κατά βάση και στο μεγαλύτερο μέρος τους είναι τελικώς προς όφελος των οφειλετών του δημοσίου.
Καταλήγοντας, κύριε Πρόεδρε, κύριοι συνάδελφοι, θα ήθελα να πω το εξής. Υπάρχει μια τελευταία ευκαιρία σήμερα για τις δυνάμεις της Αντιπολίτευσης, για τα κόμματα της Αντιπολίτευσης, να στηρίξουν αυτό το σχέδιο νόμου. Είναι ένα σχέδιο νόμου που δίνει μια ασπίδα προστασίας στη συντριπτική πλειοψηφία, όχι των φτωχών και αδύναμων Ελλήνων, δίνει νέα προστασία στον μέσο Έλληνα πολίτη, στον μέσο Έλληνα δανειολήπτη. Όποιος δεν ψηφίσει αυτήν τη διάταξη το μόνο τον οποίο εξυπηρετεί –γιατί όλοι οι άλλοι καλύπτονται- είναι αυτόν που πραγματικά μπορούσε να πληρώσει και δεν πλήρωνε μέχρι σήμερα.
Ευχαριστώ πολύ.
(Χειροκροτήματα από την πτέρυγα της Νέας Δημοκρατίας)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Ευχαριστούμε, κύριε συνάδελφε, που ήσασταν συνεπής στον χρόνο σας και την ίδια συνέπεια θα ζητήσω από όλους τους ομιλητές, διότι, όπως ξέρετε, ο χρόνος είναι περιορισμένος.
Θα ήθελα να υπενθυμίσω προς τις κυρίες και τους κυρίους συναδέλφους ότι στις 12.00΄ θα γίνει η ονομαστική ψηφοφορία που έχουμε αποφασίσει για το νομοσχέδιο για την ακίνητη περιουσία.
Κυρίες και κύριοι συνάδελφοι, θέλω να ανακοινώσω προς το Σώμα τα ακόλουθα:
Από τον Γενικό Γραμματέα της Κοινοβουλευτικής Ομάδας της Νέας Δημοκρατίας πήραμε επιστολή με την οποία δηλώνει ότι ως ομιλητές ορίζονται στο παρόν νομοσχέδιο ο κ. Χρύσανθος Λαζαρίδης και ο κ. Κωνσταντίνος Μαρκόπουλος.
Από τον Πρόεδρο της Κοινοβουλευτικής Ομάδας του ΣΥΡΙΖΑ-ΕΚΜ λάβαμε επιστολή με την οποία ορίζεται ως εισηγητής ο κ. Γεώργιος Σταθάκης, ως Κοινοβουλευτικός Εκπρόσωπος ο κ. Δημήτριος Παπαδημούλης και ως ομιλητές η κ. Θεανώ Φωτίου και ο κ. Αθανάσιος Πετράκος.
Από τον Γραμματέα της Κοινοβουλευτικής Ομάδας του ΠΑΣΟΚ κ. Ρήγα λάβαμε επιστολή με την οποία ορίζεται ως ειδικός αγορητής ο κ. Μιχαήλ Κασσής και ως ομιλητής ο κ. Χρήστος Γκόκας.
Από τον Γραμματέα της Κοινοβουλευτικής Ομάδας των Ανεξάρτητων Ελλήνων κ. Γιοβανόπουλο λάβαμε επιστολή με την οποία ορίζεται ως ειδικός αγορητής ο κ. Γιοβανόπουλος, ως Κοινοβουλευτικός Εκπρόσωπος ο κ. Μαριάς και ως ομιλητής ο κ. Κουίκ. 
Από τον Γραμματέα της Κοινοβουλευτικής Ομάδας του Λαϊκού Σύνδεσμου Χρυσή Αυγή κ. Ζησιμόπουλο λάβαμε επιστολή με την οποία ορίζεται ως ειδικός αγορητής ο κ. Αρτέμιος Ματθαιόπουλος, Κοινοβουλευτικός Εκπρόσωπος ο κ. Κασιδιάρης και ομιλήτρια η Βουλευτής κ. Ελένη Ζαρούλια.
Από τον Πρόεδρο της Κοινοβουλευτικής Ομάδας της Δημοκρατικής Αριστεράς λάβαμε επιστολή με την οποία ορίζεται ειδική αγορήτρια η κ. Ασημίνα Ξηροτύρη-Αικατερινάρη και ομιλητής ο Βουλευτής Ευβοίας κ. Δημήτριος Αναγνωστάκης. Κοινοβουλευτικός Εκπρόσωπος, βέβαια, είναι ο κ. Τσούκαλης.
Από τον Γραμματέα της Κοινοβουλευτικής Ομάδας του Κομμουνιστικού Κόμματος Ελλάδος, τον Κοινοβουλευτικό Εκπρόσωπο κ. Παφίλη, λάβαμε επιστολή με την οποία ορίζεται Κοινοβουλευτικός Εκπρόσωπος ο κ. Καραθανασόπουλος, ειδική αγορήτρια η κ. Διαμάντω Μανωλάκου και ομιλητής ο κ. Χρήστος Κατσώτης.
Επίσης, από τον Γραμματέα της Κοινοβουλευτικής Ομάδας των Ανεξαρτήτων Δημοκρατικών Βουλευτών λάβαμε επιστολή με την οποία εισηγητής ορίζεται ο κ. Μάρκος Μπόλαρης, Κοινοβουλευτικός Εκπρόσωπος ο κ. Νικόλαος Σταυρογιάννης και ομιλητής ο κ. Πάρις Μουτσινάς.
Το λόγο έχει ο εισηγητής του ΣΥΡΙΖΑ κ. Σταθάκης για δώδεκα λεπτά.</ChairmanSpeech> 
<Speech><Parlmember>ΓΕΩΡΓΙΟΣ ΣΤΑΘΑΚΗΣ</Parlmember>: Ευχαριστώ, κύριε Πρόεδρε.
Αγαπητές και αγαπητοί συνάδελφοι, επιτρέψτε μου να ξεκινήσω λέγοντας το ιστορικό του θέματος που συζητάμε για να καταδείξω το πρώτο και βασικό συμπέρασμα: Η Ελλάδα είναι η μοναδική χώρα στην Ευρώπη όπου οι δανειολήπτες στεγαστικών δανείων τελούν υπό καθεστώς ομηρίας επί τέσσερα συνεχή χρόνια.
Ας ξεκινήσω με το ποιο είναι το πρόβλημα. Στην Ελλάδα τα στεγαστικά δάνεια ξεκίνησαν μετά το 2000 και είναι λίγα, τα μικρότερα σε ποσοστό στην Ευρώπη.
Στην Ιρλανδία τα στεγαστικά δάνεια ήταν 300% του ΑΕΠ. Εδώ, είναι περίπου 40% του ΑΕΠ. Μιλάμε για τετρακόσιες πενήντα χιλιάδες νοικοκυριά, τα οποία δανείστηκαν εβδομήντα δύο δισεκατομμύρια. Κι άλλα τριακόσιες χιλιάδες νοικοκυριά έχουν υποθηκεύσει το σπίτι τους για εμπορικούς ή άλλους σκοπούς. Αυτό είναι το θέμα.
Μετά την κρίση, μετά το 2009 έχουμε αδυναμία πληρωμής καταγεγραμμένη για το 30% των δανείων αυτών. Πιθανόν να έχουν αυξηθεί στο 33% ή στο 34% σήμερα. Άρα γνωρίζουμε και την έκταση των κόκκινων δανείων.
Υπενθυμίζω ότι αυτό το μείζον οικονομικό και κοινωνικό πρόβλημα ετέθη από την πλευρά του ΣΥΡΙΖΑ από την αρχή που συζητήθηκε το θέμα της ανακεφαλαιοποίησης των τραπεζών.
Στο σημείο αυτό υπενθυμίζω ότι το τραπεζικό μας σύστημα είναι πολύ απλό. Έχει εκατό δισεκατομμύρια ομόλογα του δημοσίου, εκατό δισεκατομμύρια επιχειρηματικά δάνεια κι εκατό δισεκατομμύρια στεγαστικά και καταναλωτικά δάνεια.
Προφανώς, στη φάση ανακεφαλαιοποίησης μετά το PSI, προκειμένου να σταθεροποιηθεί το τραπεζικό σύστημα, έπρεπε να ληφθούν υπ’ όψιν και τα τρία στοιχεία με ό,τι αυτό συνεπαγόταν. Πιθανόν να συνεπαγόταν περισσότερα χρήματα ανακεφαλαιοποίησης. Σε κάθε περίπτωση, όμως, τραπεζικό σύστημα δεν μπορεί να ξαναξεκινήσει κουβαλώντας ζημιές και την έλλειψη αναδιάρθρωσης των στεγαστικών και των επιχειρηματικών δανείων. Άρα από την αρχή επιμέναμε για ανακεφαλαιοποίηση με διακανονισμό των κόκκινων δανείων.
Μέχρι στιγμής τι έχει συμβεί; Πρώτον, έχουμε νόμους προστασίας κατά της κατάσχεσης της πρώτης κατοικίας και πλειστηριασμών. Έχουμε νόμους, όμως, μόνο προστασίας. Δεν έχουμε ρυθμίσεις, κανονιστικό πλαίσιο. Κι επαναλαμβάνω ότι η Ελλάδα είναι η μοναδική χώρα στην Ευρώπη που δεν διαμόρφωσε κανονιστικό πλαίσιο τα τελευταία τέσσερα χρόνια.
Ποιοι είναι οι νόμοι αυτοί. Πρώτον, είναι ο νόμος Κατσέλη. Ο νόμος Κατσέλη προστατεύει το δανειολήπτη με ένα πολύ υψηλό ποσοστό, το οποίο φτάνει μέχρι 450.000 ευρώ αξία του ακινήτου –δηλαδή τους καλύπτει όλους πρακτικά- κι έχει 200.000 ευρώ το ελάχιστο. Αυτό, όμως, είναι για ένα άτομο. Μετά προσθέτει 50% κι άρα γίνεται τριακόσιες κ.ο.κ..
Άρα τι έκανε ο νόμος Κατσέλη; Λέει ότι σε περίπτωση που έχουμε σύγκρουση κι απαίτηση της τράπεζας έναντι του δανειολήπτη, ο δανειολήπτης προσφεύγει. Για όλο το διάστημα που ο δανειολήπτης είναι σε προσφυγή δεν πληρώνει τίποτα και το δικαστήριο αποφασίζει.
Αυτός είναι ο νόμος Κατσέλη, ο οποίος είναι αποτρεπτικός σε μια πρακτική. Ταυτόχρονα, όμως, ο νόμος αυτός έκανε κάτι, το οποίο είναι στην καρδιά του προβλήματος: Προέτρεπε τις τράπεζες να κάνουν εξωδικαστικούς συμβιβασμούς με τους δανειολήπτες. Αυτό ήταν το δεύτερο στοιχείο του νόμου.
Το αποτέλεσμα της εφαρμογής του νόμου ήταν, πρώτον, οι τράπεζες να μην κάνουν κανέναν εξωδικαστικό συμβιβασμό. Είναι εντυπωσιακό αυτό. Απείχαν από οποιαδήποτε εξωδικαστική διαδικασία.
Δεύτερον, οι υποθέσεις που πήγαν στα δικαστήρια και αποφάσισαν απέρριψαν το 30%, ευνόησαν το 70% -το θεώρησαν δίκαιο- και προχώρησαν σε μεσοσταθμικό κούρεμα 30% με 40%. Άρα ξέρουμε κι έχουμε δεδομένα.
Δεύτερη πρωτοβουλία της Κυβέρνησης μετά το νόμο Κατσέλη είναι ο ν. 4161 που συζητούσαμε εδώ πριν από έξι μήνες. Τι έκανε αυτός ο νόμος; Έκανε δύο πράγματα: Πρώτον, έρχεται και λέει «γι’ αυτούς που είναι ενήμεροι, το 70%, μπορώ να διαμορφώσω ένα σύστημα προκειμένου να ελαφρυνθεί το βάρος που φέρουν».
Διότι όλοι αναγνωρίζουν ότι πέρα από κόκκινα δάνεια, υπάρχει το γεγονός όπου ο ένας στους δύο δανειολήπτες καλύπτει μεν τις ανάγκες του, αλλά είναι μέχρι εδώ. Παίρνει από τον μπαμπά, από τη μαμά, από την οικογένεια, από τους φίλους, κάτι κάνει για να παραμείνει έξω από αυτό.
Το πρώτο, λοιπόν, που έκανε ο νόμος ήταν να διευκολύνει με έναν τρόπο αυτοί να ελαφρύνουν τη δόση τους. Έβαλε περίπου τα ίδια κριτήρια που φέρνει και σήμερα με το νόμο η Κυβέρνηση.
Το δεύτερο που έκανε ήταν να τροποποιήσει τον νόμο Κατσέλη, ούτως ώστε αυτοί που μπαίνουν στη δικαστική διαδικασία να πληρώνουν ένα ελάχιστο ποσό, 40 ευρώ –ή παραπάνω- ανάλογα με το εισόδημά τους.
Από χθες καλούμε την Κυβέρνηση να μας φέρει τα αποτελέσματα της ρύθμισης του Ιουνίου. Δεν τα φέρνει. Τους καλούμε να μας πούνε πόσες ρυθμίσεις έγιναν από τις τράπεζες με τους ενήμερους δανειολήπτες. Πόσες ρυθμίσεις διευκόλυνε το συγκεκριμένο σύστημα στον νόμο Κατσέλη; Δεν μας έφερε κανένα στοιχείο.
Άρα, το δεύτερο θέμα, όταν πλησίαζε η ιστορία εδώ, ποιο ήταν; Ήταν αυτό που τους είπαμε και τότε: Φέρτε κανονιστικό νόμο. Φέρτε ρυθμιστικό πλαίσιο. Φέρτε έναν τρόπο να αντιμετωπίζει το πρόβλημα και των κόκκινων δανείων και να θέτει τους όρους αναδιάρθρωσης για τους ενήμερους δανειλήπτες, όπως έχει γίνει παντού.
Ο ΣΥΡΙΖΑ πρότεινε τρία πράγματα στο συγκεκριμένο θέμα και θα τα υπενθυμίσω, γιατί η δημαγωγία χθες ήταν αδιανόητη ενάντια στον ΣΥΡΙΖΑ. 
Το πρώτο που πρότεινε ο ΣΥΡΙΖΑ ήταν ένα σύστημα κανονιστικής σεισάχθειας με σαφή κοινωνικά κριτήρια, με τα οποία θα αντιμετωπιζόταν το σύνολο των στεγαστικών δανείων.
Σε αυτήν την ιδέα προστέθηκαν άλλες δύο ιδέες. Η πρώτη ιδέα είναι απλή και εύληπτη και την είχε πει κι ο Τσίπρας: Τα κόκκινα δάνεια που υπάρχουν να μεταφερθούν σε έναν δημόσιο φορέα διαχείρισης των κόκκινων δανείων. Με τον τρόπο αυτόν δεν θα πάνε στα distress funds και ταυτόχρονα θα υπάρξει ένας μηχανισμός διαχείρισης να κάνει αυτό το πράγμα που αρνούνται οι τράπεζες.
Η δεύτερη ιδέα είναι η εισαγωγή ενός συστήματος το οποίο θα όριζε ένα ανώτατο όριο πληρωμής με βάση το εισόδημα και την πρόβλεψη για το εισόδημα, θα λάμβανε υπ’ όψιν τη μείωση των ακινήτων, τη μείωση του εισοδήματος και μερικές άλλες σταθερές παραμέτρους και θα αποφαινόταν για την αναδιάρθρωση των δανείων.
Ελλείψει αυτών και λίγο πριν φτάσουμε στη σημερινή μας συζήτηση, πρότεινε και μια τρίτη ιδέα: Πρώτον, να απαγορευτεί η πώληση κόκκινων δανείων στα distress funds. Δεύτερον, να ανασταλεί οποιαδήποτε συζήτηση για έναν χρόνο, προκειμένου να φτιαχτεί το κανονιστικό πλαίσιο. Αυτές ήταν οι δύο προτάσεις που καταθέσαμε πριν από δύο εβδομάδες.
Η Κυβέρνηση σήμερα κάνει το δεύτερο: Φέρνει μία διαδικασία –όχι κανονιστικό πλαίσιο- για το πώς θα φτιάξουμε το κανονιστικό πλαίσιο και αναστέλλει με τον τρόπο που θα δείξω στη συνέχεια τη διαδικασία κατάσχεσης με έναν τρόπο που δεν διατηρεί ως είχε το σύστημα, αλλά το μετατοπίζει κατάτι. Θα δείξω στη συνέχεια τι αλλαγές κάνει. Δεν φέρνει, όμως, την απαγόρευση των κόκκινων δανείων για το χρόνο αυτόν.
Μπαίνουμε στη σημερινή πρόταση της Κυβέρνησης: Να υπάρχει ένας χρόνος μεταβατικό στάδιο. Τι προτείνει σε αυτό; Προτείνει δύο πράγματα.
Πρώτον, προτείνει ποιος θα φτιάξει το κανονιστικό πλαίσιο, το οποίο δεν φτιάξαμε τα προηγούμενα τέσσερα χρόνια και το οποίο ο ΣΥΡΙΖΑ λέει ότι έπρεπε να φτιάξουμε από την πρώτη ημέρα, προκειμένου να μπορούμε να διαχειριστούμε το σύστημα. Ποιος θα φτιάξει αυτό το σύστημα; Αυτό μας λέει σήμερα η Κυβέρνηση. Τρεις φορείς θα φτιάξουν αυτό το κανονιστικό πλαίσιο: 
Πρώτον, μια διυπουργική επιτροπή. Αυτή η εμμονή της Κυβέρνησης να λύνει σύνθετα οικονομικά, κοινωνικά και τεχνικά θέματα με υπουργικές αποφάσεις είναι ασύλληπτη. Σας υπενθυμίζω ότι ο Υπουργός Υγείας είναι υπεύθυνος για τη μείωση των τιμών των φαρμάκων. Δηλαδή, ο Υπουργός παίρνει τις λίστες τριών χιλιάδων φαρμάκων και λέει «θα μειωθούν έτσι». Εδώ, λοιπόν, έχουμε το πρόβλημα της διαχείρισης στεγαστικών δανείων, το οποίο θα λύσει το μισό Υπουργικό Συμβούλιο, μαζί με τους Γενικούς και Ειδικούς Γραμματείς και κάποιους ειδήμονες που θα καλέσει. 
Επαναλαμβάνω: Καταθέστε μας μια ευρωπαϊκή χώρα, της οποίας το ρυθμιστικό πλαίσιο να εκπορεύεται από διυπουργικές επιτροπές. Προφανώς, ο καθ’ ύλην αρμόδιος Υπουργός έχει τη νομοθετική πρωτοβουλία, για να πει πώς και τι και με ποιους όρους και τι θα κάνει. Άλλος τα κάνει αυτά. 
Δεύτερον, πρόταση της Κυβέρνησης σήμερα: Ποιος θα κάνει επί της ουσίας το κανονιστικό πλαίσιο; Η Τράπεζα της Ελλάδος. Αυτή θα βγάλει τον Κώδικα Δεοντολογίας, που θα έχει μέσα όλες τις κρίσιμες παραμέτρους για το μείζον αυτό θέμα. Είναι κατάλληλη η Τράπεζα της Ελλάδος για να λύσει αυτό το πρόβλημα; Σας ρωτάω. Είναι;</Speech> 
<Speech><Parlmember>ΧΡΥΣΟΥΛΑ-ΜΑΡΙΑ ΓΙΑΤΑΓΑΝΑ</Parlmember>: Όχι.</Speech> 
<Speech><Parlmember>ΓΕΩΡΓΙΟΣ ΣΤΑΘΑΚΗΣ</Parlmember>: Η Τράπεζα της Ελλάδος κάνει καλά τη δουλειά της σε διάφορα άλλα θέματα; Επιβλέπει το πλαίσιο εφαρμογής; Αυτή θα βγάλει το κανονιστικό πλαίσιο για ένα θέμα στο οποίο εμπλέκονται μείζονα κοινωνικά και άλλα δεδομένα; Έχει τέτοια εμπειρία η Τράπεζα της Ελλάδος; Είναι δηλαδή ένας οργανισμός, που όταν έρχεται ένα μείζον κοινωνικό πρόβλημα, έρχεται αμέσως στο μυαλό μας εκεί να πάμε; 
Τρίτον, ο Συνήγορος του Καταναλωτή, ο οποίος θα παίξει τον ρόλο τού διαμεσολαβητή. Τι δουλειά κάνει μέχρι στιγμής ο Συνήγορος του Καταναλωτή; Έχει μια εμπειρία. Αυτό όμως το μείζον θέμα της διαμεσολάβησης μεταξύ τραπεζών που έχουν αρνηθεί ήδη μια φορά να εφαρμόσουν το νόμο και δανειοληπτών που βρίσκονται σε απόγνωση, θα το αναλάβει ο Συνήγορος του Καταναλωτή; 
Η πρότασή μας είναι ο φορέας ο οποίος θα αναλάβει όλο αυτό το σύνθετο σύστημα, πρέπει να είναι ένας φορέας δημόσιου συμφέροντος, που να διασφαλίζει την ικανότητά του να χειριστεί ένα τόσο σημαντικό θέμα. Ονομάστε τον όπως θέλετε. Σώστε το σπίτι μας. Κάντε ό,τι θέλετε. Βάλτε του τον πιο ωραίο τίτλο. Πρέπει να βρεθεί ένας αξιόπιστος τρόπος για να μεριμνήσει γι’ αυτά τα δύο στοιχεία. 
Το δεύτερο που κάνει το παρόν νομοσχέδιο σήμερα είναι ότι λέει «βεβαίως, έχετε την ύψιστη προστασία, αλλά όλοι που έχετε «κόκκινα» δάνεια πρέπει να μπείτε σε μια διαδικασία τώρα. Όλοι πρέπει να μπείτε σε μια διαδικασία μέχρι τέλος Ιανουαρίου. Όλοι εσείς που είστε «κόκκινοι» δανειολήπτες θα μπείτε σε μια διαδικασία που ορίζει ο παρών νόμος». Και λέει ο παρών νόμος γι’ αυτά τα τρία κριτήρια. Δεν μπαίνω στην ουσία, γιατί θα μας κατηγορήσει πάλι ο κύριος Υπουργός ότι αν ελαστικοποιήσουμε τα κριτήρια, εκπροσωπούμε τους πλούσιους στην Ελλάδα. Αφήστε, λοιπόν, τα κριτήρια. Θα μπω στην ουσία του νόμου. Ο νόμος λέει ότι εντός του επόμενου μήνα ή των επόμενων τριών μηνών όλοι οι «κόκκινοι» δανειολήπτες πρέπει να μπουν σε μια συγκεκριμένη διαδικασία συμφωνίας για τον τρόπο με τον οποίο θα γίνει η διαχείριση των «κόκκινων» δανείων τους. 
Αυτό έχει δύο συνέπειες. Εισάγει για πρώτη φορά το κριτήριο της συνολικής περιουσίας και πολλά άλλα, άρα λέει ότι «πρέπει να προσκομίσετε στις τράπεζες το σύνολο των χαρτιών που έχετε». Ταυτόχρονα, εισάγει μια διαδικασία πολύ στενότερη από το νόμο Κατσέλη ως ασφαλιστική διαδικασία, η οποία διοχετεύει το σύστημα σε μια κατάληξη. Και η κατάληξη είναι η 31η Δεκεμβρίου 2014. 
Η 1-1-2015 πια είναι η ημέρα! Μέχρι στιγμής, ακούμε ενδιαφέρουσες εξαγγελίες. Ο Υπουργός κ. Χατζηδάκης ανέφερε το ιρλανδικό μοντέλο. Ρωτάω λοιπόν την Κυβέρνηση: Έχετε συμφωνήσει με την τρόικα για το ποιο είναι το μοντέλο; Αν έχετε συμφωνήσει, να μας το πείτε, για να το ξέρουμε κι εμείς και να κάνουμε μια συζήτηση επί της ουσίας. Αν είναι το ιρλανδικό μοντέλο, μπορούμε να κάνουμε τη συζήτηση και σήμερα. Δεν υπάρχει κανένα πρόβλημα. 
Η ουσία όμως του επιχειρήματος παραμένει. Η Κυβέρνηση για μια ακόμη φορά μεταφέρει το πρόβλημα, κρατάει σε ομηρία το σύνολο των δανειοληπτών στεγαστικών δανείων, όπως έκανε τα προηγούμενα τέσσερα χρόνια και εισάγει μια διαδικασία με την οποία διαφωνούμε επί της ουσίας. Γι’ αυτό, καταψηφίζουμε το νομοσχέδιο. 
(Χειροκροτήματα από την πτέρυγα του ΣΥΡΙΖΑ)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Ευχαριστούμε τον κ. Σταθάκη. 
Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού ξεναγήθηκαν στην έκθεση της αίθουσας «ΕΛΕΥΘΕΡΙΟΣ ΒΕΝΙΖΕΛΟΣ» και ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, τριάντα δύο μαθητές και μαθήτριες και τρεις εκπαιδευτικοί από το 1ο Γενικό Λύκειο Δράμας.  
Η Βουλή τούς καλωσορίζει. 
(Χειροκροτήματα απ’ όλες τις πτέρυγες της Βουλής)</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΧΑΤΖΗΔΑΚΗΣ</Parlmember> (Υπουργός Ανάπτυξης και Ανταγωνιστικότητας): Κύριε Πρόεδρε, θα ήθελα τον λόγο για να κάνω κάποιες νομοτεχνικές βελτιώσεις.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Έχετε τον λόγο, κύριε Υπουργέ.</ChairmanSpeech> 
<Speech><Parlmember>ΚΩΝΣΤΑΝΤΙΝΟΣ ΧΑΤΖΗΔΑΚΗΣ</Parlmember> (Υπουργός Ανάπτυξης και Ανταγωνιστικότητας): Για την ενημέρωση των συναδέλφων, θα ήθελα να πω ότι θα καταθέσουμε σε λίγη ώρα ορισμένες νομοτεχνικές βελτιώσεις στο νομοσχέδιο, οι οποίες αφορούν τη διαδικασία για την προστασία των δανειοληπτών και το Ελληνικό Επενδυτικό Ταμείο. Οι περισσότερες από τις νομοτεχνικές βελτιώσεις αυτές λαμβάνουν υπ’ όψιν παρατηρήσεις που έγιναν χθες στη συνεδρίαση της επιτροπής. 
Ενδεικτικά θα αναφέρω τις εξής βελτιώσεις: «Παρ’ όλο που είναι σαφές ότι κριτήριο αποτελεί το δηλωθέν εισόδημα, καθώς το τεκμαρτό υφίσταται και εξυπηρετεί μόνο τους σκοπούς της φορολογικής νομοθεσίας, γίνεται και ρητή αναφορά στο δηλωθέν εισόδημα». 
Επίσης, διευκρινίζουμε ότι «η εξαίρεση των συνταξιοδοτικών και ασφαλιστικών προγραμμάτων δεν αναφέρεται σε εφάπαξ ποσά, αλλά σε περιοδικές παροχές, οι οποίες έχουν το χαρακτηριστικό ότι προσιδιάζουν σε μισθό ή σύνταξη». 
Ορίζουμε ξεκάθαρα, επειδή διατυπώθηκαν αμφιβολίες ότι «κρίσιμη ημερομηνία για το ύψος των καταθέσεων είναι η 20η Νοεμβρίου 2013, ενώ για τα υπόλοιπα κριτήρια είναι σαφές ότι σημείο αναφοράς είναι οι τελευταίες φορολογικές δηλώσεις». 
Ξεκαθαρίζουμε ότι «η σύμμετρη κατανομή της μηνιαίας καταβολής, σε περίπτωση που υπάρχουν περισσότεροι δανειστές, γίνεται ανάλογα με το ύψος του ανεξόφλητου υπολοίπου της κάθε οφειλής». 
Αντιμετωπίζουμε επίσης και άλλα θέματα, που αναδείχθηκαν στη χθεσινή συζήτηση. Έτσι, για τη μεγαλύτερη προστασία των τριτέκνων, πολυτέκων και αναπήρων, θέτουμε το όριο πάνω από το οποίο καταβάλλουν δόση ίση με το 20% του εισοδήματός τους στις 20.000 ευρώ αντί για 15.000 ευρώ, που οριζόταν μέχρι τώρα. Έτσι, για εισόδημα μέχρι 20.000 ευρώ θα καταβάλλουν δόση ίση με το 10% αυτού. Αυτό ήταν αίτημα διαφόρων συναδέλφων από διάφορες πτέρυγες της Βουλής. 
Επίσης, επειδή τέθηκε το θέμα της ελάχιστης καταβολής, ίσης με το 30% της τελευταίας ενήμερης δόσης για την περίπτωση των ελευθέρων επαγγελματιών, ορίζουμε ότι η ελάχιστη καταβαλλόμενη δόση στην περίπτωση αυτή είναι ίση με το 20% της τελευταίας ενήμερης δόσης. 
Ως προς το Ελληνικό Επενδυτικό Ταμείο, για την περαιτέρω διασφάλιση των συμφερόντων του ελληνικού δημοσίου από τη συμμετοχή στο Ταμείο, καταθέτουμε τις εξής νομοτεχνικές βελτιώσεις:
Προσδιορίζουμε ακριβέστερα τα χρηματοπιστωτικά μέσα, τα προϊόντα, που θα διαθέτει το ταμείο, αναφέροντας ότι θα είναι τα συνήθη στην αγορά, προκειμένου να μην υπάρχει παρανόηση ότι θα γίνει η χρήση κάποιου μέσου άγνωστου στην αγορά, νέου ή καινοφανούς. Αυτή είναι διευκρίνιση, όπως αντιλαμβάνεστε, περισσότερο νομοτεχνικού χαρακτήρα. 
Το ταμείο, κατά τη διεθνή πρακτική, έχει μια βεντάλια χρηματοπιστωτικών μέσων στη διάθεσή του -δάνεια, εγγυήσεις, ενέγγυο πίστωση- και είναι ελεύθερο να τα χρησιμοποιήσει για τη στήριξη των μικρομεσαίων επιχειρήσεων και των έργων υποδομής. 
Προσδιορίζουμε ότι η συνολική εγγύηση του ελληνικού δημοσίου δεν μπορεί να υπερβαίνει την κεφαλαιακή του συμμετοχή, για να είναι σαφές ότι αποτρέπεται η υπερέκθεση του δημοσίου. 
Προσθέτουμε ρητώς ότι η δομή του ταμείου θα καταστρωθεί κατά τέτοιον τρόπο, ώστε να αποτυπώνεται ότι οι μετοχές αυξημένου κινδύνου θα έχουν κατάλληλο όφελος, που θα αντικατοπτρίζει το ρίσκο. 
Τέλος, ορίζουμε ότι τα ελληνικά χρηματοπιστωτικά ιδρύματα, που είναι σε καθεστώς ανακεφαλαιοποίησης και το Ταμείο Χρηματοπιστωτικής Σταθερότητας δεν επιτρέπεται να συμμετέχουν στο ταμείο για λόγους ισορροπίας του συστήματος. 
Αυτές είναι οι νομοτεχνικές βελτιώσεις που θα καταθέσουμε και θα τις έχετε σε λίγο στη διάθεσή σας.
ΔΗΜΗΤΡΙΟΣ (ΜΙΜΗΣ) ΑΝΔΡΟΥΛΑΚΗΣ: Κύριε Πρόεδρε, θα ήθελα τον λόγο.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Δεν έχετε το δικαίωμα και λυπάμαι, κύριε Ανδρουλάκη. Παρά το γεγονός ότι, όπως ξέρετε, θα ήθελα να σας δώσω τον λόγο, δεν έχετε το δικαίωμα.</ChairmanSpeech> 
<Speech><Parlmember>ΟΔΥΣΣΕΑΣ ΚΩΝΣΤΑΝΤΙΝΟΠΟΥΛΟΣ</Parlmember>: Μα, είναι ο εισηγητής μας να μιλήσει.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Είναι οργανωμένη η συζήτηση. Κανείς εισηγητής δεν θα μιλήσει τώρα.
Κύριε Υπουργέ, τις έχετε έτοιμες αυτές τις νομοτεχνικές βελτιώσεις;</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΧΑΤΖΗΔΑΚΗΣ</Parlmember> (Υπουργός Ανάπτυξης και Ανταγωνιστικότητας): Βεβαίως.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Να αναπαραχθούν και να μοιραστούν στους κυρίους συναδέλφους.
ΔΗΜΗΤΡΙΟΣ (ΜΙΜΗΣ) ΑΝΔΡΟΥΛΑΚΗΣ: Μα, δεν είναι δυνατό να συζητείται με τέτοιον τρόπο, κύριε Πρόεδρε, το επενδυτικό ταμείο. Είναι απαράδεκτο. Είναι πρωτοφανές. Πώς είναι δυνατόν να συμβαίνει; Οι εισηγητές δεν αναφέρθηκαν καν. Πώς είναι δυνατόν να συμβαίνει αυτό το πράγμα;</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Ευχαριστούμε.
Το λόγο έχει ο ειδικός αγορητής του ΠΑΣΟΚ ο κ. Κασσής.</ChairmanSpeech>
<Speech><Parlmember>ΜΙΧΑΗΛ ΚΑΣΣΗΣ</Parlmember>: Ευχαριστώ, κύριε Πρόεδρε.
Κυρίες και κύριοι συνάδελφοι, δεν υπάρχει καμμία αμφιβολία ότι το κυρίαρχο και πιο κρίσιμο σημείο του παρόντος νομοσχεδίου είναι το νέο ότι θα βρεθούν δεκάδες χιλιάδες οικογένειες αντιμέτωπες με τη συγκεκριμένη ρύθμιση που αφορά τους πλειστηριασμούς.
Είναι ξεκάθαρο ότι η ελληνική κοινωνία περιμένει από τη Βουλή να νομοθετήσει με γνώμονα το δημόσιο συμφέρον και την προστασία της κοινωνικής συνοχής. Εδώ δεν επιτρέπεται σε κανέναν μας να κάνουμε ένα βήμα πίσω. Η ευθύνη σε όλους μας είναι μεγάλη σ’ αυτήν τη συζήτηση και κανένας δεν μπορεί να κρυφτεί πίσω από το δάχτυλό του, ούτε πίσω από λαϊκισμούς ούτε πίσω από σκληρές νεοφιλελεύθερες εμμονές, γιατί ένα λάθος στη νομοθέτηση μπορεί να ανοίξει την πόρτα του φρενοκομείου με ανυπολόγιστες συνέπειες για την ελληνική κοινωνία.
Κυρίες και κύριοι συνάδελφοι, το ΠΑΣΟΚ από την πρώτη στιγμή της κρίσης έθεσε προτεραιότητα στο συγκεκριμένο θέμα για την προστασία της πρώτης κατοικίας και με τον ν. 3869∕2010 τέθηκε το πρώτο φράγμα προστασίας. Είναι βέβαιο ότι ακόμη και αυτές οι αποφάσεις δεν ήταν αρκετές. Ζήσαμε και ζούμε σήμερα πρωτόγνωρες καταστάσεις και οι απαντήσεις δεν είναι ακόμη εύκολες.
Όμως, εμείς δεν αδρανήσαμε και πήραμε αυτές τις αποφάσεις. Το πάγωμα των πλειστηριασμών συνεχίστηκε και τα επόμενα χρόνια και πιστεύω ότι ορθά έγινε τη στιγμή που η κρίση και η οικονομία βρίσκονταν σε ελεύθερη πτώση.
Τον Ιούνιο μπορώ να πω ότι το θέμα άνοιξε ξανά και κάπως περίεργα και άγαρμπα. Αυτή είναι η σκληρή αλήθεια. Εννοώ το θέμα της άρσης αυτής της προστατευτικής ρύθμισης, την οποία ερχόμαστε σήμερα να την ξεκαθαρίσουμε
Εμείς ξεκάθαρα μιλήσαμε από την αρχή για προστασία της πρώτης κατοικίας στα χαμηλά και μεσαία στρώματα. Μέσα από μία διαβούλευση με το Υπουργείο και διάφορες διακυμάνσεις κατέληξε η σημερινή πρόταση που συζητάμε.
Πριν μπω, όμως στην ουσία του νομοσχεδίου θέλω να κάνω δύο επισημάνσεις. 
Η πρώτη είναι η μεγάλη εμμονή της τρόικας με το θέμα των πλειστηριασμών. Πιστεύω ότι είναι πρωτοφανής. Δεν είχε κανένα λόγο η τρόικα πάνω στο συγκεκριμένο θέμα. Εγώ θα επαναλάβω και δεν «θα μασήσω τα λόγια μου» ότι διάφορες «τρόικες» του εσωτερικού βρίσκονται σε αγαστή συνεργασία με την τρόικα και προσπαθούν να κάνουν αναδιάταξη στον χώρο των ακινήτων, ώστε να υπάρξουν γιγαντιαίες διευθετήσεις των μεγάλων συμφερόντων. Δεν είναι τυχαία η εμμονή για το βίαιο άνοιγμα των πλειστηριασμών. Πιστεύω ότι πρέπει να δοθεί ένα ξεκάθαρο μήνυμα από την ελληνική Βουλή ότι τα κόλπα τελείωσαν. Πιστεύω ότι σήμερα βρισκόμαστε σε καλύτερη θέση από πλευράς διαπραγμάτευσης. Αν κάποιοι νόμισαν ότι ήρθαν στην Αθήνα για να κάνουν  business, πρέπει να το ξεχάσουν.
Το δεύτερο, κύριε Υπουργέ, είναι ότι υπάρχει και η σχετική ευθύνη σε ό,τι έχει να κάνει με τη σημερινή ρύθμιση και από την Κυβέρνηση. Δεν μπορεί να νομοθετούμε με τέτοιες συνθήκες. Το είπαμε και χθες, θα το επαναλάβουμε και σήμερα ότι δεν πρέπει να τιμούν κανέναν αυτές οι κοινοβουλευτικές πρακτικές.
Έρχομαι στο κύριο μέρος του νομοσχεδίου. Εμείς ως ΠΑΣΟΚ σε καμμία περίπτωση δεν θέλουμε να καλλιεργηθεί η εντύπωση μιας ισόβιας στάσης πληρωμών και μιας κουλτούρας του μπαταχτσή. Όμως, οφείλουμε να βλέπουμε τα πράγματα και θα ήταν καλό κανείς να μην ωραιοποιεί τόσο άνετα από τα μπαλκόνια των Υπουργείων. Η πραγματικότητα είναι πολύ σκληρή.  Πίσω από τους αριθμούς κρύβονται άνθρωποι και, μάλιστα, άνθρωποι τρομοκρατημένοι από το σοκ της κρίσης, που άλλαξε βίαια τη ζωή τους. Εμείς θεωρούμε το συγκεκριμένο νομοσχέδιο ως μία καλή εκκίνηση και θα χρειαστούν και κάποιες βελτιώσεις. 
Θεωρώ ότι με την παρέμβασή σας, κύριε Υπουργέ, τα ζητήματα, τα οποία θέσαμε εμείς ως Κοινοβουλευτική Ομάδα του ΠΑΣΟΚ έγιναν αποδεκτά. Αυτό σας τιμά ιδιαίτερα σ’ ένα πνεύμα συνεργασίας των δύο Κοινοβουλευτικών Ομάδων, που στηρίζουν αυτήν την Κυβέρνηση. 
Ένα από αυτά είναι η μείωση των συντελεστών που αφορούν τους ελεύθερους επαγγελματίες σύμφωνα με την τελευταία δόση που πλήρωσαν από το 30%, στο 20%. Είναι πολύ σημαντικό γιατί και οι ελεύθεροι επαγγελματίες είναι η επαγγελματική κοινωνική τάξη που έχει υποστεί πολύ μεγάλες συνέπειες λόγω της κρίσης. Άρα είμαστε σύμφωνοι μ’ αυτές τις βελτιώσεις, οι οποίες έγιναν.
Θεωρώ ότι και οι μειώσεις των συντελεστών για τις ευπαθείς ομάδες, αλλά και η προστασία, η οποία έρχεται ως αναφορά στον δανειολήπτη που καθυστερεί να πληρώσει τρεις δόσεις να μην μπορεί η τράπεζα να ξεκινήσει τον πλειστηριασμό, είναι πολύ σημαντικό.
Βέβαια, δεν το είδα –και βοηθήστε με αν δεν το αναφέρατε- σε ό,τι έχει σχέση με την προστασία του δανειολήπτη-εγγυητή, γιατί μπορεί να ενταχθεί στα κριτήρια ο οφειλέτης και να την «πατήσει» ο δανειολήπτης.</Speech> 
<Speech><Parlmember>ΚΩΝΣΤΑΝΤΙΝΟΣ ΧΑΤΖΗΔΑΚΗΣ</Parlmember> (Υπουργός Ανάπτυξης και Ανταγωνιστικότητας):  Κύριε Κασσή, συγγνώμη που σας διακόπτω, αλλά τέτοια ρύθμιση υφίσταται ήδη.</Speech>
<Speech><Parlmember>ΜΙΧΑΗΛ ΚΑΣΣΗΣ</Parlmember>: Σας ευχαριστώ.
Τα δύο πρώτα άρθρα είναι για το θέμα των πλειστηριασμών που είναι πολύ σημαντικό. Αναφέρομαι στα υπόλοιπα άρθρα τα οποία έχουν να κάνουν με το Υπουργείο σας και σωστά έχουν μπει. Όσον αφορά το Υπουργείο Οικονομικών, καταθέσαμε και χθες τις ενστάσεις μας ότι δεν μπορεί για ένα τόσο σημαντικό νομοσχέδιο να έρχεται μία σειρά ρυθμίσεων που αφορούν το Υπουργείο Οικονομικών. 
Κύριε Υπουργέ Οικονομικών, θα ήθελα στο άρθρο 7 να αποσυρθεί η παράγραφος 6 που αφορά στην τροποποίηση του παλιού άρθρου 6 του νόμου, γιατί τα πρόστιμα τα οποία έρχονται να επιβληθούν σε ανθρώπους που καθυστερούν να πληρώσουν ληξιπρόθεσμες οφειλές, καθώς και τα πανωτόκια, είναι πάρα πολύ υψηλά και το αποτέλεσμα θα είναι ότι κανείς δεν θα μπορέσει να ανταποκριθεί.
Υπάρχουν και άρθρα τα οποία είναι σε σωστή κατεύθυνση και δεν υπήρχαν ούτε χθες ούτε σήμερα αντιρρήσεις. Θεωρώ ότι έρχονται να λύσουν προβλήματα, όπως είναι το άρθρο 18 που αφορά στη συνέχιση των συντάξεων σε ανθρώπους που δεν έχουν περάσει από επιτροπές. Είναι ένα πρόβλημα το οποίο το τελευταίο διάστημα ταλανίζει μεγάλο μέρος της ελληνικής κοινωνίας.
Όσο για τις τροπολογίες που έχουν κατατεθεί, η 1063 αφορά το Υπουργείο Υγείας, η 1066 και η 1067 αφορούν το Υπουργείο Αγροτικής Ανάπτυξης. Θεωρώ ότι ειδικότερα οι δύο τελευταίες πρέπει να περάσουν. Αφορούν την παράταση της τροποποίησης του ν. 4015. 
Όσο για την άλλη τροπολογία που αφορά την παράταση των ποινικών διώξεων των μελών των Διοικητικών Συμβουλίων που διετέλεσαν για χρόνια στους συνεταιρισμούς για ένα χρόνο, υπάρχουν άνθρωποι που σήμερα τρέχουν στα δικαστήρια και έχουν πάρα πολλά προβλήματα επειδή πιθανόν κάποιοι άλλοι παλιότερα ευθύνονταν. 
Πιστεύω ότι το συγκεκριμένο νομοσχέδιο θα λύσει πάρα πολλά προβλήματα. Είναι η αρχή, όπως είπα. Χρειάζεται από τις αρχές του 2014 σε συνεργασία με τις τράπεζες να αρχίσει ο διάλογος προκειμένου ουσιαστικά να λυθεί το μεγάλο αυτό πρόβλημα που ταλανίζει και τους ελεύθερους επαγγελματίες, πέρα από τα νοικοκυριά, αλλά και όλες τις επιχειρήσεις.
Σας ευχαριστώ.
(Χειροκροτήματα από την πτέρυγα του ΠΑΣΟΚ)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Ευχαριστούμε, κύριε συνάδελφε, και για τη συνέπεια στο χρόνο σας.
Το λόγο έχει ο ειδικός αγορητής των Ανεξάρτητων Ελλήνων κ. Γιοβανόπουλος.</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΓΙΟΒΑΝΟΠΟΥΛΟΣ</Parlmember>: Ευχαριστώ πολύ, κύριε Πρόεδρε.
Θα προσπαθήσω όσο προσπαθεί και η κοινωνία να συγκρατήσει τον θυμό της, την οργή της, την απόγνωσή της, όταν βλέπω τον κλασικότερο εκφραστή του νεοφιλελευθερισμού στο πρόσωπο του κυρίου Χατζηδάκη και τους δύο διορισμένους Υπουργούς, με τους οποίους δεν έχω πρόβλημα, που είναι διορισμένοι, αλλά που δεν μπορούν να εξυπηρετήσουν τα συμφέροντα μιας κοινωνίας που χειμάζεται, αλλά εξυπηρετούν μόνο τους ανθρώπους οι οποίοι τους διόρισαν για να εξυπηρετήσουν τα τραπεζικά συμφέροντα.
Δεν θα αναλώσω τον χρόνο μου μιλώντας για το κοινοβουλευτικό «εξάμβλωμα» με τη μορφή του κατεπείγοντος, όπου σύρεται σήμερα η Εθνική Αντιπροσωπεία μέσα σε λιγότερο από δεκαπέντε ώρες να μελετήσει, να εισηγηθεί και να ψηφίσει ίσως το ζωτικότερο πρόβλημα, την ουσιαστικότερη «νόσο» που μας απασχολεί, την ανέχεια του μέσου Έλληνα πολίτη. Δεν θα αναλωθώ, γιατί δεν έχει νόημα να απευθύνομαι σε σας που δεν ξέρετε ούτε εκ περιγραφής το ρίγος στην αίθουσα των ειρηνοδικείων τέσσερις με έξι κάθε Τετάρτη, όπου οικογένειες…</Speech>
<Speech><Parlmember>ΑΘΑΝΑΣΙΟΣ ΣΚΟΡΔΑΣ</Parlmember> (Υφυπουργός Ανάπτυξης και Ανταγωνιστικότητας): Ανατριχιάσαμε!</Speech>
<Speech><Parlmember>ΚΩΝΣΤΑΝΤΙΝΟΣ ΓΙΟΒΑΝΟΠΟΥΛΟΣ</Parlmember>: Ανατριχιάσατε, έτσι; Είναι κυνικό αυτό που λέτε, κύριε Υπουργέ.</Speech>
<Speech><Parlmember>ΤΕΡΕΝΣ-ΣΠΕΝΣΕΡ-ΝΙΚΟΛΑΟΣ ΚΟΥΙΚ</Parlmember>: Είναι απαράδεκτο αυτό που λέτε, κύριε Υπουργέ.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Παρακαλώ.</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΓΙΟΒΑΝΟΠΟΥΛΟΣ</Parlmember>: Κύριε Υπουργέ, δεν έχετε έλθει σε αίθουσα ειρηνοδικείου τέσσερις με έξι για να δείτε πώς είναι. Είναι κυνικό αυτό που είπατε αλλά, εν πάση περιπτώσει, επιτρέψτε μου να μιλήσω. Είναι ντροπή αυτό που κάνετε!</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Συνεχίστε, κύριε συνάδελφε.
(Θόρυβος στην Αίθουσα)</ChairmanSpeech>
<Speech><Parlmember>ΤΕΡΕΝΣ-ΣΠΕΝΣΕΡ-ΝΙΚΟΛΑΟΣ ΚΟΥΙΚ</Parlmember>: Είστε πολύ προκλητικός, κύριε Υπουργέ. Κύριε Πρόεδρε, ο Υπουργός έχει πολύ ύφος και πολλή πρόκληση από την πρώτη μέρα που μπήκε στο Κοινοβούλιο.</Speech> 
<Speech><Parlmember>ΚΩΝΣΤΑΝΤΙΝΟΣ ΓΙΟΒΑΝΟΠΟΥΛΟΣ</Parlmember>: Κύριε Υπουργέ, είναι ντροπή σας αν νομίζετε ότι μ’ αυτόν τον τρόπο μπορείτε να σταματήσετε το άγος το οποίο φέρνετε σε μία κοινωνία.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Κύριε συνάδελφε, παρακαλώ συνεχίστε. Ήρεμα.</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΓΙΟΒΑΝΟΠΟΥΛΟΣ</Parlmember>: Με συγχωρείτε, κύριε Πρόεδρε. Δεν διέκοψα κανέναν και δέχθηκα συγκεκριμένο ψόγο από τα υπουργικά έδρανα.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Το «ήρεμα» δεν αναφέρεται μόνο σε σας, κύριε Γιοβανόπουλε.</ChairmanSpeech>
<Speech><Parlmember>ΧΡΥΣΟΥΛΑ-ΜΑΡΙΑ ΓΙΑΤΑΓΑΝΑ</Parlmember>: … (Δεν ακούστηκε)</Speech>
<Speech><Parlmember>ΑΘΑΝΑΣΙΟΣ ΠΕΤΡΑΚΟΣ</Parlmember>: Ο κ. Σκορδάς που είναι «λαγός» των πλειστηριασμών, να είναι πιο προσεκτικός.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Κυρία Γιαταγάνα, κύριε Πετράκο, σας παρακαλώ.
Συνεχίστε, κύριε Γιοβανόπουλε.</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΓΙΟΒΑΝΟΠΟΥΛΟΣ</Parlmember>: Ελπίζω να κρατήσετε τον χρόνο μου, κύριε Πρόεδρε.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Ήταν δεκαπέντε δευτερόλεπτα. Συνεχίστε.</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΓΙΟΒΑΝΟΠΟΥΛΟΣ</Parlmember>: Ευχαριστώ για τη γαλαντομία σας!
Έρχεται, λοιπόν, αυτό το νομοσχέδιο. Ποιο είναι το target group; Τι στοχεύει ένα νομοσχέδιο σαν κι αυτό; Πού σκοπεύει και τι προσδοκά να έχει ως αποτέλεσμα; Άραγε πόσα είναι σήμερα τα «κόκκινα» δάνεια, τα μη εξυπηρετήσιμα; Περίπου 320.000. Τι ποσό αντιπροσωπεύουν; Περίπου 60 δισεκατομμύρια.
Σημειώνω: Περίπου 600 δισεκατομμύρια «ρούφηξε» η «χοάνη» του Χρηματιστηρίου εκείνη την εποχή που οι άλλες «φυλές» του τότε ΠΑΣΟΚ έκλειναν τα μάτια, εκείνες που «έστριβαν διά του αρραβώνος» με τραπεζίτες, με funds. Δεκαπλάσια χάθηκαν τότε. Πόσα περίπου ακίνητα θα οδηγηθούν σε πλειστηριασμούς; Περίπου εκατόν ογδόντα χιλιάδες. Πόσα περίπου απ’ αυτά αφορούν την πρώτη κατοικία; Εκατόν πενήντα χιλιάδες πρώτες κατοικίες κατά τη θετικότερη εκτίμηση. 
Κυρίες και κύριοι συνάδελφοι, εκατόν πενήντα χιλιάδες άνθρωποι σήμερα διακινδυνεύουν την πρώτη τους κατοικία. Σήμερα κάποιοι θα χάσουν τα σπίτια τους γιατί έρχεται μία κυβέρνηση ανάλγητη, αναντίστοιχη κατά το Σύνταγμα και μας μιλάει για προστασία. 
Πρέπει να συνεννοηθούμε σ’ αυτήν την Αίθουσα. Ποιος προστατεύει ποιον; Μέχρι τώρα ξέραμε ότι οι πλειστηριασμοί δεν επιτρέπονταν και έρχεστε και μας λέτε ότι τους προστατεύετε τώρα; Αντίθετα, τους πετάτε στο «Κολοσσαίο», στην «αρένα», για να ξέρουμε αν προστατεύετε ή όχι. Ποιον προστατεύετε; Το κεφάλαιο του τραπεζίτη; Τις απαιτήσεις του τραπεζίτη; Πάντως όχι τον Έλληνα οφειλέτη. Θέλετε να εξυπηρετήσετε το κεφάλαιο για άλλη μία φορά, θέλετε να εξυπηρετήσετε τον τοκογλύφο για άλλη μία φορά, θέλετε να είστε εκείνοι που θα εκφράσετε μόνο τον άνθρωπο που στέκεται κάτω από την «αγελάδα» και «αρμέγει», αλλά η «αγελάδα» βλέπουμε ότι σιγά-σιγά πεθαίνει.
Για να δείτε ποια αντίφαση τελικά υπάρχει σ’ αυτήν την Αίθουσα, οι φύσει αριστεροί σήμερα φωνάζουν στο Κοινοβούλιο για την προστασία της ιδιωτικής περιουσίας και οι φύσει νεοφιλελεύθεροι είναι αυτοί που την εξωθούν στο ξεπούλημα.
(Χειροκροτήματα από την πτέρυγα των ΑΝΕΛ)
Αυτό το πράγμα δεν μπορεί να το συλλάβει ανθρώπινος πολιτικός νους. Όταν ακούμε εδώ τις εισηγήσεις, έρχεται όλη η Αριστερά και ο ΣΥΡΙΖΑ και λέει «μην αφήνετε τον κόσμο να χάσει την περιουσία του» και εσείς λέτε «όχι, να τη χάσει».</Speech>
<Speech><Parlmember>ΑΙΚΑΤΕΡΙΝΗ ΠΑΠΑΚΩΣΤΑ-ΣΙΔΗΡΟΠΟΥΛΟΥ</Parlmember>: Άρα δέχεστε ότι η Αριστερά…</Speech>
<Speech><Parlmember>ΚΩΝΣΤΑΝΤΙΝΟΣ ΓΙΟΒΑΝΟΠΟΥΛΟΣ</Parlmember>: Αφήστε με, κυρία Παπακώστα. Δεν σας διέκοψα. Μόλις ακούτε μία διαφορετική φωνή, πρέπει να την περιορίσετε; Αφήστε με, σας παρακαλώ.</Speech>
<Speech><Parlmember>ΤΕΡΕΝΣ-ΣΠΕΝΣΕΡ-ΝΙΚΟΛΑΟΣ ΚΟΥΙΚ</Parlmember>: Άφησέ τα για τον Πολύδωρα αυτά. Δεν ντρέπεσαι!</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Παρακαλώ. Τι εκφράσεις είναι αυτές από σας; 
Συνεχίστε, κύριε Γιοβανόπουλε.</ChairmanSpeech>
<Speech><Parlmember>ΑΙΚΑΤΕΡΙΝΗ ΠΑΠΑΚΩΣΤΑ-ΣΙΔΗΡΟΠΟΥΛΟΥ</Parlmember>: Σε μένα απευθύνεστε, κύριε Κουίκ; Σας παρακαλώ πολύ. Απευθύνεστε σε εκλεγμένη συνάδελφο. Ας εκλεγείτε πρώτα και μετά να μιλάτε μ’ αυτόν τον τρόπο. Να ανακαλέσει, κύριε Πρόεδρε.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Συνεχίστε, κύριε Γιοβανόπουλε. Μη διακόπτετε, κύριοι συνάδελφοι.</ChairmanSpeech>
<Speech><Parlmember>ΑΙΚΑΤΕΡΙΝΗ ΠΑΠΑΚΩΣΤΑ-ΣΙΔΗΡΟΠΟΥΛΟΥ</Parlmember>: Κύριε Πρόεδρε, είναι αυθάδης η συμπεριφορά του κυρίου συναδέλφου, παρ’ ότι δεν είναι εκλεγμένος.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Συνεχίστε, κύριε Γιοβανόπουλε. Έχετε άλλα δέκα δευτερόλεπτα.</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΓΙΟΒΑΝΟΠΟΥΛΟΣ</Parlmember>: Είστε σπάταλος, κύριε Πρόεδρε!
Μπαίνουν, λοιπόν, πέντε προϋποθέσεις:
Τι θέλετε να «προστατεύσετε»; Την κύρια κατοικία αν είναι δηλωθείσα ως τέτοια. Αν κάποιος έχει, δηλαδή, στο χωριό την πρώτη κατοικία και ήρθε στην πόλη να εργαστεί και νοίκιασε, θα το χάσει το σπίτι στο χωριό. Την αντικειμενική αξία έως 200.000 ευρώ. Αυτό θα το ορίζετε εσείς κατά το δοκούν, όποια ώρα θέλετε πάνω ή κάτω. Το ετήσιο καθαρό οικογενειακό εισόδημα μικρότερο ή ίσο με τις 35.000 ευρώ. Άπασα την περιουσία ίση με 270.000 ευρώ. Καταθέσεις 15.000 με 20.000 ευρώ. 
Γιατί όλα αυτά; Γιατί δεν βγάζουμε μία γραμμή; Αποφάσιζε η Κυβέρνηση Καραμανλή και έλεγε «αίρονται οι πλειστηριασμοί, δεν επιτρέπονται». Και έρχεστε τώρα εσείς και υποδύεστε τον προστάτη, όταν με μία φράση θα μπορούσατε να πείτε «τους προστατεύω όλους για άλλον έναν χρόνο»; Γιατί μπαίνουμε σε όλη αυτήν την κουβέντα και γιατί αναλωνόμαστε ο ένας μετά τον άλλο σε αριθμούς, σε δεκαδικά, σε ποσοστά; Γιατί εσείς δεν έχετε το κουράγιο να βγείτε και να πείτε «σταματάνε οι πλειστηριασμοί για έναν χρόνο». Έχει ανάγκη η κοινωνία, χειμάζεται, είναι οι άνεργοι, είναι οι μακροχρόνια άνεργοι, είναι οι άνθρωποι απελπισμένοι, είναι τα παιδιά μας, η νεολαία, τα παιδιά μας που φεύγουν για να δουλέψουν στο εξωτερικό, είναι παιδιά που τα σπουδάσαμε με αίμα. Και δεν νοιάζεστε καθόλου, δεν νοιάζεστε. 
(Χειροκροτήματα από την πτέρυγα των ΑΝΕΛ)
Ακούστε τώρα για να δείτε τι συμβαίνει, για να καταλάβει και ο ελληνικός λαός. Σάββατο σήμερα και μέσα σε είκοσι ώρες εμείς θα αποφασίσουμε, λέει, για ένα επενδυτικό ταμείο. 
Ξεσηκώθηκε ο κ. Ανδρουλάκης. Επενδυτικό ταμείο δεν γίνεται έτσι. Δεν ακούσατε ποτέ τους Ανεξάρτητους Έλληνες. Θα τους ακούσετε. Θα ακούσετε τον κ. Μαριά τώρα. Επενδυτικό ταμείο με έδρα το Λουξεμβούργο δεν γίνεται, κύριε Χατζηδάκη. Επενδυτικό ταμείο με 350 εκατομμύρια από την Ελλάδα δεν γίνεται, κύριε Χατζηδάκη. Και, κύριε Χατζηδάκη, επενδυτικό ταμείο χωρίς το Ελληνικό Δίκαιο, δεν είναι ελληνικό επενδυτικό ταμείο να το ξέρετε. Να το ξέρει και ο κόσμος.
(Χειροκροτήματα από την πτέρυγα των ΑΝΕΛ)</Speech>
<Speech><Parlmember>ΠΑΥΛΟΣ ΧΑΪΚΑΛΗΣ</Parlmember>: Είναι γερμανόφιλοι, γι’ αυτό.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Παρακαλώ, κραυγές δεν επιτρέπω!</ChairmanSpeech>
<Speech><Parlmember>ΠΑΥΛΟΣ ΧΑΪΚΑΛΗΣ</Parlmember>: Δεν κρατιέμαι, κύριε Πρόεδρε. Δεν μπορώ να κρατηθώ άλλο.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Με ομιλητή στο Βήμα δεν επιτρέπω. 
Συνεχίστε, κύριε Γιοβανόπουλε.</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΓΙΟΒΑΝΟΠΟΥΛΟΣ</Parlmember>: Έχετε μετατρέψει την αριστεία σε μεταπρατισμό. Έχετε μετατρέψει την αξιοκρατία σε αναπηρία και φυσικά την ιδεολογία σε πιθηκισμό. Έχετε μπερδέψει σύμπαντα τα πράγματα και…</Speech>
<Speech><Parlmember>ΑΙΚΑΤΕΡΙΝΗ ΠΑΠΑΚΩΣΤΑ-ΣΙΔΗΡΟΠΟΥΛΟΥ</Parlmember>: Να αφήσουν τους αναπήρους ήσυχους.</Speech>
<Speech><Parlmember>ΚΩΝΣΤΑΝΤΙΝΟΣ ΓΙΟΒΑΝΟΠΟΥΛΟΣ</Parlmember>: Επιτρέψτε μου. Μάλλον δεν έχετε καταλάβει. Υπάρχει και μια ποιοτική αντίληψη σε αυτήν τη δυνατότητα.</Speech>
<Speech><Parlmember>ΗΛΙΑΣ ΒΛΑΧΟΓΙΑΝΝΗΣ</Parlmember>: Χορτάσαμε από μαθήματα πατριωτισμού.</Speech> 
<Speech><Parlmember>ΚΩΝΣΤΑΝΤΙΝΟΣ ΓΙΟΒΑΝΟΠΟΥΛΟΣ</Parlmember>: Επιτέλους, επιτέλους! Αγανακτήστε κι εσείς, γιατί κι εμείς αγανακτούμε και η κοινωνία είναι αγανακτισμένη.</Speech>
<Speech><Parlmember>ΗΛΙΑΣ ΒΛΑΧΟΓΙΑΝΝΗΣ</Parlmember>: Φτάνουν πια τα μαθήματα πατριωτισμού. Ξεπεράσατε και τη Χρυσή Αυγή.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Παρακαλώ! 
Συνεχίστε, κύριε συνάδελφε.</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΓΙΟΒΑΝΟΠΟΥΛΟΣ</Parlmember>: Θα σας πω κάτι, τώρα που μου δίνετε την άδεια. Κατά τον κ. Μπουραντά, τον εξαιρετικό καθηγητή, «αλλάζω» σημαίνει μαθαίνω.</Speech> 
<Speech><Parlmember>ΗΛΙΑΣ ΒΛΑΧΟΓΙΑΝΝΗΣ</Parlmember>: Τώρα το μάθατε;</Speech> 
<Speech><Parlmember>ΚΩΝΣΤΑΝΤΙΝΟΣ ΓΙΟΒΑΝΟΠΟΥΛΟΣ</Parlmember>: Εσείς έπρεπε να έχετε μάθει τόσα χρόνια πώς φθάνει ένα κράτος μέχρι εδώ…</Speech>
<Speech><Parlmember>ΗΛΙΑΣ ΒΛΑΧΟΓΙΑΝΝΗΣ</Parlmember>: Τόσα χρόνια πού ήσασταν;</Speech> 
<Speech><Parlmember>ΚΩΝΣΤΑΝΤΙΝΟΣ ΓΙΟΒΑΝΟΠΟΥΛΟΣ</Parlmember>: Επιτρέψτε μου…
Κύριε Πρόεδρε…</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Μην απαντάτε, κύριε συνάδελφε. Αφού απαντάτε!</ChairmanSpeech>
<Speech><Parlmember>ΠΑΥΛΟΣ ΧΑΪΚΑΛΗΣ</Parlmember>: Μην απαντάς. Έχουν υποταχθεί. Τελείωσε.</Speech>
<Speech><Parlmember>ΚΩΝΣΤΑΝΤΙΝΟΣ ΓΙΟΒΑΝΟΠΟΥΛΟΣ</Parlmember>: Ας κατεβάσουμε τους τόνους. Δεν έχει νόημα μεταξύ μας, κύριε Βλαχογιάννη.
Το πρόβλημα είναι ότι δεν μάθατε. Κάνετε ότι δεν καταλαβαίνετε. Κλείνετε τα μάτια εκεί που θα έπρεπε να δείτε το ολοφάνερο. Και εν τούτοις ακόμα και σήμερα δεν αλλάζετε. Προχωράτε στο ίδιο καθεστώς. 
Ωστόσο, ναι, να συμφωνήσω κι εγώ ότι χρειάζεται ένα consensus εθνικό. Χρειάζεται μία συνεννόηση. 
Για ακούστε λίγο, για να σας πω την αλήθεια: Στέκομαι σε ένα τριεθνές. 
Ακούστε τι λέει στο βιβλίο του και θα σας πω. Ακούστε μία φράση σάς παρακαλώ, αξίζει τον κόπο να δείτε για τι μιλάμε: «Ό,τι είχε δημιουργήσει η εργασία του ελληνικού λαού, όλα τα υλικά μας αγαθά εξαφανίστηκαν, όλα τα τρόφιμα, όλα τα μεταφορικά μέσα, τα προϊόντα γης, μας αφαίρεσαν τα μέσα της δουλειάς μας, λιμοκτονούμε. Μας κατηγορούν ότι είμαστε τεμπέληδες, ότι είμαστε καφενόβιοι και αεριτζήδες και θα μας βάλουν να δουλεύουμε, όπως ξέρουν αυτοί. Και δίπλα σε αυτήν την καταλήστευση βαδίζει από κοντά η επιστημονική, οργανωμένη ληστεία». 
Είχε πει ο κ. Στουρνάρας να γίνουμε πρώτα Γερμανοί και μετά να ζητάμε αυξήσεις. 
Αυτά μας αφορούν. Τα διαβάζω από το βιβλίο του Μανώλη Γλέζου «Και ένα μάρκο να ήταν…», αλλά είναι λόγια του μαρξιστή Γληνού το 1942. Το 1942 οι Γερμανοί μας πήραν πάλι τις περιουσίες, λιμοκτόνησε ο λαός, αφαιρέθηκε όλο το μεταφορικό, το βιομηχανικό δυναμικό και στο τέλος μάς είπαν αεριτζήδες, μας είπαν καφενόβιους και μας είπαν τεμπέληδες.</Speech>
<Speech><Parlmember>ΠΑΥΛΟΣ ΧΑΪΚΑΛΗΣ</Parlmember>: Το επαναλαμβάνουν.</Speech>
<Speech><Parlmember>ΚΩΝΣΤΑΝΤΙΝΟΣ ΓΙΟΒΑΝΟΠΟΥΛΟΣ</Parlmember>: Στέκομαι, λοιπόν, μπροστά στον κ. Γλέζο, τον οποίο, με συγχωρείτε, αγαπητοί συνάδελφοι, δεν τον θεωρώ Βουλευτή του ΣΥΡΙΖΑ, τον θεωρώ Βουλευτή όλων μας και τον ευχαριστώ για τα μαθήματα που μου δίνει.
Στέκομαι στη φράση που είπε ο Μίμης Ανδρουλάκης στην τελευταία ομιλία του στη Βουλή: Να αλλάξουμε το μοντέλο. Να φύγουμε από το μοντέλο που μας τραβάει και μας σέρνει όλους μαζί στον βούρκο και να πάμε στο μοντέλο το αστικό, εκεί που υπάρχει η δύναμη, η παραγωγική δυνατότητα. 
Και στέκομαι και στην ομιλία του Βύρωνα Πολύδωρα χθες, ο οποίος ήταν συγκλονιστικός και σας έδειξε ότι υπάρχει τρόπος να συνεννοηθούμε. Ο λαός δεν αντέχει. Δείξτε κατανόηση, για να μπορέσουν και οι Βουλευτές να ακολουθήσουν.
Ευχαριστώ πολύ.
(Χειροκροτήματα από την πτέρυγα των ΑΝΕΛ)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Κι εμείς ευχαριστούμε.
Το λόγο έχει ο ειδικός αγορητής της Χρυσής Αυγής κ. Αρτέμιος Ματθαιόπουλος για δώδεκα λεπτά.</ChairmanSpeech>
<Speech><Parlmember>ΑΡΤΕΜΙΟΣ ΜΑΤΘΑΙΟΠΟΥΛΟΣ</Parlmember>: Ευχαριστώ, κύριε Πρόεδρε.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Θα μιλήσετε από τη θέση σας;</ChairmanSpeech>
<Speech><Parlmember>ΑΡΤΕΜΙΟΣ ΜΑΤΘΑΙΟΠΟΥΛΟΣ</Parlmember>: Ναι, από τη θέση μου θα μιλήσω.
Κύριε Πρόεδρε, τη στιγμή που ο ελληνικός λαός αγωνιά για το μέλλον του και για το μέλλον της περιουσίας του, κάποιοι εδώ πέρα μαλώνουν για τη χαμένη αξιοπρέπεια των κομμάτων τους. Κατά τα άλλα η Χρυσή Αυγή είναι αυτή η οποία απαξιώνει την κοινοβουλευτική διαδικασία.
Αντιπαρέρχομαι το επεισόδιο που προηγήθηκε και θα ήθελα να κάνω μία επισήμανση επί της διαδικασίας, ιδιαίτερα γιατί τις τελευταίες ώρες έχει διεξαχθεί μία έντονη συζήτηση γύρω από τις εισαγωγές τροπολογιών, οι οποίες είναι άσχετες με το θέμα. Μερικές εξ αυτών έχουν απορριφθεί, άλλες έχουν γίνει δεκτές.
Πάγια θέση της Χρυσής Αυγής είναι ότι είναι απαράδεκτο να εισάγονται στο νομοθετικό έργο τροπολογίες άσχετες με το κύριο θέμα που είναι προς συζήτηση. Ως εκ τούτου αυτή που αφορά το Υπουργείο Υγείας σχετικά με την πρωτοβάθμια Υγεία θεωρούμε ότι θα πρέπει να αποσυρθεί και να εισαχθεί ως κανονικό νομοσχέδιο, ώστε να συζητηθεί στην ολομέλεια της Επιτροπής Κοινωνικών Υποθέσεων, όπως προβλέπεται από τη διαδικασία, πόσω μάλλον δε, όταν έχουμε μία διαδικασία, η οποία έχει χαρακτηριστεί κατεπείγουσα, στην οποία εισάγονται προς συζήτηση άσχετα θέματα. Προφανώς γιατί κάποιοι βιάζονται να περάσουν τροπολογίες εξυπηρετώντας συγκεκριμένα συμφέροντα. 
Ας περάσουμε, όμως, στο σημερινό θέμα, το οποίο είναι πολύ σημαντικό και αφορά χιλιάδες Έλληνες, οι οποίοι αγωνιούν για το μέλλον των περιουσιών τους.
Χθες κατά τη διάρκεια της συζήτησης για τον ενιαίο φόρο ακινήτων, το λεγόμενο «χαράτσι», η Χρυσή Αυγή εξέφρασε μία λογική θέση και άποψη η οποία δυστυχώς πέρασε απαρατήρητη. Εγώ προσωπικά έκανα μία έκκληση στον Υπουργό να εξετάσει την ηθική διάσταση του ζητήματος και να εξετάσει κατά πόσο το συγκεκριμένο νομοσχέδιο και για τους πλειστηριασμούς, αλλά και το χθεσινό που αφορά το φόρο ακινήτων, είναι σύμφωνο προς το Σύνταγμα των Ελλήνων αλλά και ηθικό σε ό,τι αφορά τη συγκεκριμένη χρονική και οικονομική συγκυρία. 
Αλλά επειδή δεν έλαβα καμμία απάντηση, προχωράω στο αμέσως επόμενο βήμα και θα επικαλεστώ το κύριο επιχείρημα που επικαλείται ο Υπουργός και το Υπουργείο Οικονομικών, βάσει του οποίου υποτίθεται ότι εμείς θα πρέπει να ψηφίσουμε το σημερινό νομοσχέδιο, το οποίο είναι η ενίσχυση της συναλλακτικής πίστης. 
Θα κάνω μία πολύ σύντομη εισαγωγή, για να καταλάβουν όσοι μας ακούν τι εννοούμε με αυτό. 
Λέει, λοιπόν, το Υπουργείο, ότι με το συγκεκριμένο νομοσχέδιο ρυθμίζεται μία αδικία από τον ιδιώτη προς το δημόσιο. Όσοι, λοιπόν, ιδιώτες έχουν κάποιες οφειλές απέναντι σε κάποιο τραπεζικό ίδρυμα και μπορούν να το αποπληρώσουν και δεν το κάνουν, αυτό συνιστά μία αδικία. Επομένως πρέπει αυτό να ρυθμιστεί με τον παρόν σχέδιο νόμου. Αυτό ενδεχομένως να είναι δίκαιο και να έχει μία λογική βάση, με την προϋπόθεση ότι αυτός ο νόμος θα ίσχυε για όλους. Όσοι, δηλαδή, χρωστούσαν στο δημόσιο και έχουν τη δυνατότητα καταβολής, αλλά δεν το κάνουν, τότε, ναι, να πίεζε το κράτος να πληρώσουν. Αναφέρομαι σε συγκεκριμένους μεγαλοεργολάβους, σε πολιτικά πρόσωπα, σε συγγενικά πρόσωπα πολιτικών, οι οποίοι αποδεδειγμένα χρωστούν εκατομμύρια ευρώ στο δημόσιο, δεν έχουν καταβάλει μισό ευρώ και δεν τους κουνάει κανείς. Δεν έχει ασχοληθεί η δικαιοσύνη μαζί  τους. 
Άρα, λοιπόν, η διάκριση του ανώνυμου Έλληνα πολίτη από τον επώνυμο πολιτικό διαπλεκόμενο, ο οποίος αποδεδειγμένα φοροδιαφεύγει, θεωρούμε ότι είναι μία διάκριση, η οποία δεν μπορεί να ενταχθεί στο πλαίσιο της ισότητας όλων των Ελλήνων απέναντι στον νόμο. 
Τι εννοείτε, όμως, κύριε Υπουργέ με τη συναλλακτική πίστη και τι εννοείτε με την ενίσχυση της πίστης αυτής, όταν εσείς ως πολιτεία βάζετε βόμβα στα θεμέλια της τραπεζικής πίστης, όταν για παράδειγμα ο κάθε καταναλωτής, ο κάθε καταθέτης με τον δυνητικό φόβο της κατάσχεσης της περιουσίας του ή των καταθέσεών του από την τράπεζα, δεν πάει να καταβάλει τα χρήματα σε κάποιον τραπεζικό φορέα, όταν εσείς οι ίδιοι κάνετε κούρεμα των καταθέσεων και πάγωμα των λογαριασμών, περιπτώσεις που έχουν γίνει στην Ελλάδα; Δεν αναφέρομαι μόνο στην Κύπρο. Έχουν αποδεδειγμένα συμβεί στην Ελλάδα.
Όταν, λοιπόν, βάζετε βόμβα στα θεμέλια της τραπεζικής πίστης, πώς έρχεστε σήμερα να μιλάτε για ενίσχυση της συναλλακτικής πίστης; Άρα, λοιπόν, θεωρούμε ότι και το επιχείρημα που επικαλείστε δεν έχει καμμία λογική βάση. 
Όμως, θα ήθελα να σταθώ στο τραπεζικό θέμα. Βλέπετε ότι σκόπιμα επιμένω σε αυτό, γιατί πολλές φορές έχω ρωτήσει συγκεκριμένα πράγματα και δεν έχω λάβει καμμία απάντηση. Επανέρχομαι, λοιπόν, αναφέροντας συγκεκριμένα περιστατικά που θέλω επιτέλους να απαντηθούν γιατί είναι σημαντικά. 
Θα αναφέρω μια μελέτη που έγινε από κάποιες ανεξάρτητες οικονομικές αρχές, από ιδιώτες που έχουν εργαστεί στο τραπεζικό σύστημα και γνωρίζουν τα πράγματα εκ των έσω. Σύμφωνα, λοιπόν, με τέτοιες μελέτες τα τελευταία δεκαπέντε χρόνια από τοκογλυφικές παράνομες δραστηριότητες των τραπεζών έχουν χαθεί κεφάλαια ύψους 35 δισεκατομμυρίων ευρώ. Θα αναλύσω στη συνέχεια από πού υπολογίζεται αυτό το ποσό και πώς φτάνουμε σε αυτό το νούμερο.
Τι σημαίνει τοκογλυφική πρακτική από τις τράπεζες; Όπως γνωρίζετε ως πρώην διευθυντής τράπεζας –οφείλετε να γνωρίζετε- αναφέρομαι σε μια έννοια που αφορά τους πάντες, το δικαιοπρακτικό ή εξωτραπεζικό επιτόκιο. Αυτό, δηλαδή, αφορά το ανώτατο όριο δανεισμού που επιβάλλει η Τράπεζα της Ελλάδος, σύμφωνα με το οποίο πρέπει να συμμορφωθούν όλες οι υπόλοιπες τράπεζες, είτε είναι εθνικές είτε ιδιωτικές. 
Αυτό σύμφωνα με τα σημερινά δεδομένα –αν κάνω λάθος, διορθώστε με- ανέρχεται περίπου στο 6% με 7% και αφορά είτε κάποιο στεγαστικό δάνειο είτε κάποιο καταναλωτικό είτε πιστωτικές κάρτες ή οτιδήποτε άλλο. Το να χρεώνουν οι τράπεζες τόκο, επιτόκιο πάνω από 6% με 7%, σε βαθμό τέτοιον που να ενισχύει τον ανταγωνισμό, θεωρούμε ότι είναι θεμιτό. Θα μπορούσε κάτι τέτοιο να δικαιολογηθεί στην τάξη του 8% ή 9%. 
Όταν όμως σήμερα οι τράπεζες χρεώνουν με 18%, με 20% ή και 25%, τότε δεν μιλάμε για ενίσχυση του ανταγωνισμού, όπως έγινε τη δεκαετία του ’80 με την απελευθέρωση των επιτοκίων. Εδώ μιλάμε για κατάχρηση του δικαιώματος αυτού, η οποία συνιστά ξεκάθαρα το κακούργημα της τοκογλυφίας. 
Όταν, λοιπόν, οι τράπεζες χρεώνουν πανωτόκια σε καταναλωτές οι οποίοι δεν ξέρουν τι πληρώνουν, τότε για ποιο τραπεζικό σύστημα μιλάμε και πώς θέλουμε να το εξυγιάνουμε; Είστε ένας άνθρωπος που, επαναλαμβάνω, πολλές φορές έχετε επιχειρηματολογήσει ότι αυτό το σκάρτο τραπεζικό σύστημα πρέπει να το ενισχύσουμε κεφαλαιακά. 
Επανέρχομαι σε ένα άλλο θέμα που, σε ό,τι αφορά τις τράπεζες, πρέπει να το εξετάσουμε συνολικά. Γιατί πλέον μιλάμε για ένα τραπεζικό σύστημα πρόχειρο, σκάρτο, καταδικασμένο να αποτύχει και, αν μη τι άλλο, καθόλου ελληνικό. Δεν ανήκει ούτε στο ελληνικό κράτος ούτε υπόκειται σε έλεγχο από τα όργανα του ελληνικού κράτους. 
Πόσοι είναι οι μέτοχοι της Εθνικής Τράπεζας της Ελλάδος, πόσοι είναι οι μέτοχοι άλλων ιδιωτικών τραπεζικών ιδρυμάτων που ανήκουν αποδεδειγμένα σε Έλληνες και όχι σε ξένους επενδυτές; Αν μου απαντήσετε σε αυτά, εγώ τότε πράγματι θα συνηγορήσω στην άποψη ότι επιτέλους κάποτε πρέπει οι τράπεζες να σωθούν. Μάλιστα αυτή η περίφημη κεφαλαιακή ενίσχυση, που κόστισε δεκάδες εκατομμύρια ευρώ, σε μια οικονομική συγκυρία, μνημονιακή σαν τη σημερινή, υποτίθεται ότι θα έφερνε τη ρευστότητα στην αγορά. 
Ποιο ήταν το αποτέλεσμα που είδαμε όλοι; Καμμία ρευστότητα, καμμία τόνωση της αγοράς. Το μόνο πράγμα που βλέπουμε είναι ότι σήμερα οι τράπεζες έρχονται ως μεσάζοντες για να πάρουν τα σπίτια των Ελλήνων που τόσα χρόνια τους χορηγούσαν σωρηδόν στεγαστικά δάνεια.
Επομένως, θεωρούμε, κύριε Πρόεδρε και κύριε Υπουργέ, ότι το σχέδιο νόμου που εισάγει το Υπουργείο Οικονομικών είναι λάθος σε όλη την κατεύθυνσή του. Θα επανέλθω σε κάτι που είπα χθες, ότι η Κυβέρνηση αυτή νομοθετεί με τελείως λάθος τρόπο, γιατί από τη μια πλευρά πρέπει να προστατεύει πρώτα και πάνω απ’ όλα τους Έλληνες και μετά να δει τι θα κάνει η ιδιωτική αγορά. Μόνο για αυτήν ενδιαφέρεστε, γιατί η εθνική οικονομία έχει κυριολεκτικά διαλυθεί.
Μάλιστα, είπα χθες ότι η Κυβέρνηση αυτή πρώτα φροντίζει να προστατεύει συγκεκριμένα συμφέροντα και να επιτείνει την εξαθλίωση των Ελλήνων. Θα μιλήσω ξανά συγκεκριμένα. Απέδειξα προηγουμένως ότι νομοθετείτε εις όφελος των τραπεζών. Πρώην τραπεζίτης είστε, ενδεχομένως να έχετε και κάποιο κίνητρο να το κάνετε.
Δεύτερον, οι τράπεζες αυτές έχουν χρηματοδοτήσει κανάλια, μέσα μαζικής ενημέρωσης, από τα οποία νυχθημερόν λοιδορούν και βρίζουν το νόμιμο πολιτικό αγώνα της Χρυσής Αυγής. Τα κανάλια αυτά ανήκουν σε συγκεκριμένες οικογένειες, σε μεγαλοεργολάβους που συνδιαλέγονται με το πολιτικό κατεστημένο και μέσα σε όλο αυτό το πλαίσιο, έρχεστε να κλέψετε την πρώτη κατοικία των Ελλήνων και μάλιστα σε μια τέτοια συγκυρία. 
Θα κάνω μια σύντομη ανασκόπηση της συγκυρίας αυτής για να καταλάβετε το αίσχος που εισάγετε σήμερα και το προκλητικό της διάθεσής σας, γιατί μιλάμε για μια χώρα που σήμερα έχει επίσημο ποσοστό ανεργίας περίπου 28%. Και μιλάω για το επίσημο, γιατί το ανεπίσημο ποσοστό είναι πολύ μεγαλύτερο γιατί δεν συνυπολογίζουμε τους μη εγγεγραμμένους στον ΟΑΕΔ, την ημιαπασχόληση. 
Αν μιλήσουμε για τους λίγους και τυχερούς που έχουν εργασία, αναφερόμαστε σε άτομα που λαμβάνουν μισθούς κυριολεκτικά πείνας, όπως πολύ εύστοχα έχει χαρακτηριστεί από τη Χρυσή Αυγή, μιλάμε για βαλκανικούς μισθούς, τύπου Βουλγαρίας, Κίνας κ.ο.κ.. Επίσης, έχουμε συντάξεις που είναι οι χαμηλότερες στην Ευρώπη και αυτό γιατί τα δημόσια ταμεία έχουν κυριολεκτικά διαλυθεί. 
Επομένως, αν θέλουμε να είμαστε συνεπείς, πρέπει πάνω απ’ όλα να κοιτάξουμε πώς θα λύσουμε αυτά τα τρία βασικά ζητήματα, πρώτον, να καταπολεμήσουμε την ανεργία, δεύτερον, να επιδοτήσουμε την απασχόληση και όχι να επιδοτούμε τους ανέργους και τρίτον, να εξασφαλίσουμε στους ανθρώπους που δούλευαν μια ζωή τίμια αυτό που οφείλει να τους δίνει το κάθε ταμείο. 
(Στο σημείο αυτό την Προεδρική Έδρα καταλαμβάνει ο Β’ Αντιπρόεδρος της Βουλής κ. ΓΕΩΡΓΙΟΣ ΚΑΛΑΝΤΖΗΣ )
Επομένως, αν αυτά βρίσκονται στις προτεραιότητές σας, τότε, ναι, θα συνηγορήσουμε. Εφόσον εσείς κλείνετε τα μάτια σε αυτά τα τρία πολύ βασικά ζητήματα, δεν μπορούμε σε καμμία περίπτωση να συμφωνήσουμε με το Υπουργείο και με το συγκεκριμένο σχέδιο νόμου.
Κλείνω λέγοντας ότι οι πλειστηριασμοί της πρώτης κατοικίας είναι ένα θέμα που απασχολεί χιλιάδες Έλληνες. Αν κάποιος χάσει αύριο την περιουσία του, αυτό γίνεται ακριβώς επειδή το κράτος δεν φρόντισε να διορθώσει κακώς κείμενα της οικονομίας που απασχολούν την Ελλάδα εδώ και τέσσερις δεκαετίες. Είναι θέματα που θα έπρεπε να έχετε λύσει εδώ και πολύ καιρό, ώστε να πάμε στο πολυπόθητο για το οποίο μιλάτε, την ανάπτυξη, την τροχιά της οικονομίας που θα μας φέρει στην αγορά το 2014 κ.ο.κ..
Το γεγονός όμως ότι έχετε αφήσει την ιδιωτική οικονομία σε τέτοιον ανεξέλεγκτο βαθμό, ώστε να πλήττει την εθνική οικονομία και να καθορίζει την πολιτική πρακτική της εκάστοτε Κυβέρνησης, θεωρούμε ότι είναι σκόπιμο και ανήθικο και ότι μετά τη δυνητική ψήφιση του σχεδίου νόμου σήμερα θα ανοίξει ο ασκός του Αιόλου, γιατί η ελληνική κοινωνία κυριολεκτικά δεν αντέχει άλλο νέα μέτρα, πόσω μάλλον όταν αυτά –και το λέω μετά λόγου γνώσεως- θα εισαχθούν από 1-1-2014. 
Επομένως, δεν συνηγορούμε σε αυτό το αίσχος, σε αυτό το μεγάλο έγκλημα απέναντι στην κατάργηση της ιδιοκτησίας που αφορά τους πλειστηριασμούς της πρώτης κατοικίας.
Ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Το λόγο έχει η ειδική αγορήτρια της Δημοκρατικής Αριστεράς, Βουλευτής Α’ Θεσσαλονίκης, κ. Ξηροτύρη.</ChairmanSpeech>
<Speech><Parlmember>ΑΣΗΜΙΝΑ ΞΗΡΟΤΥΡΗ-ΑΙΚΑΤΕΡΙΝΑΡΗ</Parlmember>: Ευχαριστώ, κύριε Πρόεδρε.
Για ακόμη μια φορά η Κυβέρνηση «κρύβεται» -εντός εισαγωγικών- πίσω από το κατεπείγον, στην προκειμένη περίπτωση την αναστολή των πλειστηριασμών για να φέρει, εκβιαστικά και χωρίς προηγούμενη συζήτηση, μαζί ως κατεπείγουσες και άλλες μη σχετικές διατάξεις, πολλές από τις οποίες χαρακτηρίζονται επαχθείς για τους πολίτες, όπως είναι οι τροποποιήσεις στον ΚΕΔΕ για την πληρωμή, οι προσαυξήσεις των προστίμων, ακόμα και οι άμεσες κατασχέσεις. Είναι ρυθμίσεις που έπρεπε να συζητηθούν κανονικά και με τους φορείς, οι οποίες ρυθμίσεις έχουν σοβαρά προβλήματα, έως και αντισυνταγματικά, αφού ακυρώνουν κατοχυρωμένα συνταγματικά δικαιώματα των πολιτών.
Για πολλές από τις ρυθμίσεις υπήρχε η άνεση χρόνου να έρθουν στη Βουλή νωρίτερα, όπως το επενδυτικό ταμείο, οι ρυθμίσεις για το ΤΑΙΠΕΔ, για τις ΠΑΕ και πολλά άλλα θέματα που έχετε φέρει για συζήτηση, να συζητηθούν κανονικά και όχι η Κυβέρνηση να προκαλεί και τους δικούς της Βουλευτές, επιλέγοντας τον δρόμο της τελευταίας στιγμής και της κατεπείγουσας διαδικασίας. Για τον λόγο αυτόν θα καταψηφίσουμε επί της αρχής το νομοσχέδιο. 
Ας δούμε πρώτα το θέμα της αναστολής των πλειστηριασμών. Η Δημοκρατική Αριστερά από τον Ιούνιο κατέθετε την τροπολογία για τη συνέχιση της ισχύος τού παρόντος θεσμικού πλαισίου αναστολής αυτών έως το τέλος του 2015, καλώντας την Κυβέρνηση να κλείσει έγκαιρα το ζήτημα, να αποτρέψει τις πιέσεις της τρόικας και τη λογική του προαπαιτούμενου και να μην αφήνει χιλιάδες Έλληνες πολίτες να βρίσκονται όμηροι μιας καθημερινής ανασφάλειας. Τόσο οι πολίτες που έχουν υπερχρεωθεί, όσο και αυτοί που συνεχίζουν κάτω από δύσκολες συνθήκες να εξυπηρετούν το δάνειό τους. 
Οι ρυθμίσεις του σχεδίου νόμου για την αναστολή των πλειστηριασμών αποτελούν μεν ένα πρώτο βήμα, αλλά χρειάζονται βασικές αλλαγές, ώστε να ενισχυθεί το αίσθημα δικαίου του πολίτη προς το κράτος για την προστασία της κατοικίας του και να φτάσουμε σε μια ολοκληρωμένη νομοθετική ρύθμιση, που θα αντιμετωπίζει το ζήτημα της προστασίας των δανειοληπτών συνολικά και ρεαλιστικά. 
Είμαστε η μόνη χώρα, στην οποία –πολύ περισσότερο σε συνθήκες οικονομικής και κοινωνικής κατάρρευσης- δεν έχει ρυθμιστεί το θέμα των στεγαστικών δανείων στο σύνολό του. Επί της ουσίας, δηλαδή, θα έλεγε κανείς ότι είναι σαν να αντιμετωπίζεις την πνευμονία με ασπιρίνη, ενώ χρειάζεται ισχυρή αντιβίωση. 
Βέβαια, ένας από τους βασικούς στόχους του σχεδίου νόμου είναι να αποκατασταθεί η ροή χρήματος από τους δανειολήπτες προς τις τράπεζες. Αυτό φαίνεται να επιτυγχάνεται. Το ζητούμενο, όμως, για όλους μας είναι να εξασφαλίσουμε ότι θα εξυπηρετηθούν πρωτίστως οι δανειολήπτες, αυτοί που έχουν πραγματικά ανάγκη και αυτοί που το δικαιούνται. Κατά τα άλλα, ουσιαστικά ανοίγει ο δρόμος για την πλήρη απελευθέρωση των πλειστηριασμών, με δεδομένο ότι προστατεύεται μ’ αυτήν τη ρύθμιση μόνο η κύρια κατοικία, ενώ η παλιά ρύθμιση Παπαθανασίου προστάτευε περίπου δεκατέσσερις χιλιάδες δανειολήπτες. Πρέπει σύντομα με ολοκληρωμένες διαδικασίες να δούμε το θέμα της ρύθμισης των δανείων.
Όσον αφορά τη ρύθμιση του άρθρου 2, είπαμε ότι η προστασία αφορά στην κύρια κατοικία. Η προστασία γίνεται μόνο για τις απαιτήσεις που προέρχονται αποκλειστικά από τον ιδιωτικό τομέα, τις τράπεζες, και όχι από το δημόσιο και τα ασφαλιστικά ταμεία. Το έχουμε επισημάνει πολλές φορές ως Δημοκρατική Αριστερά. Έχουμε προβάλει την αναγκαιότητα παράτασης της αναστολής των πλειστηριασμών μέχρι και το 2015, όπως και της επέκτασης της προστασίας και στις περιπτώσεις, όπου υπάρχουν οφειλές προς το δημόσιο, προς τους ΟΤΑ, προς τους οργανισμούς κοινωνικής ασφάλισης, δεδομένου ότι η οικονομική αδυναμία δεν περιορίζεται σήμερα σε μία κατηγορία οφειλής, αλλά σε όλες.
Αυτό το έχουμε καταθέσει –μεταξύ των άλλων- και στην τροπολογία που καταθέσαμε χθες. Δεν διευκρινίζεται στη ρύθμιση αν ο δανειολήπτης, του οποίου το σπίτι εν τέλει εκπλειστηριάζεται, απαλλάσσεται από το σύνολο του χρέους του, σε περίπτωση που το ακίνητό του λάβει μικρότερη τιμή του οφειλόμενου ποσού. 
Η ρύθμιση μεταχειρίζεται διαφορετικά τα νοικοκυριά, ανάλογα με την επαγγελματική ιδιότητα. Η ελάχιστη μηνιαία δόση προβλέπει 10% του καθαρού εισοδήματος έως τις 15.000 ευρώ και 20% για το υπερβάλλον εισόδημα. Γι’ αυτό και στην τροπολογία μας έχουμε καταθέσει μία νέα κλίμακα, την πρώτη από μηδέν έως 10.000 ευρώ εισόδημα που αφορά τα φτωχά νοικοκυριά, αυτά που ζουν στο όριο της φτώχειας, ώστε να μπορούν –όπως και οι άνεργοι, για τους οποίους εδώ λαμβάνεται πρόνοια- να μην καταβάλλουν τη δόση. 
Θα πρέπει, επίσης, να δείτε τη διαγραφή της πρόβλεψης διακοπής αναστολής των πλειστηριασμών, στην περίπτωση μη καταβολής των προβλεπόμενων δόσεων εντός τριών μηνών. Το περιθώριο είναι πολύ μικρό. Εκτός από την ανεργία και την οικονομική δυσπραγία, υπάρχουν και θέματα υγείας και άλλοι έκτακτοι λόγοι, που μπορεί να υπαγορεύουν την ανάγκη διαφορετικής μεταχείρισης της κάθε περίπτωσης. 
Όσον αφορά στις καταθέσεις έως 15.000 ευρώ, υπάρχει ένα θέμα το οποίο πρέπει να διευκρινιστεί, για τις καταθέσεις που έχει κάποιος –και είναι πολλές αυτές οι περιπτώσεις- ως συνδικαιούχος. Επίσης, είναι σοβαρό το θέμα που θέτει η Έκθεση της Επιστημονικής Επιτροπής, ότι η υποχρέωση του οφειλέτη να γνωστοποιεί τις κινήσεις των τραπεζικών λογαριασμών του, δημιουργεί συνθήκες προσβολής των προσωπικών του δεδομένων.
Όσον αφορά στα επιτόκια, θα έλεγα ότι δεν γίνεται καμμία αναφορά –αν και θα έπρεπε κανονικά- να μειωθούν τα επιτόκια, γιατί διαφορετικά αυτός που σήμερα χρωστά 100 ευρώ, για παράδειγμα, σε έναν χρόνο θα χρωστά 105 ευρώ, 110 ευρώ, κ.ο.κ.. Υπάρχουν οι ρυθμίσεις της μετακύλισης, αλλά αυτό το χρέος και τα επιτόκια παραμένουν. 
Η πώληση των δανείων σε ξένα funds είναι προ των πυλών. Θα πρέπει να μας πείτε αν έχουν πουληθεί μέχρι σήμερα στεγαστικά δάνεια σε ξένα funds, σε τι ποσοστό και, αν ναι, τι γίνεται σ’ αυτήν την περίπτωση, αφού δεν εμπίπτουν στο Ελληνικό Δίκαιο.
Ας δούμε τώρα τις βασικές τροποποιήσεις που θέλουμε εμείς, εκτός των άλλων διευκρινίσεων που σας είπα, για το άρθρο 2. 
Θέλουμε, κατ’ αρχάς, αυτή η προστασία να επεκταθεί και στις περιπτώσεις όπου υπάρχουν οφειλές προς το δημόσιο, τους ΟΤΑ, κ.λπ.. Αναφορικά με τις σωρευτικές προϋποθέσεις για την ένταξη στην αναστολή των πλειστηριασμών, επειδή τα όρια που τίθενται για τη συνολική αξία της κινητής και ακίνητης περιουσίας κρίνονται χαμηλά με δεδομένο τις αντικειμενικές τιμές σε σχέση με τις πραγματικές, αλλά, κατά κύριο λόγο, επειδή χρειάζεται να αποτυπώσουμε την κουλτούρα της ελληνικής κοινωνίας, να δοθεί η δυνατότητα με συνυπολογισμό για όσους, για παράδειγμα, διαθέτουν και κατοικία στον τόπο παραγωγής τους και άλλα μικρά περιουσιακά στοιχεία που τους συνδέουν με την ύπαιθρο, να υπάρχει ένα πιο αυξημένο όριο συνολικής περιουσίας, για να μην τους αποτρέπει από την εισαγωγή σ’ αυτήν τη ρύθμιση.
Με βάση, λοιπόν, αυτό, προτείνουμε στην τροπολογία μας αναπροσαρμογή του ύψους της συνολικής αξίας της ακίνητης περιουσίας από 270.000 ευρώ σε 340.000 ευρώ. 
Επίσης, όσον αφορά τα θέματα των πολυτέκνων και των αναπήρων, προτείνουμε η προσαύξηση που γίνεται για τις διάφορες προϋποθέσεις, αντί για 10%, να πάει στο 20%. Μάλιστα, όπως σας είπα προηγουμένως, προτείνουμε να μην υπάρχει καταβολή δόσης, αλλά να προτείνεται μηνιαία δόση για εισοδήματα έως και 10.000 ευρώ και από εκεί και πάνω να αρχίζει η κλίμακα που προτείνετε.
Με το άρθρο 1 έχετε προτείνει τη σύσταση Κυβερνητικού Συμβουλίου Διαχείρισης Ιδιωτικού Χρέους. Αυτή είναι μία θετική διάταξη, γιατί πράγματι η συνολική αντιμετώπιση του θέματος χρειάζεται μελέτη από έναν ενιαίο φορέα, για αποφυγή θέσπισης χαοτικής και συγκεχυμένης νομοθεσίας. Θετική, επίσης, είναι και η πρόβλεψη για τη διαμεσολάβηση του Συνηγόρου του Καταναλωτή σ’ αυτό. 
Το μοντέλο το οποίο ενδέχεται να χρησιμοποιήσετε είναι το ιρλανδικό μοντέλο. Θα πρέπει να προσέξετε, γιατί δεν έχει πάντοτε θετικά στοιχεία. Όμως, υπάρχουν καλά σημεία σ’ αυτό το μοντέλο, παραδείγματος χάριν εξετάζονται όλα τα στοιχεία του δανειολήπτη για όλες τις περιπτώσεις και εξασφαλίζεται έτσι ένα minimum συνθηκών διαβίωσης και το υπόλοιπο ποσό πάει στα δάνεια. 
Οι ρυθμίσεις, βέβαια, δεν αφορούν μόνο τα στεγαστικά δάνεια, αλλά και πολλαπλά δάνεια. Προβλέπεται αναθεώρηση στις δόσεις, όταν –όπως είπαμε- τα εισοδήματα του δανειολήπτη βελτιωθούν. Προβλέπεται, επίσης και μείωση των επιτοκίων. Ας πάρουμε, λοιπόν, για την επόμενη περίοδο –και σύντομα- τα θετικά στοιχεία αυτού του ιρλανδικού μοντέλου. 
Θα αναφερθώ τώρα στο Ελληνικό Επενδυτικό Ταμείο. Εξ αρχής, ήμασταν γενικά θετικοί ως προς τη σύσταση ενός επενδυτικού ταμείου. Βέβαια, εμείς προτείναμε ένα είδος αναπτυξιακής τράπεζας για τη στήριξη των μικρομεσαίων επιχειρήσεων, δηλαδή ένα διαφοροποιημένο ΕΤΕΑΝ. Εν πάση περιπτώσει, ξεκινήσατε την προσπάθεια από το 2012 και τώρα με τις διαδικασίες του κατεπείγοντος φέρνετε να συζητήσουμε αυτό το θέμα, το οποίο είναι πάρα πολύ σοβαρό.
(Στο σημείο αυτό κτυπάει προειδοποιητικά το κουδούνι λήξεως του χρόνου ομιλίας της κυρίας Βουλευτού)
Θα ήθελα δύο, τρία λεπτά ακόμα, κύριε Πρόεδρε.
ΠΡΟΕΔΡΕΥΕΩΝ (Γεώργιος Καλαντζής): Σήμερα δεν γίνεται, κυρία συνάδελφε. Σήμερα πρέπει να είμαστε ακριβείς. Ξέρετε ότι σας εκτιμώ και ξέρω ότι διαχειρίζεστε και σωστά τον χρόνο σας. Σήμερα, όμως, θα είμαστε ακριβείς.</Speech>
<Speech><Parlmember>ΑΣΗΜΙΝΑ ΞΗΡΟΤΥΡΗ-ΑΙΚΑΤΕΡΙΝΑΡΗ</Parlmember>: Ζήτησαν και οι άλλοι λίγο παραπάνω, κύριε Πρόεδρε.
ΠΡΟΕΔΡΕΥΕΩΝ (Γεώργιος Καλαντζής): Κανένας δεν μίλησε παραπάνω.</Speech>
<Speech><Parlmember>ΑΣΗΜΙΝΑ ΞΗΡΟΤΥΡΗ-ΑΙΚΑΤΕΡΙΝΑΡΗ</Parlmember>: Εντάξει. Τουλάχιστον, να ολοκληρώσω την αναφορά μου στο άρθρο, κύριε Πρόεδρε.
Υπάρχουν πολλές γκρίζες ζώνες στις εν λόγω ρυθμίσεις, που δημιουργούν σοβαρές επιφυλάξεις και, αν μη τι άλλο, θα έπρεπε να συζητηθούν σε μία κανονική διαδικασία. Μου κάνει εντύπωση πώς και η Επιστημονική Επιτροπή δεν συμπεριλαμβάνει αναλυτικά τις παρατηρήσεις για το Ελληνικό Επενδυτικό Ταμείο. Τελικά, αυτό το ταμείο είναι μία εταιρεία επενδύσεων μεταβλητού κεφαλαίου. Αυτές οι εταιρείες έχουν και τα ρίσκα τους, έχουν και ευθύνη για τις μετοχές που έχουν, που σύμφωνα με το καταστατικό τους ως αποκλειστικό σκοπό έχουν τη συλλογική επένδυση σε κινητές αξίες, τραπεζικές καταθέσεις και άλλα στοιχεία.
Το δημόσιο δεν έχει την πλειοψηφία. Είναι μέχρι 50%. Η έδρα του είναι στο Λουξεμβούργο. 
Εγώ το συνδέω αυτό με το ότι η Επιστημονική Επιτροπή δεν κάνει εισήγηση αυτήν τη στιγμή. Δεν ξέρω αν μπορούμε να νομοθετήσουμε για ένα τέτοιου τύπου επενδυτικό ταμείο. Το συνδέουμε αυτό.
Από την άλλη πλευρά, είναι θετικό ότι δίνει  το ταμείο οικονομική στήριξη με τη μορφή δανείων για τις μικρομεσαίες επιχειρήσεις. Το ελληνικό δημόσιο επένδυσε εδώ 350 εκατομμύρια ευρώ. Είναι αρνητικό το ότι αυτήν τη στιγμή δεν έχουμε στοιχεία και ότι παραπέμπουμε σε ΚΥΑ τα θέματα της συγκρότησης του διοικητικού συμβουλίου του ταμείου και τα θέματα του τρόπου διαχείρισης των οικονομικών του ταμείου. 
Εν πάση περιπτώσει, θεωρώ ότι είναι μία πρόχειρη διάταξη και παρά -όπως σας είπα- την επί της αρχής συμφωνία μας σε αυτό, διαφωνούμε με τον τρόπο με τον οποίο κατατίθεται.
Όσον αφορά τα θέματα του Κώδικα Είσπραξης Δημοσίων Εσόδων, σας το είπα και στην αρχή, είναι πραγματικά μεγάλη παρέκκλιση από τη νομοθετική μας διαδικασία. Δεν είναι δυνατόν! Πραγματικά, κύριε Υπουργέ, μας προσβάλλετε όλους με το να συζητάμε με αυτόν τον τρόπο τέτοιες ρυθμίσεις για τη φορολογία και την επιβολή προστίμων στους πολίτες, παραμονή των Χριστουγέννων και με χθεσινή συζήτηση τον φόρο της ακίνητης περιουσίας, με μια υπερφορολόγηση.  Πραγματικά, η νομοθετική μας και η κοινοβουλευτική μας διαδικασία πλήττεται βαρύτατα!
(Χειρoκροτήματα από την πτέρυγα της ΔΗΜΑΡ)</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Τον λόγο έχει η ειδική αγορήτρια του Κομμουνιστικού Κόμματος Ελλάδας κ. Διαμάντω Μανωλάκου.</ChairmanSpeech>
<Speech><Parlmember>ΙΩΑΝΝΗΣ ΣΤΟΥΡΝΑΡΑΣ</Parlmember> (Υπουργός  Οικονομικών): Κύριε Πρόεδρε, θα μπορούσα να έχω τον λόγο για μια μικρή παρέμβαση μετά την κ. Μανωλάκου;</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Βεβαίως, κύριε Υπουργέ, μετά την κ. Μανωλάκου θα πάρετε τον λόγο.
Ορίστε, κυρία Μανωλάκου, έχετε τον λόγο.</ChairmanSpeech>
<Speech><Parlmember>ΔΙΑΜΑΝΤΩ ΜΑΝΩΛΑΚΟΥ</Parlmember>: Το κύριο θέμα στο νομοσχέδιο εμφανίζεται να είναι οι πλειστηριασμοί. Όμως, ταυτόχρονα περνούν κι άλλα, αγριότατα μέτρα. 
Ωστόσο, θέλω να θέσω το ερώτημα: Είναι πολυτέλεια ή δικαίωμα η κάθε λαϊκή οικογένεια να έχει ένα σπίτι να μένει, να υπάρχει σταθερή και μόνιμη δουλειά με μισθό που να μπορεί να ζήσει και όχι να αποταμιεύσει, να έχει δωρεάν δημόσια υγεία, παιδεία, πρόνοια, αθλητισμό; 
Μπορεί το καπιταλιστικό σύστημα να εξασφαλίσει αυτά τα στοιχειώδη ανθρώπινα δικαιώματα; Όχι. Το βιώνουμε. Αντίθετα, τα πετσοκόβει και εξαθλιώνει τις λαϊκές μάζες. 
Μπορεί να προστατεύσει τη μικροϊδιοκτησία; Όχι. Γιατί είναι υπέρ της μεγάλης ιδιοκτησίας, που θέλει να γίνει ακόμα μεγαλύτερη. Είναι υπέρ του καπιταλιστικού κέρδους, γι’ αυτό εμπορευματοποιεί βασικές λαϊκές ανάγκες και φτιάχνει τέτοιους νόμους. Εξάλλου, γι’ αυτό υπάρχουν χιλιάδες άδεια σπίτια, άλλα είναι απούλητα, γι’ αυτό υπάρχουν άστεγοι και άλλοι που απειλούνται με έξωση ή με δημεύσεις και κατασχέσεις. 
Υπάρχει, όμως, και η διαπίστωση της τρόικας και τα στοιχεία της Ευρωπαϊκής Ένωσης, που λένε ότι το ποσοστό της ιδιοκατοίκησης στην Ελλάδα είναι εξαιρετικά υψηλό. Αυτό αποτελεί διαρθρωτικό πρόβλημα, το οποίο θα πρέπει να λυθεί. Τα εργαλεία υπάρχουν, τα χαράτσια και οι φόροι, μέχρι και η απελευθέρωση πλειστηριασμών που κάνετε σήμερα. 
Ε, λοιπόν, αυτό εξυπηρετεί το διαρθρωτικό πρόβλημα -το λέω ειρωνικά- και πάει να λύσει αυτό το νομοσχέδιο, με αγριότατα μέτρα που θα ξεκινήσουν τη νέα χρονιά, σε μιάμιση εβδομάδα. Ποια είναι αυτά τα μέτρα: 
Πρώτον, η απελευθέρωση από 1η Γενάρη σε όσους πλειστηριασμούς δεν έχουν αθροιστικά αυτούς τους όρους και τις προϋποθέσεις που βάζετε στο άρθρο 2, ενώ μέχρι σήμερα υπήρχε η προστασία τους. Μάλιστα, όταν κάποιος έχει 1 ευρώ ή 2 ευρώ πάνω από τα όρια που βάζετε, τότε αίρεται η απαγόρευση του πλειστηριασμού και βγαίνει στο σφυρί. 
Θεωρούμε, λοιπόν, ότι εμπαίζετε και κοροϊδεύετε, αφού οι όροι και οι προϋποθέσεις προστασίας είναι οι ίδιοι ή και χειρότεροι από τους διακανονισμούς που κάνουν σήμερα οι τράπεζες. 
Συνεπώς περαιτέρω προστασία παρέχετε στο τραπεζικό χαρτοφυλάκιο. Αυτό έχετε στόχο να προφυλάξετε και κανέναν άλλον. Μαζεύετε εκβιαστικά με τη δαμόκλεια σπάθη του πλειστηριασμού ό,τι μπορείτε σε χρήμα για τους τραπεζίτες και αν δεν τα καταφέρετε, τότε συγκεντρώνετε και δημεύετε τις μικροϊδιοκτησίες. 
Γι’ αυτό να αλλάξετε και τον τίτλο του άρθρου 2 και αντί για «αναστολή» να βάλετε απελευθέρωση ή έναρξη πλειστηριασμών, αφού αυτό κάνετε, με άλλοθι ακριβώς τους όρους και τις προϋποθέσεις.
Δεύτερον, ακόμα και στην περίπτωση που κάποιος ενταχθεί στη ρύθμιση, αν συμβεί μετά από ένα χρονικό διάστημα να βρεθεί στην ανεργία -που σήμερα αυτό είναι πολύ πιθανό- και δεν πληρώσει για τρεις μήνες, αίρεται η απαγόρευση του πλειστηριασμού και μένει στον αέρα.
Τρίτον, όταν πάψει να υπάρχει προστασία πλειστηριασμών και δεν καλύπτεται το ύψος του χρέους, συνεχίζετε με τους εγγυητές. Τους βάζετε στο στόχαστρο, γιατί έβαλαν την υπογραφή τους σε μια περίοδο που μπορεί να ήταν πριν από πέντε - έξι χρόνια, όταν υπήρχε δουλειά και μισθός και δεν φανταζόντουσαν ότι μπορούσαν να απολυθούν, να χάσουν τη δουλειά τους ή το μαγαζί τους. Και τώρα μπαίνει σε κίνδυνο και το σπίτι τους. Είσαστε ανελέητοι! Κυνηγάτε δανειολήπτες και εγγυητές.
Τέταρτον, όταν υπάρχουν καθυστερήσεις στις εξοφλήσεις οφειλών στο δημόσιο και για δύο μήνες πάει στο 10%. Σήμερα είναι 1%. Δηλαδή η αύξηση είναι 1000%. Αρχίζουν να μπαίνουν νέα και ακόμα πιο επαχθή πρόστιμα από την 1η Γενάρη του 2014. Ακόμα και οι τοκογλύφοι σάς ζηλεύουν. Μάλιστα, αν υπάρχει δωδεκάμηνη καθυστέρηση, τότε το πρόστιμο διπλασιάζεται στο 20%, ο τόκος φτάνει στο 8,5% και η προσαύξηση αγγίζει το 28,5%. Σε τέσσερα χρόνια θα χρωστούν δύο χρέη, ένα το αρχικό και δεύτερο το πρόστιμο. Αυτό είναι εξωφρενικό και πέρα από κάθε όριο. Ο Σάιλοκ ωχριά μπροστά σας.
Πέμπον, εξοντώνετε και τους αυτοαπασχολούμενους μικροεπαγγελματίες με βίαιο και άμεσο τρόπο, καθώς τους βάζετε 30% της τελευταίας ενημερότητας ως δόση, όταν οι περισσότεροι απ’ αυτούς δεν έχουν ούτε ιατροφαρμακευτική περίθαλψη, γιατί δεν έχουν να πληρώσουν ούτε την εισφορά τους στον ασφαλιστικό φορέα.
Έκτον, κάνετε κατάσχεση, χωρίς ούτε καν ατομική ,ειδοποίηση ακόμα και σε λογαριασμούς μισθοδοσίας, σύνταξης ή επιδοτήσεων του αγρότη. Αν δεν το πιστεύετε, διαβάστε το άρθρο 7 παράγραφος 7 σημείο 2. 
Εξάλλου, ακόμα και η νομοτεχνική επιτροπή της Βουλής σάς κατηγορεί σε αρκετά σημεία του άρθρου 7 ότι θίγεται το δικαίωμα της δικαστικής προστασίας και ότι είναι αντισυνταγματικό. Το είπε και χθες ο συνάδελφος κ. Μπόλαρης, ο πρώην Υπουργός. Δηλαδή, τη δικαστική εξουσία τη γράφετε στα παλιά σας τα παπούτσια. Το ίδιο υπονοεί και στο άρθρο για τους πλειστηριασμούς, αφού προϋπόθεση είναι και η λεπτομερής αναγραφή κινήσεων λογαριασμού πάνω από 1000 ευρώ.
Έβδομον, δημιουργείτε το Συμβούλιο Διαχείρισης Ιδιωτικού Χρέους, που το κυριότερο καθήκον και η φροντίδα του είναι να μαζέψει τα χρέη των λαϊκών νοικοκυριών για λογαριασμό των τραπεζών, του ιδιώτη. Δηλαδή, το δημόσιο αναλαμβάνει τον ρόλο άμεσα να προστατεύει το χαρτοφυλάκιο των τραπεζών και την κερδοφορία τους μέσα από την εξαθλίωση της λαϊκής οικογένειας.
Μάλιστα, βάζετε και τις αρχές του συνεργάσιμου δανειολήπτη και των εύλογων δαπανών διαβίωσης, χωρίς, βεβαίως, να δίνετε τον ορισμό τους. Ωστόσο, χρησιμοποιείτε τον Κώδικα Δεοντολογίας Τραπεζών για τη διαχείριση των μη εξυπηρετούμενων ιδιωτικών οφειλών. Δηλαδή, την αρπαγή της λαϊκής περιουσίας την ονομάζετε κώδικα δεοντολογίας. Αίσχος! Είσαστε ανελέητοι!
Όγδοον, για να αποφύγετε δικαστήρια στα οποία καταφεύγουν και καταχρεωμένα νοικοκυριά -και στην πλειοψηφία τους οι δικαστικές αποφάσεις είναι υπέρ αυτών των νοικοκυρών και κατά των τραπεζών- εισάγετε τον Συνήγορο του Καταναλωτή και μάλιστα το τι θα κάνει, δηλαδή τη διαδικασία μεσολάβησης του καταναλωτή μεταξύ πιστωτών και οφειλετών, και κάθε λεπτομέρεια θα την ορίσετε με υπουργική απόφαση.
Επομένως κοιτάτε από κάθε φραγμό να απαλλαγείτε, ό,τι εμπόδιο υπάρχει, δηλαδή αποφάσεις δικαστηρίων.
Ένατον, δημιουργείτε το Ελληνικό Επενδυτικό Ταμείο και τις επενδύσεις ρίσκου τις αναλαμβάνει το δημόσιο, για να εξασφαλίσετε φθηνό χρήμα στους επιχειρηματίες. Μετά ρωτάτε και απορείτε πώς δημιουργείται το δημόσιο χρέος! Μα, με τους επιχειρηματίες και τους τραπεζίτες και τους εφοπλιστές να τους ταΐζετε, τσακίζοντας τη ζωή του λαού. Τα ψέματα και οι κοροϊδίες σας δεν έχουν τέλος.
Επικαλείστε ότι το κάνετε για ρευστότητα στις μικρομεσαίες επιχειρήσεις. Μα, αυτές τις εξοντώνετε. Χθες καταδικάστηκαν τριάντα αγρότες στην Καρδίτσα για χρέη που δεν μπορούσαν να πληρώσουν. Τους «αρμέγετε» με φόρους, με χαράτσια και τους καταδικάζετε.
Δέκατον, είναι προκλητικό, απαράδεκτο και ύποπτο ότι απαλλάσσετε από κάθε ευθύνη -ποινική, αστική, διοικητική ή άλλη- κατά την άσκηση των καθηκόντων του το Διοικητικό Συμβούλιο της «ΛΑΡΚΟ». Σας ρωτήσαμε τρεις φορές χθες στην επιτροπή, αλλά απάντηση δεν πήραμε. Γιατί το κάνετε αυτό; Δηλαδή, αν γίνει ένα ξεπούλημα -στην κυριολεξία- σε εξευτελιστικές τιμές ενός κομματιού της «ΛΑΡΚΟ», δεν θα υπάρχει ευθύνη; Αν ξεπουλήσουν ένα κεντρικό κομμάτι και μετά αχρηστεύεται όλο το υπόλοιπο, δεν θα υπάρχει ευθύνη; Προφανώς, αυτό πάτε να προστατεύσετε και είναι εξοργιστικά προκλητικό.
Ωστόσο, εμφανίζεσθε φιλεύσπλαχνοι και δεν θα ζητήσετε επιστροφή φόρων από τους ΟΤΑ, όταν τους έχετε μειώσει κατά 60% τους πόρους το τελευταίο τρίχρονο και έχετε καταρρεύσει δομές, σε βάρος των δημοτών, που φτιάχτηκαν τα τελευταία τριάντα χρόνια. Μιλώ για υπηρεσίες σε πρόνοια, σε αθλητισμό, σε πολιτισμό. Τώρα απολύετε και προσωπικό.
Σε τελευταία ανάλυση, ως προς αυτήν την ευελιξία για το ΣΑΤΑ, που μας είπε χθες ο Υπουργός Εσωτερικών, που θα προωθήσει τη διαδικασία για να τελειώσει ο «Θησέας» -κοροϊδεύετε, αλλά ο «Θησέας» έχει βρικολακιάσει και όλοι το λένε- εμείς σας λέμε καθαρά ότι η κυβερνητική πολιτική πρόταση αλλά και η πρόταση του ΣΥΡΙΖΑ για έναν χρόνο παράταση -παράταση αβεβαιότητας- αφήνουν ανοικτό το δρόμο για πλειστηριασμούς λαϊκών νοικοκυριών, συντηρούν τα αδιέξοδα και την αγωνία όσων εξαιτίας της φτώχειας και της ανεργίας δεν μπόρεσαν να αποπληρώσουν στεγαστικά δάνεια και έχουν αδυναμία.
Εμείς θα καταψηφίσουμε αυτό το νομοσχέδιο. Ωστόσο, δεν θα μείνουμε με σταυρωμένα τα χέρια. Θα καλέσουμε τους εργαζόμενους, τα συνδικάτα και τις λαϊκές επιτροπές να μην επιτρέψουν να γίνει κανένας πλειστηριασμός λαϊκής κατοικίας. Η μόνη ρεαλιστική λύση είναι αυτό που προτείνουμε και καταθέσαμε σαν πρόταση νόμου. Το καταθέτω για τα Πρακτικά.
(Στο σημείο αυτό η Βουλευτής κ. Διαμάντω Μανωλάκου καταθέτει για τα Πρακτικά την προαναφερθείσα πρόταση νόμου, η οποία βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
Προτείνονται: Η απαγόρευση των πλειστηριασμών για τη λαϊκή κατοικία, η διαγραφή των χρεών από τους τόκους, η δραστική περικοπή των δανείων που αναγκάστηκαν να πάρουν τα προηγούμενα χρόνια τα λαϊκά στρώματα για τις ανάγκες τους. Κανένα σπίτι να μη μείνει απροστάτευτο στα νύχια των τραπεζών και της εφορίας, γιατί τελικά η λαϊκή στέγη είναι δικαίωμα, δεν είναι πολυτέλεια ούτε εμπόρευμα, όπως συμβαίνει στο πλαίσιο του σημερινού, καπιταλιστικού δρόμου ανάπτυξης.
Εμείς σας λέμε ότι εξομοιώνετε και χρησιμοποιείτε τους μπαταχτσήδες με τα λαϊκά στρώματα για να τους αρπάξετε τη μικροϊδιοκτησία. Ως Κυβέρνηση, θα μείνετε σαν Κυβέρνηση των μαζικών πλειστηριασμών. Καταψηφίζουμε το νομοσχέδιο και σχεδόν όλα του τα άρθρα.</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Ευχαριστούμε.
Ο κύριος Υπουργός ζήτησε τον λόγο για να κάνει μία παρέμβαση.</ChairmanSpeech>
<Speech><Parlmember>ΙΩΑΝΝΗΣ ΣΤΟΥΡΝΑΡΑΣ</Parlmember> (Υπουργός Οικονομικών): Κύριε Πρόεδρε, κυρίες και κύριοι, ζήτησα να κάνω μια παρέμβαση σχετικά με το άρθρο 6 του ΚΕΔΕ, που έχει δημιουργήσει πολύ μεγάλη σύγχυση. Πρέπει να ξεκαθαρίσουμε εδώ τι ακριβώς συμβαίνει.
Οι συζητήσεις που γίνονται εντός αυτής της Αίθουσας είναι πάντοτε εξαιρετικά χρήσιμες και προσφέρονται για να ακούγονται τα επιχειρήματα όλων των πλευρών, αλλά και για να γίνεται ο απαραίτητος και απαιτούμενος για τη δημοκρατία μας διάλογος, προκειμένου όλοι μας και κυρίως ο ελληνικός λαός να έχει πλήρη ενημέρωση για όσα νομοθετούμε και αποφασίζουμε. Στον ελληνικό λαό χρειάζεται να εξηγούμε κάθε φορά αυτά που κάνουμε, να δίνουμε λόγο, διότι αυτή είναι η υποχρέωσή μας, όρος για τη δημοκρατία και τη λειτουργία των θεσμών, διότι έτσι και κατανόηση υπάρχει και εμπεδώνεται ένα κλίμα εμπιστοσύνης.
Στο πλαίσιο αυτό, δίνω διευκρινίσεις για ένα θέμα που προέκυψε χθες και έχει δημιουργήσει μεγάλη σύγχυση και κυρίως αντιστροφή της πραγματικότητας. Παρακολουθώ από χθες το βράδυ σε ορισμένα Μέσα Μαζικής Ενημέρωσης αδικαιολόγητες αντιδράσεις, οι οποίες ισοδυναμούν με πλήρη παραπληροφόρηση του ελληνικού λαού. Έχει οδηγήσει και πολλούς Βουλευτές να παίρνουν σήμερα λανθασμένη θέση.
Οι διατάξεις του άρθρου 6 για το ΚΕΔΕ, για το οποίο τόσος θόρυβος έγινε, δεν είναι παρά επανάληψη ισχύουσας ρύθμισης και συγκεκριμένα των άρθρων 53 και 57 του Κώδικα Φορολογικής Διαδικασίας, που ψηφίστηκε τον περασμένο Ιούλιο. Ο Κώδικας Φορολογικής Διαδικασίας, όπως γνωρίζετε, αφορά την είσπραξη του συνόλου των φόρων που προβλέπονται από τις κείμενες φορολογικές διατάξεις και αποτελούν τη συντριπτική πλειοψηφία των εσόδων, περίπου 80% με 85%.
Συνεπώς η παρούσα διάταξη εναρμονίζει το καθεστώς της είσπραξης με τις ψηφισμένες διατάξεις για το υπόλοιπο μικρό ποσοστό των εσόδων, που είναι περίπου 15% με 20%. Άρα τίποτα το καινοφανές δεν εισάγουμε. Ποια είναι, όμως, η ουσία της ρύθμισης, δηλαδή, ψηφίσαμε καλά τον Ιούλιο ή δεν ψηφίσαμε καλά; Ψηφίσαμε πάρα πολύ καλά για τους εξής λόγους.
Πρώτον, μέχρι σήμερα τι ισχύει; Σύμφωνα με το Ποινολόγιο, ν. 2523/1997, υπολογίζονταν πρόσθετοι φόροι ανάλογα με την παράβαση σε ποσοστό 1%, 1,5%, 2%, 2,5%, 3% και 3,5% για κάθε μήνα καθυστέρησης, με μέγιστο ποσοστό 60% για κάθε εκπρόθεσμη δήλωση και 120% για ανακριβή δήλωση. Τόσο μπορεί να φτάσει το πρόστιμο. Παράλληλα, υπήρχαν και διατάξεις του άρθρου 6 του ΚΕΔΕ, οι οποίες όριζαν ότι επιβάλλεται προσαύξηση εκπρόθεσμης καταβολής, με προσαύξηση 1% για κάθε μήνα καθυστέρησης και οροφή το 100%.
Οι παραπάνω ρυθμίσεις είχαν κριθεί από το σύνολο των οικονομικών και κοινωνικών φορέων ως αναχρονιστικές. Στο γραφείο μου συσσωρεύονται ήδη αιτήματα πολιτών που θέλουν να πάνε από το παλιό καθεστώς στο καινούργιο. Αυτή είναι η πραγματικότητα.
Τι ισχύει τώρα και τι θα ισχύσει από 1-1-2014 με αυτό που θα ψηφίσουμε; Με τις διατάξεις του Κώδικα Φορολογικής Διαδικασίας που ψηφίστηκαν το καλοκαίρι και αυτές του ΚΕΔΕ που προτείνουμε τώρα, αντί των παραπάνω ποσοστών, δηλαδή 60%, 100% και 120% maximum, ας το πω έτσι, προσαύξηση, τώρα προβλέπεται το εξής.
Πρώτον, αφού ένα χρέος καταστεί ληξιπρόθεσμο και δεν καταβληθεί μέσα σε δύο μήνες, τότε υπολογίζεται πρόστιμο 10% και μπορεί να φτάσει 30% μετά την πάροδο δύο ετών. Δηλαδή, το 120% το κάναμε 30% και μας λοιδορούν;
Δεύτερον, θέλω να προσθέσω ότι κανένα πρόστιμο δεν θα επιβληθεί σε βάρος εκείνου ο οποίος έχει υπαχθεί σε καθεστώς ρύθμισης.
Τρίτον, σε ό,τι αφορά στο επιτόκιο που θα επιβάλλεται, θέλω να ενημερώσω το Σώμα ότι θα είναι εξαιρετικά χαμηλό -όσο μπορούμε χαμηλότερο- και θα ορίζεται με απόφαση του Υπουργού Οικονομικών. Στόχος μας είναι να εναρμονίσουμε κατά το δυνατόν το επιτόκιο με το οποίο το δημόσιο εξοφλεί τις απαιτήσεις του φορολογουμένου, να είναι το ίδιο με εκείνο το οποίο το δημόσιο επιβάλλει στον φορολογούμενο.
Συμπληρωματικά υπενθυμίζω ότι για πρώτη φορά θεσμοθετήσαμε τον Ιούλιο και θα ισχύσει από 1-1-2014 την υποχρέωση της φορολογικής διοίκησης να διενεργεί εντόκως και μέσα σε ενενήντα ημέρες στον φορολογούμενο την επιστροφή φόρου από την πρώτη ημέρα. Οι υποχρεώσεις και τα δικαιώματα, δηλαδή, μεταξύ κράτους και πολίτη πρέπει να λειτουργούν αμφίδρομα. Αντίστοιχη διάταξη δεν υπήρχε ποτέ στη φορολογική μας νομοθεσία.
Τέλος, σημειώνω ότι, και πάλι για πρώτη φορά, δεν θα προβλέπονται πρόσθετες κυρώσεις στις περιπτώσεις επιβολής αυτοτελών προστίμων.
Κυρίες και κύριοι, αυτή είναι η αλήθεια και δεν μπορεί να τη στρεβλώσει καμμία παραπληροφόρηση.
Ευχαριστώ πολύ.
(Χειροκροτήματα από την πτέρυγα της Νέας Δημοκρατίας)</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Τον λόγο έχει ο ειδικός αγορητής…</ChairmanSpeech>
<Speech><Parlmember>ΣΟΦΙΑ ΣΑΚΟΡΑΦΑ</Parlmember>: Κύριε Πρόεδρε, θα μπορούσα να κάνω μία ερώτηση στον κύριο Υπουργό;</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Όχι, κυρία Σακοράφα, δεν μπορείτε. Είστε παλιά Βουλευτής και ξέρετε ότι δεν μπορείτε.</ChairmanSpeech>
<Speech><Parlmember>ΣΟΦΙΑ ΣΑΚΟΡΑΦΑ</Parlmember>: …(Δεν ακούστηκε)</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Ιδιαίτερα εσείς, κυρία Σακοράφα, δεν επιτρέπεται να το κάνετε αυτό. 
Σας ευχαριστώ πολύ. 
Τον λόγο έχει, λοιπόν, ο ειδικός αγορητής των Ανεξάρτητων Δημοκρατικών Βουλευτών κ. Μάρκος Μπόλαρης.</ChairmanSpeech>
<Speech><Parlmember>ΜΑΡΚΟΣ ΜΠΟΛΑΡΗΣ</Parlmember>: Ευχαριστώ πολύ, κύριε Πρόεδρε.
Κυρίες και κύριοι Βουλευτές, θα ξεκινήσω αναφερόμενος στο δεύτερο σημείο του νομοθετήματος, στο Ελληνικό Επενδυτικό Ταμείο, δηλαδή, για το οποίο δεν έγινε καμμία απολύτως συζήτηση στην επιτροπή. 
Θέλω να υπογραμμίσω ότι πρόκειται για την υποβάθμιση και τον ευτελισμό μιας προοπτικής για την ελληνική οικονομία, για την πραγματική οικονομία, για την ανάπτυξη. Πρόκειται για μία πρωτοφανή διαδικασία επιλογής νομοθέτησης, για την οποία σάς παρακαλώ πολύ να προσέξετε για λίγο.
Χωρίς, λοιπόν, να ακουστούν οι ενδιαφερόμενοι, καλείται η Βουλή να ψηφίσει ότι μπορεί να συστήσει –όχι ότι συστήνει- Αναπτυξιακό Επενδυτικό Ταμείο. Καλείται η Βουλή να ψηφίσει ότι θα ιδρυθεί τέτοιο ταμείο στο Λουξεμβούργο ή σε άλλο κράτος. Είναι τόσο προχωρημένο το Υπουργείο Ανάπτυξης, που ζητά από τη Βουλή να ψηφίσει αίρεση στο Λουξεμβούργο ή σε άλλο κράτος. Όμως, μας λέει επίσης ότι σε αυτό το ταμείο θα διοχετεύσει πόρους σε μικρομεσαίες επιχειρήσεις. 
Και συνεχίζει στο άρθρο 3 «Το Ταμείο, λοιπόν, θα μπορεί…». Όμως, όταν φτάνουμε στα κρίσιμα -ακούστε, κύριοι συνάδελφοι, γιατί ο κ. Χατζηδάκης ζητάει για τον εαυτό του να του δώσουμε απόλυτη ευχέρεια αυθαιρεσίας- λέει ότι το ελληνικό δημόσιο θα έχει συμμετοχή 50% και βέβαια οι μετοχές αυξημένου κινδύνου θα καλύπτονται από το ελληνικό δημόσιο.
Καλείται, δηλαδή, η Βουλή εδώ να αναλάβει, στο όνομα του ελληνικού δημοσίου, στο όνομα του ταλαιπωρημένου πολίτη, την ευθύνη για τις μετοχές αυξημένου κινδύνου. Άλλοι θα αποφασίζουν στο εξωτερικό και ο Έλληνας πολίτης θα πρέπει να αναλάβει το κόστος και το ρίσκο του αυξημένου κινδύνου. Πρόκειται για πραγματική πρωτοτυπία για τον κύριο Υπουργό Ανάπτυξης.
Κλείνοντας, θέλω να σας πω ότι αυτή η διάταξη, η οποία θα έπρεπε να είναι ένα σοβαρό και στιβαρό νομοσχέδιο που θα δικαίωνε τον τίτλο του Υπουργείου, δηλαδή να ασχολείται με την ανάπτυξη και την πραγματική οικονομία, προβλέπει ότι θα μπουν 350.000.000 ευρώ σε τρία χρόνια. Άραγε, έκανε το Υπουργείο καμμία μελέτη για να μας πει ποιο θα είναι το κόστος για να στήσει στο Λουξεμβούργο γραφεία, υπαλλήλους, συμβούλους, έξοδα, μελέτες και να μας πει τι ποσό είναι αυτά τα 350 εκατομμύρια σε τρία χρόνια και ποιοι θα είναι οι μικρομεσαίοι για τους οποίους θα περισσέψουν χρήματα για να χρηματοδοτηθούν; 
Κυρίες και κύριοι συνάδελφοι, υπάρχει και ένα κρίσιμο δεύτερο θέμα. Είναι ο λόγος για τον οποίο ανέβηκε προηγουμένως στο Βήμα ο κύριος Υπουργός των Οικονομικών, ο οποίος, ενώ είχε την πολυτέλεια και την άνεση να θεσπίσει διατάξεις στο νομοσχέδιο το οποίο συζητήθηκε χθες και για το οποίο σε λίγο θα διεξαχθεί η ψηφοφορία, επέλεξε να τις περάσει από τη Βουλή με διαδικασίες κατεπείγοντος.
Ο κύριος Υπουργός των Οικονομικών κάνει τροποποιήσεις στον Κώδικα Είσπραξης Δημοσίων Εσόδων, όπως και στον Κώδικα Φορολογικής Διαδικασίας με διαδικασίες κατεπείγοντος. Στην ουσία προσβάλλει τα ατομικά δικαιώματα των πολιτών, προσβάλλει τη συνταγματική τάξη με διαδικασίες κατεπείγοντος. Τα λέει αυτά η Βουλή, αλλά σε ώτα μη ακουόντων. 
Πέρα από αυτά, όσον αφορά στους οφειλέτες του δημοσίου, ενώ καλούνται να πληρώσουν τόκο για το χρέος, ενώ θα πληρώσουν τόκο επάνω στον τόκο, πολλαπλασιάζει το πρόστιμο και από 1% το κάνει 10% στον πρώτο μήνα καθυστέρησης, στον δεύτερο μήνα 20% και στη συνέχεια 30%. Δηλαδή, λέει στους πολίτες ότι, αφού δεν έχετε να πληρώσετε, εγώ θα σας τιμωρώ και εκτός από τα πανωτόκια, θα δεκαπλασιάσω, θα εικοσαπλασιάσω και θα τριακονταπλασιάσω το πρόστιμο. 
Την ίδια στιγμή, το νομοσχέδιο, το οποίο θα έπρεπε να είναι τρεις γραμμές ή μία τροπολογία για την αναστολή των πλειστηριασμών, έχει διατάξεις ενός άρθρου, το οποίο αναλύθηκε. Εγώ δεν θα σας κουράσω μ’ αυτό. Θα αναφερθώ μόνο σε δύο κρίσιμα σημεία στα οποία το νομοσχέδιο πάσχει καταφανώς. Πρόκειται για δύο σημεία, τα οποία αίρουν και αναιρούν την επιχειρηματολογία του Υπουργείου. 
Κυρίες και κύριοι συνάδελφοι, στο άρθρο 2, το οποίο είναι το άρθρο που ανοίγει παράθυρα για να γίνονται οι πλειστηριασμοί, μας λέει ότι εισάγει δύο εξαιρέσεις. Η πρώτη εξαίρεση αφορά αυτούς που έχουν πλουτίσει από αδικοπραξία και είναι σωστή. Η δεύτερη εξαίρεση έγκειται πάλι στο άρθρο 2 στο σημείο που λέει «το παρόν άρθρο δεν καταλαμβάνει τις οφειλές που προέκυψαν από χορήγηση δανείων από φορείς κοινωνικής ασφάλισης, σύμφωνα με τις διατάξεις του ν. 3586/2007…». Ποιοι είναι αυτοί, λοιπόν, οι οποίοι πήραν τα δάνεια από τους φορείς κοινωνικής ασφάλισης, σύμφωνα με το νόμο του 2007; Διαβάζω το άρθρο 15 «Χορήγηση Δανείων»: «Είναι οι ασφαλισμένοι των φορέων κοινωνικής ασφάλισης, εργάτες, εργαζόμενοι, είναι οι συνταξιούχοι των φορέων κοινωνικής ασφάλισης και οι υπάλληλοι των φορέων κοινωνικής ασφάλισης.». 
Άρα, κυρίες και κύριοι συνάδελφοι, αυτή η επιχειρηματολογία του Υπουργείου, που έγκειται στο ότι με αυτό το νομοσχέδιο δεν πλήττεται κανείς από τους εργαζόμενους και τους συνταξιούχους, έχει αρθεί. Όσοι πήραν δάνεια από τους φορείς κοινωνικής ασφάλισης δεν καλύπτονται από αυτό το νομοσχέδιο. Τα ταμεία και αυτοί στους οποίους οφείλουν μπορούν να ξεκινήσουν διαδικασίες από τις 2 Ιανουαρίου. 
Θα αναφερθώ, επίσης, σε ένα άλλο κρίσιμο σημείο, που αφορά στους μικρομεσαίους, αφορά αυτούς που δεν τους καλύπτει ο ν. 4161/2013, δηλαδή τους άνεργους και τους μισθωτούς, αφορά τον κόσμο της παραγωγής, της παραγωγικής διαδικασίας.
Λέει, λοιπόν, ο νόμος ότι έχουμε σωρευτικές προϋποθέσεις και στο τέλος το άρθρο 2 λέει «για τους οφειλέτες που δεν υπάγονται στις περιπτώσεις του ν. 4161/2013…», δηλαδή στους μικρομεσαίους, «…το ποσό της δόσης δεν μπορεί να είναι μικρότερο από το 30% της τελευταίας δόσης που πλήρωσαν». Για να σας εξηγήσω τον προβληματισμό μου, λοιπόν, θα σας πω ένα παράδειγμα, προκειμένου να γινόμαστε σαφείς και κατανοητοί. 
Έχουμε έναν βιοτέχνη, έναν μικρομεσαίο, έναν έμπορο, ο οποίος πήρε δάνειο το 2008, το 2009. Δεν είχε κρίση, δεν φαινόταν η κρίση. Το πήρε για τη βιοτεχνία του, για το εμπόριό του, για να αυξήσει τον κύκλο εργασιών, για να πάρει άλλους εργαζόμενους. Γι’ αυτά τα δάνεια ξέρουμε πολύ καλά ότι οι τράπεζες ζητούσαν πάντοτε την εγγύηση του σπιτιού. 
Σήμερα, λοιπόν, έχουμε κατάρρευση του κύκλου εργασιών. Έχουμε πρόβλημα στην επιχείρηση. Αυτός, λοιπόν, ο πολίτης καλείται σήμερα να πληρώσει δόση που δεν ξέρουμε, δεν μπαίνουν προϋποθέσεις μέσα, ποια είναι η τελευταία δόση, πότε μπόρεσε να την πληρώσει αυτήν τη δόση, την πλήρωσε το 2011, την πλήρωσε το 2012, την πλήρωσε το 2013; Πόσο είναι το ύψος του δανείου της επιχείρησης, η οποία έχει κατάρρευση του κύκλου εργασιών; Αυτός, λοιπόν, ο άνθρωπος μπορεί να είχε ένα σπίτι που είχε 200.000 ή 250.000 ευρώ αντικειμενική αξία και αυτό το σπίτι σήμερα κάνει 100.000 ευρώ και θα κινδυνεύσει αύριο με πλειστηριασμό. 
Αυτή, λοιπόν, η διαδικασία του fast track, της ισοπέδωσης, της ταχύτητας, της μη ακρόασης φορέων, ώστε να έρθουν εδώ οι επαγγελματίες, τα επιμελητήρια, οι εφορίες να καταθέσουν απόψεις για όλες αυτές τις κρυμμένες παγίδες στο νομοσχέδιο, είναι αυτή η οποία μάς δίνει το δικαίωμα να πούμε ότι, εάν το Υπουργείο ήθελε πράγματι να προστατεύσει, θα μπορούσε να φέρει μια τροπολογία. Το Υπουργείο επέλεξε να φέρει ένα νομοσχέδιο με ένα άρθρο, με πάρα πολλές ατέλειες, για να επιτρέψει ουσιαστικά την εκκίνηση των πλειστηριασμών και να βάλει μέσα σε αυτά τις διατάξεις που προσβάλλουν τα ατομικά δικαιώματα των πολιτών του Υπουργείου Οικονομικών και την απίστευτη υποβάθμιση, υποτίμηση και ευτελισμό της αναπτυξιακής δυνατότητας που σημαίνει για την Ελλάδα η ίδρυση ενός επενδυτικού ταμείου που πρέπει να στηρίξει τη μικρομεσαία ελληνική επιχείρηση.
Ευχαριστώ πολύ, κύριοι συνάδελφοι.
(Χειροκροτήματα από την πτέρυγα των Ανεξάρτητων Δημοκρατικών Βουλευτών)</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Και εμείς ευχαριστούμε.
Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού προηγουμένως ξεναγήθηκαν στην έκθεση της αίθουσας «ΕΛΕΥΘΕΡΙΟΣ ΒΕΝΙΖΕΛΟΣ» και ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, τριάντα επτά μέλη του Συλλόγου Συνταξιούχων του Υπουργείου Προεδρίας της Κυβέρνησης. 
Η Βουλή τούς καλωσορίζει. 
(Χειροκροτήματα απ’ όλες τις πτέρυγες της Βουλής)
Τον λόγο έχει ο Πρόεδρος του ΣΥΡΙΖΑ-Ενωτικού Κοινωνικού Μετώπου κ. Αλέξιος Τσίπρας. 
Ορίστε, κύριε Πρόεδρε, έχετε τον λόγο.
<Parlmember>ΑΛΕΞΙΟΣ ΤΣΙΠΡΑΣ</Parlmember> (Πρόεδρος της Κοινοβουλευτικής Ομάδας του Συνασπισμού Ριζοσπαστικής Αριστεράς-Ενωτικού Κοινωνικού Μετώπου): Κυρίες και κύριοι συνάδελφοι, βρισκόμαστε λίγο πριν από την ονομαστική ψηφοφορία σε δύο πολύ κρίσιμα νομοσχέδια. Κατά την άποψή μας σωστά γίνεται αλλεπάλληλα αυτή η διαδικασία, διότι είναι δύο νομοσχέδια που το ένα συμπληρώνει το άλλο: ο ενιαίος φόρος ακινήτων και η συζήτηση για τους πλειστηριασμούς. Διότι και τα δύο αποτελούν τη χαριστική βολή στη διαλυμένη ελληνική οικονομία τα τρία χρόνια του μνημονίου. Διότι αυτό το σχέδιο το οποίο κανείς δεν έχει αρνηθεί, το οποίο βρισκόταν στον πυρήνα του μνημονίου, ήταν και είναι το σχέδιο της εσωτερικής υποτίμησης. Αυτό το σχέδιο, που είχε τρεις στόχους, υποτίμηση μισθών και εισοδημάτων, μισθών και συντάξεων, εκποίηση δημόσιας περιουσίας και δήμευση της ιδιωτικής περιουσίας, υποτίμηση των αξιών της ιδιωτικής περιουσίας, σήμερα ολοκληρώνεται. 
Η Ελλάδα έχει μία ιδιαιτερότητα ως οικονομία, για λόγους οι οποίοι έχουν να κάνουν με τη διάρθρωση της οικονομίας. Μέχρι να μπούμε στο Ευρώ, είχαμε πολύ υψηλά επιτόκια δανεισμού, χαμηλά επιτόκια καταθέσεων. Υπήρχε και αυτή η ιδιαιτερότητα –μοναδική ίσως στον κόσμο- της αντιπαροχής. Ένα μεγάλο μέρος των αποθεμάτων από το βιος, από τον κόπο μιας ολόκληρης ζωής των πολιτών πήγαινε στη γη. Έτσι η Ελλάδα έχει την ιδιαιτερότητα, σε σχέση με τις υπόλοιπες χώρες της Ευρωπαϊκής Ένωσης, να έχει πολύ υψηλό ποσοστό ιδιοκατοίκησης, ιδιωτικής κατοικίας και ίσως είναι ένα από τα στοιχεία που μέχρι σήμερα αποτελεί και ένα προστατευτικό φράγμα προς την παράνοια, την απόγνωση, την απελπισία για εκατομμύρια συμπολίτες μας με όλα τα μέτρα που έχετε επιφέρει τα τρία χρόνια του μνημονίου. Τώρα σπάτε αυτό το φράγμα και ολοκληρώνεται έτσι αυτός ο κύκλος της εσωτερικής υποτίμησης, με μία πρωτοφανή διαδικασία δήμευσης -λέμε εμείς- της ιδιωτικής περιουσίας των πολιτών αυτής της χώρας. 
Πράγματι αυτή η συνεδρίαση είναι παράξενη, οξύμωρη. Κάποτε η συντηρητική παράταξη σε αυτόν τον τόπο απειλούσε τους πολίτες να μη στρέφονται προς την Αριστερά, διότι κάποιοι έλεγαν ότι «θα έρθουν οι κομμουνιστές να σας πάρουν τα σπίτια και τις καταθέσεις». Σήμερα τα σπίτια και τις καταθέσεις τα παίρνετε εσείς. Με τη διαφορά, βέβαια, ότι τα παίρνετε με έναν Υπουργό Οικονομικών, ο οποίος στα μικρά του χρόνια είχε διαβάσει Λένιν. Ο Λένιν, όμως, μίλαγε για αναδιανομή από τους πλούσιους στους φτωχούς. Δεν είναι εδώ ο κ. Στουρνάρας, που αξιοποιεί τις γνώσεις του στον Λένιν, για να κάνει την αναδιανομή από τους φτωχούς στους πλούσιους, να φύγουν η μικρή και μεσαία ιδιοκτησία, τα αμπελοχώραφα και να πάνε στα μεγάλα τραπεζικά funds, στα distress funds, στα «κοράκια», που θα έχουν να εκμεταλλευτούν τον πόνο του Έλληνα πολίτη, του ρημαγμένου αυτά τα τρία χρόνια από τις μνημονιακές πολιτικές.
Αλλά εδώ βρισκόμαστε και στην εξής παράνοια: Παρουσιάζετε την επιλογή σας να ανοίξετε κερκόπορτα στους πλειστηριασμούς ως μία ηρωική απόφαση μονομερών ενεργειών μέσα στην Ελληνική Βουλή απέναντι στην τρόικα, την οποία πια δεν υπολογίζετε και πολύ. Είδαμε και διθυράμβους στα Μέσα Μαζικής Ενημέρωσης, όπου έβγαιναν οι γνωστοί-τηλεεισαγγελείς και έλεγαν: «Ορίστε, τα λέγαμε. Εάν κάποιος έχει σθεναρές θέσεις, η τρόικα ακολουθεί». Ποιους κοροϊδεύετε; 
Φτάσατε, μάλιστα, στο εξής σημείο: Χθες, μπροστά στη δύσκολη θέση που βρεθήκατε από το νόμο που παρουσιάσατε για τους πλειστηριασμούς -και ιδιαίτερα την παράγραφο 6 από το άρθρο 7 και το 8, το οποίο προβλέπει εξωφρενικές ποινές, τοκογλυφικά πρόστιμα για όσους δεν έχουν τη δυνατότητα να πληρώσουν ληξιπρόθεσμες οφειλές προς το δημόσιο και εσείς, μέσα από τόκους που μπορεί να φτάνουν από 10% έως 30%, τους οδηγείτε στην απόγνωση, στην αυτοκτονία- ο Πρωθυπουργός έφτασε στο σημείο να ψάξει τρόπο να βρει να κρυφτεί επικοινωνιακά στη δικαιολογία ότι δεν ήξερε, δηλαδή ότι ο κ. Στουρνάρας, ο Υπουργός των Οικονομικών, ενεργούσε εν αγνοία του Πρωθυπουργού. Προτίμησε δηλαδή να δημιουργήσει την εικόνα-μπάχαλο για την Κυβέρνησή του, την εικόνα ότι ο ίδιος σέρνεται, ότι άλλοι νομοθετούν σε αυτόν τον τόπο και αυτός σέρνεται, παρά να πάρει την ευθύνη. Και όλοι περιμέναμε σήμερα ότι θα έρθει σε αυτήν την Αίθουσα ο κ. Στουρνάρας, έστω στο παρά πέντε, και θα πει: «Αποσύρουμε τα άρθρα 7 και 8 ή έστω την παράγραφο 6 από το άρθρο 7, που αναφέρεται σε αυτά τα υπέρογκα πρόστιμα που διαλύουν την κοινωνία.». 
Σήμερα είδαμε τον φιλικό προς την Κυβέρνηση Τύπο για πρώτη φορά με πρωτοσέλιδα να αναφέρεται σε αυτήν την κλοπή και αντ’ αυτού βλέπουμε εδώ τον κ. Στουρνάρα να υπόσχεται ότι απλά ο Υπουργός θα έχει τη δυνατότητα να κρατάει κάπως χαμηλότερο τον ετήσιο φόρο, όχι τα πρόστιμα. 
Έτσι, με αυτήν του την τοποθέτηση, οδηγεί σε ένα πρωτοφανές επικοινωνιακό Βατερλώ τον ίδιο τον Πρωθυπουργό, τον κ. Σαμαρά, ο οποίος δεν μπορεί πια να κρυφθεί από τις ευθύνες.
Κυρίες και κύριοι Βουλευτές, αυτές τις δύο μέρες με αυτά τα δύο νομοσχέδια ανοίγει ο ασκός του Αιόλου. Ανοίγει ο ασκός του Αιόλου –το έχουμε πει και άλλη φορά- όχι για αλλάξουν μόνο χέρια οι περιουσίες, αλλά για να αλλάξει χέρια η οικονομία. Διότι, ανοίγοντας την κερκόπορτα για τους πλειστηριασμούς, στην πραγματικότητα οδηγείτε όχι μόνο στις τραγικές συνέπειες της απώλειας κατοικίας για χιλιάδες πολίτες, αλλά και στη ραγδαία υποτίμηση της αξίας των ακινήτων, η οποία σας προειδοποιήσαμε ότι θα έχει τραγικές συνέπειες για τις ίδιες τις τράπεζες, που προστατεύετε εδώ και τρία χρόνια, διαλύοντας την κοινωνία, δίδοντας δεκάδες δισεκατομμύρια.
Έχουμε μπροστά μας μία πρωτοφανή επιχείρηση αναδιανομής πλούτου και σας προειδοποιήσαμε: Είναι ζήτημα εθνικής σημασίας. Θα κινδυνεύσουν οι καταθέσεις, θα αλλάξουν χέρια οι τράπεζες. Και σας προειδοποιήσαμε σε συζήτηση για τον προϋπολογισμό: Μην προχωρήσετε στην αποδοχή των απαιτήσεων της τρόικας. Βάλτε, επιτέλους, κόκκινες γραμμές.
Καταθέσαμε μία πολύ συγκεκριμένη τροπολογία με δύο άρθρα. Γιατί δεν την αποδεχθήκατε; Γιατί δεν τη φέρατε προς ψήφιση; Το ένα έλεγε να παραταθεί η προστασία της πρώτης κατοικίας και να παραταθεί η προστασία των ακινήτων για χρέη μέχρι 200.000 ευρώ. Και το δεύτερο να απαγορευθεί η μεταβίβαση των κόκκινων δανείων στα funds, που θα έρθουν να αγοράσουν φθηνά, για να λεηλατήσουν την ελληνική κοινωνία. Γιατί δεν τα αποδέχεστε; Έστω και τώρα, στο παρά πέντε, απαντήστε μας. 
Πετάξατε στο καλάθι των αχρήστων την πρότασή μας και έρχεστε να νομοθετήσετε. Τι νομοθετείτε; Νομοθετείτε την άρση προστασίας για χρέη σε τράπεζες και την άρση προστασίας και της πρώτης κατοικίας για χιλιάδες δανειολήπτες. Όλοι και όλες πια που κατοικούν σε αυτόν τον τόπο μετατρέπονται σε υποψήφιους αστέγους. Και έρχεστε και με τον φόρο ακινήτων και, στην πραγματικότητα, βάζετε ταφόπλακα στην όποια παραγωγική δραστηριότητα και στην όποια αναπτυξιακή προοπτική μπορεί να υπάρξει σε αυτόν τον τόπο, στην όποια προοπτική παραγωγικής ανασυγκρότησης και ανάπτυξης. Έτσι δίνετε την πραγματική εικόνα της ανάπτυξης την οποία εσείς οραματίζεστε: Μια κοινωνία διαλυμένη, μία δημόσια και ιδιωτική περιουσία ανύπαρκτη, μισθοί και συντάξεις πείνας. Αυτό είναι το όραμά σας για την Ελλάδα, μόνο υπηρεσίες. Και οι μισθοί -πραγματικοί μισθοί 300-400 ευρώ- μπροστά στη λαιμητόμο της ανεργίας, που είναι 30% η επίσημη και 60% για τους νέους ανθρώπους.
Εμείς λέμε ότι αυτό που ετοιμάζεται είναι ένα ριφιφί, τα προεόρτια μιας τεράστιας επιχείρησης υποτίμησης των αξιών. Ένα ριφιφί στην ιδιωτική περιουσία, στα μέσα παραγωγής του φτωχού και μικρομεσαίου αγρότη. Ο φτωχός και ο μικρομεσαίος αγρότης, οι οποίοι πια δεν έχουν εισοδήματα, διότι έχει αυξηθεί το κόστος παραγωγής. Το ενεργειακό κόστος είναι υψηλό, τα αγροτικά εφόδια έχουν πολύ υψηλό κόστος, δεν έχουν ρευστότητα, γιατί δεν έχει η τράπεζα να τους στηρίζει, και έρχεστε εσείς και βάζετε επιπλέον φόρο στο μέσο με το οποίο μπορεί να παράξει για να ζήσει και ύστερα κατηγορείτε τον ΣΥΡΙΖΑ ότι έχει μία πολιτική υψηλών φόρων. 
Ο ΣΥΡΙΖΑ, ναι, θέλει να φορολογήσει τα κέρδη. Τα κέρδη, όμως. Εσείς, βάζοντας φόρο στην παραγωγή, απαγορεύετε τη δυνατότητα να υπάρχουν κέρδη για τους φτωχούς και τους μικρομεσαίους, παρά μόνο για τους έχοντες και κατέχοντες. Θέλετε τα κέρδη να περιοριστούν σε μεγάλα τραστ, σε μεγάλους ομίλους, να είναι υψηλά και αφορολόγητα, αλλά βάζετε και φόρο στην παραγωγή, στην πρωτογενή και τη δευτερογενή. Φορολογείτε κάθε σπίτι, κάθε αγροτεμάχιο, κάθε αυλή από το πρώτο τετραγωνικό και μετά έρχεστε εδώ και μας μιλάτε για ανάπτυξη και ότι δήθεν η Αντιπολίτευση είναι αυτή που υπονομεύει τις επενδύσεις. 
Μας ρωτάτε διαρκώς: «Πού θα βρείτε τα λεφτά;». Δεν θα τα βρούμε στις στάνες και στα αμπελοχώραφα τα λεφτά. Στους έχοντες και κατέχοντες θα τα βρούμε τα λεφτά. Γι’ αυτό θέλουμε να γίνει Περιουσιολόγιο, το οποίο εσείς ποτέ, ενώ εξαγγείλατε, δεν υλοποιήσατε. 
(Χειροκροτήματα από την πτέρυγα του ΣΥΡΙΖΑ-ΕΚΜ)
Θέλουμε κίνητρα για την παραγωγική ανασυγκρότηση και την ανάπτυξη. Επομένως η φορολόγηση των αγροτεμαχίων, σε μία συγκυρία εξαιρετικά δύσκολη για τα αγροτικά νοικοκυριά, πλήττει την αγροτική παραγωγή. Καταδικάζει τον κόσμο της υπαίθρου και της αγροτικής παραγωγής σε ακόμα μεγαλύτερη απόγνωση. 
Κυρίες και κύριοι συνάδελφοι, όμως, γιατί τα κάνετε όλα αυτά; Τα κάνετε, λέτε, για να μας σώσετε. Σας το έχω πει και άλλη φορά. Ο στόχος σας ήταν, υποτίθεται, να σώσετε το ευρώ, αλλά το καταδιώκετε το ευρώ από τη χώρα, από τις τσέπες, από τις καταθέσεις. Θέλετε να κρατήσετε την Ελλάδα στο Ευρώ, αλλά διώχνετε το ευρώ από την Ελλάδα και όλα αυτά τα κάνετε για να μας σώσετε, αλλά τα κάνετε δύο μέρες μετά, αφότου δημοσιοποιήθηκε το προσχέδιο της έκθεσης του Ευρωπαϊκού Κοινοβουλίου για το έργο της τρόικας.
Μια βδομάδα πριν ήμουν στο Στρασβούργο, για να συναντήσω τους δύο συνεισηγητές, τον έναν από το Σοσιαλιστικό Ευρωπαϊκό Κόμμα και τον άλλον από το Λαϊκό Κόμμα της Δεξιάς, και πρέπει να σας πω ότι εντυπωσιάστηκα από τις τοποθετήσεις τους. Καμμία σχέση με τον ΣΥΡΙΖΑ δεν έχουν αυτοί. Και δύο μέρες πριν βγήκε στη δημοσιότητα το προσχέδιο, το οποίο είναι καταπέλτης. Το ίδιο το Ευρωκοινοβούλιο επισημαίνει ότι το πρόγραμμα, που εσείς εφαρμόζετε σαν να είναι το ευαγγέλιο, απέτυχε. Ότι η τρόικα δεν έχει νομιμοποίηση, λένε. Ότι είναι εκτός του ευρωπαϊκού θεσμικού κατεκτημένου, λένε. Ότι πρέπει να επαναξιολογηθεί η διαδικασία λήψης αποφάσεως στο Eurogroup, λένε. Ότι ήθελε να σώσει από τη χρεοκοπία, αλλά ακόμα δεν έχει σώσει από τον κίνδυνο διάλυσης το ευρώ, λένε. Δεν τα λέει ο ΣΥΡΙΖΑ. Και εσείς εδώ, αντί αυτά να τα κάνετε σημαία και να πάτε απέναντι στην τρόικα και να πείτε «ως εδώ», συνεχίζετε την υλοποίηση του εγκληματικού σχεδίου εσωτερικής υποτίμησης και μάλιστα με την πιο σκληρή μορφή, που αφορά την ιδιωτική περιουσία. Αντί να κάνετε σημαία αυτήν την έκθεση και να πείτε «δεν προχωράμε άλλο», συνωμοτείτε με τον κ. Τόμσεν με τη βοήθεια των Μέσων Ενημέρωσης, για να κοροϊδέψετε τον λαό και να περάσετε το δικό τους, καμουφλαρισμένο βέβαια.
Κυρίες και κύριοι Βουλευτές, εμείς σήμερα κάνουμε έκκληση. Έκκληση στον καθέναν και στην καθεμιά από εσάς, να μην ανοίξει η κερκόπορτα των πλειστηριασμών. Να σταματήσει αυτό το εκρηκτικό κοκτέιλ της φτωχοποίησης, της κλοπής της ιδιωτικής και της δημόσιας περιουσίας, αλλά να σταματήσει και αυτό το κρυφτούλι που παίζετε: «Διαφωνώ, αλλά ψηφίζω. Είναι αντισυνταγματικό, αλλά ψηφίζω. Ψηφίζω με βαριά καρδιά.». 
Σήμερα ολοκληρώνεται αυτός ο φαύλος κύκλος και έχουμε όλοι ευθύνη. Μια βδομάδα πριν συνάντησα στο Στρασβούργο τον κ. Όλι Ρεν. Του εξήγησα ότι αν επιμείνουν να ανοίξουν την κερκόπορτα στην καταστροφή, στην τρέλα σε αυτήν τη χώρα, τότε το «καλό κουράγιο» που ο ίδιος ευχήθηκε στους εκπροσώπους του ελληνικού λαού στην Αίθουσα της Γερουσίας πριν από τρία χρόνια, πολύ σύντομα θα έρθει η ώρα που θα το αντιστρέψει στον ίδιο και στην τρόικα ο ελληνικός λαός. 
Σήμερα θέλω να απευθυνθώ με ειλικρίνεια στον καθέναν και στην καθεμιά από εσάς. Σε λίγες μέρες οι Βουλευτές της περιφέρειας θα βρεθείτε στις ιδιαίτερες πατρίδες σας, θα βρεθείτε δίπλα στον αγροτικό κόσμο, που ξεκληρίζεται. Οι Βουλευτές των αστικών κέντρων θα βρεθείτε δίπλα στους ανθρώπους οι οποίοι με τρόμο και ανησυχία περιμένουν να δουν τι τους ξημερώνει με τα σπίτια και το βιος τους. Θα σας παρακαλούσα, λοιπόν, να το σκεφθείτε και μια δεύτερη φορά, να μην γίνετε συνένοχοι και εσείς στο έγκλημα. Αλλιώς, το «καλό κουράγιο» θα σας χρειαστεί.
(Χειροκροτήματα από την πτέρυγα του ΣΥΡΙΖΑ-ΕΚΜ)</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Ο Κοινοβουλευτικός Εκπρόσωπος της Νέας Δημοκρατίας κ. Βορίδης έχει τον λόγο.</ChairmanSpeech>
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Ευχαριστώ, κύριε Πρόεδρε.
Κυρίες και κύριοι συνάδελφοι, νομίζω ότι απευθείας μπορεί να διερωτηθεί κανείς εάν υπάρχει ένα όριο πέρα από το οποίο μια πολιτική δύναμη, ένα κόμμα, ένας πολιτικός αρχηγός μπορεί πια να χαρακτηριστεί αναξιόπιστος. Αναξιόπιστος γιατί; Γιατί, κυρίες και κύριοι συνάδελφοι του ΣΥΡΙΖΑ, έχουμε πια μια ιστορία σ’ αυτήν την Αίθουσα, μια ιστορία δικών σας προβλέψεων, μια ιστορία κασσανδρική, μια ιστορία προβλέψεως καταστροφών. 
Δεν θα παίρναμε τη δόση. Το θυμάστε; Ήταν πέρυσι τέτοιο καιρό που θα καταστρεφόμασταν. Δεν θα καταφέρναμε να κρατήσουμε τη χώρα στο Ευρώ, η χώρα θα κατέρρεε ή θα ερχόταν η ώρα το καλοκαίρι της εξ εφόδου καταλήψεως της εξουσίας από τον ΣΥΡΙΖΑ. Δεν έγινε. Ερχόταν μετά, τον Σεπτέμβριο, με την επένδυση στην αναταραχή στην παιδεία. Και τώρα η παρούσα συζήτηση σε ποιο πλαίσιο διεξάγεται, κυρίες και κύριοι συνάδελφοι; Σε τι επένδυσαν; Σε τι επένδυσε ο κύριος Αρχηγός της Αξιωματικής Αντιπολίτευσης; Στο ότι δεν θα επιτυγχανόταν συμφωνία για τα αμυντικά συστήματα. Επετεύχθη η συμφωνία για τα αμυντικά συστήματα και ανασυγκροτούνται παραγωγικά, με τους όρους της Κυβέρνησης. Δεν θα μπορούσαμε να συμφωνήσουμε τον προϋπολογισμό και δεν θα μπορούσαμε να περάσουμε τον προϋπολογισμό, γιατί είχε δημοσιονομικά κενά. Τον περάσαμε, διαψεύστηκαν. Θα απελευθερώνονταν οι πλειστηριασμοί. Δεν απελευθερώνονται, διατηρείται η προστασία. 
Τελικώς, μετά από όλα αυτά, σήμερα τι έρχονται για ακόμη μια φορά να πουν; Ότι εμείς που πήραμε τη χώρα στο σημείο μηδέν, τη διατηρήσαμε μέσα στο Ευρώ, προχωρούμε στην ανασυγκρότηση, πετύχαμε τους στόχους του προϋπολογισμού, έχουμε το πρωτογενές πλεόνασμα, την ενίσχυση της ανταγωνιστικότητας, τη βελτίωση του εμπορικού ισοζυγίου, έχουμε όλα αυτά τα επιτεύγματα που αναγνωρίζει ο κόσμος, αλλά τι να κάνουμε, δεν είναι αλήθεια, δεν ικανοποιούν τον κύριο Αρχηγό της Αξιωματικής Αντιπολίτευσης στις στοχεύσεις του. 
Θα κάνουμε, λοιπόν, το εξής και νομίζω ότι θα συμφωνήσουμε σ’ αυτό. Θα σας αφήσουμε στις λενινιστικές σας αναζητήσεις…
<Parlmember>ΑΛΕΞΙΟΣ ΤΣΙΠΡΑΣ</Parlmember> (Πρόεδρος της Κοινοβουλευτικής Ομάδας του Συνασπισμού Ριζοσπαστικής Αριστεράς - Ενωτικού Κοινωνικού Μετώπου): Τον κ. Στουρνάρα.</Speech>
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: …θα σας αφήσουμε στη συζήτηση μεταξύ ευρώ και δραχμής και θα συνεχίσουμε την πορεία για την παραγωγική ανασυγκρότηση της χώρας χωρίς εσάς. Δεν σας χρειαζόμαστε, μπορούμε χωρίς εσάς.
(Χειροκροτήματα από την πτέρυγα της Νέας Δημοκρατίας)
Εσείς, από την άλλη μεριά, έχετε να εξηγήσετε στον ελληνικό λαό. Γιατί έχετε να εξηγήσετε στον ελληνικό λαό, κυρίες και κύριοι συνάδελφοι του ΣΥΡΙΖΑ; Γιατί το ακούω αυτό ως επιχείρημα. Ποιο είναι το επιχείρημα που ακούω; Μα, η Κυβέρνηση φέρει την ευθύνη, εμείς φταίμε; 
Μια ευθεία ερώτηση προς τον Αρχηγό της Αξιωματικής Αντιπολίτευσης: Έχετε ευθύνη για τη σταθεροποίηση του τραπεζικού συστήματος, όταν λέτε ότι κινδυνεύουν οι καταθέσεις; Ναι ή όχι; Έχετε ευθύνη για το ότι με τον δικό σας λόγο, με τη δική σας κινδυνολογία, ο καταθέτης εκείνο που καταλαβαίνει είναι ότι δεν μπορεί να εμπιστεύεται το ελληνικό τραπεζικό σύστημα; Έχετε ευθύνη ή όχι;
(Θόρυβος από την πτέρυγα του ΣΥΡΙΖΑ- ΕΚΜ)
Θα απαντήσω στο «όχι» σας. 
Έχετε ευθύνη, όταν λέτε ότι «όποια επένδυση και να γίνει εμείς θα την ακυρώσουμε»; Έχετε ευθύνη για την επενδυτική πορεία αυτής της χώρας, ναι ή όχι; 
Δυο λύσεις υπάρχουν εδώ. Όχι, δεν έχετε ευθύνη, γιατί είστε ανεύθυνοι, αναξιόπιστοι και κανείς δεν πρέπει να σας λαμβάνει υπ’ όψιν του και άρα, όχι, δεν έχετε ευθύνη.
(Χειροκροτήματα από την πτέρυγα της Νέας Δημοκρατίας)
Ή έχετε ευθύνη, οπότε μπορεί να σας παίρνει κανείς στα σοβαρά και σ’ αυτήν την περίπτωση λειτουργείτε υπονομευτικά, καταστροφικά για τη χώρα. Δυο δυνατότητες υπάρχουν για αυτήν την πολιτική σας.  
(Χειροκροτήματα από την πτέρυγα της Νέας Δημοκρατίας)
Άρα, κυρίες και κύριοι συνάδελφοι, έρχομαι στα συγκεκριμένα. Τι άκουσα; Ας επισημάνω έναν διαφορετικό τόνο ανάμεσα στον εισηγητή του ΣΥΡΙΖΑ και στον Αρχηγό της Αξιωματικής Αντιπολίτευσης. Γιατί, βέβαια, ο εισηγητής του ΣΥΡΙΖΑ μας έθεσε διάφορα ζητήματα σε σχέση με το θέμα των πλειστηριασμών διαδικαστικού χαρακτήρα, όπως τι θα κάνει η Τράπεζα της Ελλάδος, τι θα κάνει η διυπουργική επιτροπή, ζητήματα που σε μια τεχνική συζήτηση έχουν την αξία τους. 
Δεν μας είπε, όμως, αυτό ο Αρχηγός της Αξιωματικής Αντιπολίτευσης, κυρίες και κύριοι συνάδελφοι. Τι μας είπε; Όλοι και όλες που κατοικούν στην Ελλάδα μετατρέπονται σε υποψήφιοι άστεγοι. Αυτό κατάλαβε ο Αρχηγός της Αξιωματικής Αντιπολίτευσης από τη ρύθμιση που φέρνουμε, η οποία, πρώτον, παρατείνει την αναστολή των πλειστηριασμών μέχρι το τέλος του 2014 -αυτό είναι το βασικό- και, δεύτερον, βεβαίως θέτει κριτήρια, ώστε πίσω από την προστατευτική ομπρέλα των πλειστηριασμών να μην πάνε να κρυφτούν αυτοί που έχουν χρήματα και δεν πληρώνουν καταχρηστικά, εκμεταλλευόμενοι ένα προστατευτικό πλαίσιο.
Είδα, όμως, και την αγωνία σας για τις καταθέσεις. Οι καταθέσεις πού βρίσκονται, κυρίες και κύριοι συνάδελφοι του ΣΥΡΙΖΑ; Στις τράπεζες. Η βιωσιμότητα των τραπεζών από τι εξαρτάται; Εξαρτάται από το πόσο αποτελεσματικά εξυπηρετούνται τα δάνεια. Η κάθε μη αποτελεσματική εξυπηρέτηση των δανείων πράγματι κοκκινίζει τα δάνεια και τα κάνει κάτι χειρότερο από κόκκινα, τα μετατρέπει σε επισφάλειες, τα μεταφέρει στο παθητικό και δημιουργούν ζήτημα ανακεφαλαιοποίησης. Εσείς πώς πιστεύετε ότι θα γίνει περαιτέρω ανακεφαλαιοποίηση; 
Όταν, λοιπόν, ερχόμαστε εμείς και λέμε ότι βεβαίως και πρέπει αυτοί που μπορούν να πληρώσουν τα δάνειά τους και να μην κρύβονται καταχρηστικά πίσω από προστατευτικές ρυθμίσεις, που αφορούν τα φτωχά και μεσαία στρώματα, γιατί το κάνουμε αυτό; Γιατί διασφαλίζουμε τις καταθέσεις. Και τι έρχεστε εσείς και λέτε; Όχι στη ρύθμιση, να μην εξυπηρετούνται τα δάνεια αυτών που μπορούν να πληρώσουν, αλλά αγωνιούμε για τις καταθέσεις. Από όλες τις πλευρές, όλα μαζί, ως συνήθως από τον ΣΥΡΙΖΑ. Όλα μαζί!
Άρα, λοιπόν, για μια ακόμη φορά η κριτική είναι βαθιά υποκριτική. Και είναι βαθιά υποκριτική και μας λένε: Γιατί δεν δεχθήκατε την τροπολογία του ΣΥΡΙΖΑ; Δεν δέχεστε την τροπολογία του ΣΥΡΙΖΑ, της απόλυτης εξωδικαστικής προστασίας ακόμη και αυτών που μπορούν; Ναι, δεν την δεχόμαστε. Γιατί; Γιατί θα κινδυνέψουν οι καταθέσεις; Όχι, αν την δεχόμασταν, θα κινδύνευαν οι καταθέσεις. Τώρα, εμείς θωρακίζουμε τις καταθέσεις και το τραπεζικό σύστημα, προστατεύοντας και τους φτωχούς και τους μεσαίους, που δεν μπορούν να πληρώσουν. Αυτή είναι η πραγματικότητα.
(Χειροκροτήματα από την πτέρυγα της Νέας Δημοκρατίας)
Ακούω: Γίνεται, λέει, ριφιφί, με υποτίμηση αξιών των ιδιωτικών περιουσιών. Ποιος τα λέει αυτά, κυρίες και κύριοι συνάδελφοι; Ποιοι κόπτονται για τις ιδιωτικές περιουσίες; Ακούστε. Αυτοί οι οποίοι λένε ότι θα επιβάλουν φόρο περιουσίας στο πρόγραμμά τους με την κατοχή κτηρίων, οικοπέδων, γαιών -όλων των γαιών λέτε στο πρόγραμμά σας ή δεν υπέπεσε στην αντίληψή σας;- έργων τέχνης, καταθέσεων τραπεζών, επενδυτικών προϊόντων, συμμετοχών.
Η αγωνία για την προστασία της ιδιωτικής περιουσίας προσωποποιημένη. Εδώ μπροστά σας την έχετε, κύριοι συνάδελφοι! Αυτοί που θα φορολογήσουν όλα αυτά και μας κάνουν εμάς κριτική, γιατί με τον φόρο ακινήτων μειώνουμε φέτος στο 75% των φορολογουμένων το φόρο. Αυτή είναι η κριτική. 
Φαντάζομαι, επίσης, ότι σε όλα τα μεγάλα δημοσιονομικά θέματα έχετε τη γνωστή «υπεύθυνη» θέση: Η «υπεύθυνη» θέση του «λεφτά υπάρχουν» και η «υπεύθυνη» θέση του «και αν δεν υπάρξουν, θα βρέξει λεφτά». Αυτήν την «υπεύθυνη» θέση! 
(Χειροκροτήματα από την πτέρυγα της Νέας Δημοκρατίας)
Διότι αλλιώς, βεβαίως, απάντηση για την αντιμετώπιση των δημοσιονομικών ζητημάτων μέχρι σήμερα δεν έχουμε ακούσει στο παραμικρό. 
Ακούσαμε γενικές κριτικές για τη φοροδιαφυγή. Βέβαια, κανείς δεν μας λέει ποια είναι τα προσδοκώμενα οφέλη, εκτός και αν είναι σαν και αυτά τα γνωστά, ότι «θα πάρουμε λεφτά από εδώ». Δύο δισεκατομμύρια –δεν υπάρχουν- τρία δισεκατομμύρια –δεν υπάρχουν-  αλλά γενικώς κάτι δισεκατομμύρια κυκλοφορούν δεξιά-αριστερά και καλύπτουν κενά, αλλά στην πραγματικότητα δεν υπάρχει απολύτως τίποτα. 
Πρέπει, επίσης, να απαντήσετε, γιατί σας ακούω τελευταία να μιλάτε και εν όψει και της υποψηφιότητάς σας για την προεδρία της Κομισιόν, η οποία υποστηρίζεται από μεγάλες, ισχυρές και αξιόπιστες  πολιτικές δυνάμεις της Ευρώπης. Είναι μεταξύ τροτσκιστών, μαοϊκών, σταλινικών, λενινικών και των λοιπών συναφών. Απ’ αυτή, λοιπόν, τη στήριξη των υποψηφιοτήτων έχετε, επίσης, σαφείς, μεγάλες και σοβαρές αναφορές στο ευρωπαϊκό οικοδόμημα. 
Μία απλή ερώτηση για εσάς, που θα διαπραγματευτείτε αποτελεσματικά και σκληρά: Η συζήτησή σας με τον κ. Ρεν στο μέλλον θα πάει όπως η τελευταία; Ένα τεταρτάκι; Δηλαδή, πείτε μας αν δέχεστε τους ευρωενωσιακούς θεσμούς και άντε, γιατί έχουμε δουλειά; Διότι, αν είναι να διαπραγματευτείτε έτσι και την επόμενη φορά, να μην περιμένει πολλά πράγματα ο ελληνικός λαός. Θα τελειώσουν όλα πάρα πολύ γρήγορα σε αυτήν τη διαπραγμάτευση. 
Και σε ποιους τα λέτε αυτά; Τα λέτε στην παράταξη, τα λέτε στην Κυβέρνηση, τα λέτε στις παρατάξεις που στηρίζουν αυτήν την Κυβέρνηση, η οποία πέτυχε όλους τους δημοσιονομικούς στόχους και από εκεί που μέχρι χθες στην Ευρώπη ήμασταν οι απολύτως αναξιόπιστοι συνομιλητές, σήμερα είμαστε το παράδειγμα προς μίμηση!
(Γέλωτες στην Αίθουσα από την πτέρυγα του ΣΥΡΙΖΑ-ΕΚΜ)
Δεν σας αρέσει! Θα προτιμούσατε να έχει καταρρεύσει η χώρα. Θα προτιμούσατε να μην υπάρχει τραπεζικό σύστημα. Θα προτιμούσατε να έχουμε περάσει αυτά που πέρασε η Κύπρος. Γιατί στη δική σας στρατηγική προτεραιότητα δεν έχουν τα εθνικά και λαϊκά συμφέροντα, προτεραιότητα έχει το να υφαρπάξετε την εξουσία, έστω και με συνθήκες καταστροφής. Δεν θα σας το επιτρέψουμε! Δεν θα συμβεί! Δεν θα σας το επιτρέψει ο ελληνικός λαός! Θα σας αφήσουμε στην πολύ ενδιαφέρουσα συζήτηση: Ευρώ ή δραχμή; Εμείς αυτό το έχουμε απαντήσει. 
(Χειροκροτήματα από την πτέρυγα της Νέας Δημοκρατίας)</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Στο σημείο αυτό θα διακόψουμε τη συζήτηση του νομοσχεδίου του Υπουργείου Ανάπτυξης και Ανταγωνιστικότητας.</ChairmanSpeech> 
<Speech><Parlmember>ΙΩΑΝΝΗΣ ΣΤΟΥΡΝΑΡΑΣ</Parlmember> (Υπουργός Οικονομικών): Μου επιτρέπετε, κύριε Πρόεδρε;</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Ορίστε, κύριε Υπουργέ, έχετε τον λόγο.</ChairmanSpeech> 
<Speech><Parlmember>ΙΩΑΝΝΗΣ ΣΤΟΥΡΝΑΡΑΣ</Parlmember> (Υπουργός Οικονομικών): Κύριε Πρόεδρε, τη βουλευτική τροπολογία με αριθμό 1041 τη ζήτησαν οι εργαζόμενοι του Εθνικού Τυπογραφείου, προκειμένου να υπάρχει εύρυθμη λειτουργία του κατά τη διάρκεια των εορτών. Βλέπω, όμως, ότι υπάρχουν αρκετά ερωτηματικά και αντιδράσεις. Την αποσύρω, λοιπόν, για να μην υπάρχουν προβλήματα. 
(Χειροκροτήματα από την πτέρυγα της Νέας Δημοκρατίας)</Speech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Κύριε Υπουργέ, έχει τελειώσει το θέμα, αφού έχει ήδη ψηφιστεί η τροπολογία. Δεν μπορείτε να την αποσύρετε τώρα.</Speech> 
<Speech><Parlmember>ΑΘΑΝΑΣΙΟΣ ΜΠΟΥΡΑΣ</Parlmember>: Απόσυρση κάνει.</Speech> 
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Κυρίες και κύριοι συνάδελφοι, όπως προείπα, στο σημείο αυτό θα διακόψουμε τη συζήτηση του νομοσχεδίου του Υπουργείου Ανάπτυξης και Ανταγωνιστικότητας
Έχει υποβληθεί αίτηση ονομαστικής ψηφοφορίας Βουλευτών του ΣΥΡΙΖΑ-Ενωτικού Κοινωνικού Μετώπου επί των άρθρων 1, 2, 3, 4, 5, 7, 31, 38, πρώην 54 και νυν 53 και της τροπολογίας με γενικό αριθμό 1041 και ειδικό αριθμό 202 του νομοσχεδίου του Υπουργείου Οικονομικών: «Ενιαίος Φόρος Ιδιοκτησίας Ακινήτων και άλλες διατάξεις», της οποίας το κείμενο έχει ως εξής:
(Να φωτογραφηθεί η σελ. 111α)</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Θα αναγνώσω και τον κατάλογο των υπογραφόντων την αίτηση της ονομαστικής ψηφοφορίας, για να διαπιστωθεί αν υπάρχει ο απαιτούμενος από τον Κανονισμό αριθμός για την υποβολή της. 
Ο κ. Βούτσης Νικόλαος. Παρών. 
Ο κ. Μεϊκόπουλος Αλέξανδρος. Παρών. 
Ο κ. Γελαλής Δημήτριος. Παρών. 
Ο κ. Ζερδελής Ιωάννης. Παρών. 
Ο κ. Ζαχαριάς Κωνσταντίνος. Παρών. 
Η κ. Ιγγλέζη Αικατερίνη. Παρούσα. 
Η κ. Δριτσέλη Παναγιώτα. Παρούσα. 
Ο κ. Καρά Γιουσούφ Αϊχάν. Παρών.
Ο κ. Γάκης Δημήτριος. Παρών. 
Ο κ. Γερμανίδης Αθανάσιος. Παρών. 
Ο κ. Δρίτσας Θεόδωρος. Παρών. 
Ο κ. Σαμοΐλης Στεφάνος. Παρών. 
Η κ. Κατριβάνου Βασιλική. Παρούσα. 
Ο κ. Μπάρκας Κωνσταντίνος. Παρών. 
Ο κ. Καραγιαννίδης Χρήστος. Παρών. 
Η κ. Βαμβακά Ευγενία. Παρούσα. 
Κυρίες και κύριοι συνάδελφοι, υπάρχει ο απαιτούμενος από τον Κανονισμό αριθμός υπογραφόντων την αίτηση ονομαστικής ψηφοφορίας Βουλευτών του ΣΥΡΙΖΑ-Ενωτικού Κοινωνικού Μετώπου. 
Έχει υποβληθεί αίτηση ονομαστικής ψηφοφορίας Βουλευτών των Ανεξάρτητων Ελλήνων επί των άρθρων 1, 2, 3, 4, 5, 7, 25, 27, 31, 32, 33, 38, πρώην 48 και νυν 47, πρώην 49 και νυν 48, πρώην 54 και νυν 53 του νομοσχεδίου του Υπουργείου Οικονομικών «Ενιαίος Φόρος Ιδιοκτησίας Ακινήτων και άλλες διατάξεις», της οποίας το κείμενο έχει ως εξής:
(Να φωτογραφηθεί η σελ. 112α)</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Θα αναγνώσω και τον κατάλογο των υπογραφόντων την αίτηση ονομαστικής ψηφοφορίας, για να διαπιστωθεί αν υπάρχει ο απαιτούμενος από τον Κανονισμό αριθμός για την υποβολή της. 
Ο κ. Μαριάς Επαμεινώνδας (Νότης). Παρών. 
Ο κ. Κουΐκ Τέρενς-Σπένσερ-Νικόλαος. Παρών. 
Ο κ. Γιοβανόπουλος Κωνσταντίνος. Παρών. 
Η κ. Γιαταγάνα Χρυσούλα-Μαρία. Παρούσα. 
Ο κ. Καπερνάρος Βασίλειος. Παρών. 
Ο κ. Μελάς Παναγιώτης. Παρών. 
Η κ. Κόλλια-Τσαρουχά Μαρία. Παρούσα. 
Ο κ. Ουζουνίδης Μαρίνος. Παρών. 
Ο κ. Αβραμίδης Γαβριήλ. Παρών. 
Ο κ. Νταβρής Γεώργιος. Παρών. 
Η κ. Ξουλίδου Σταυρούλα. Παρούσα. 
Ο κ. Χαϊκάλης  Παύλος. Παρών. 
Ο κ. Δημαράς Ιωάννης. Παρών. 
Η κ. Ιατρίδη Τσαμπίκα (Μίκα). Παρούσα. 
Η κ. Χρυσοβελώνη Μαρίνα. Παρούσα. 
Η κ. Κουντουρά Έλενα. Παρούσα. 
Κυρίες και κύριοι συνάδελφοι, υπάρχει ο απαιτούμενος από τον Κανονισμό αριθμός υπογραφόντων την αίτηση ονομαστικής ψηφοφορίας Βουλευτών των Ανεξαρτήτων Ελλήνων. 
(Στο σημείο αυτό εισέρχεται στην Αίθουσα ο Πρωθυπουργός κ. Αντώνης Σαμαράς. Όρθιοι οι Βουλευτές της Νέας Δημοκρατίας χειροκροτούν ζωηρά και παρατεταμένα)
Έχει υποβληθεί αίτηση ονομαστικής ψηφοφορίας από δεκατέσσερις Βουλευτές της Δημοκρατικής Αριστεράς και δύο Βουλευτές των Ανεξάρτητων Δημοκρατικών Βουλευτών επί του άρθρου 7 του νομοσχεδίου του Υπουργείου Οικονομικών: «Ενιαίος Φόρος Ιδιοκτησίας Ακινήτων και άλλες διατάξεις», της οποίας το κείμενο έχει ως εξής:
(Να φωτογραφηθεί η σελ. 113α)</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Θα αναγνώσω και τον κατάλογο των υπογραφόντων την αίτηση ονομαστικής ψηφοφορίας Βουλευτών, για να διαπιστωθεί αν υπάρχει ο απαιτούμενος από τον Κανονισμό αριθμός για την υποβολή της. 
Ο κ. Κουβέλης Φώτιος. Παρών. 
Ο κ. Λοβέρδος Ανδρέας. Παρών. 
Ο κ. Αηδόνης  Χρήστος. Παρών. 
Ο κ. Αναγνωστάκης Δημήτριος. Παρών. 
Η κ. Γιαννακάκη Μαρία. Παρούσα. 
Ο κ. Κυρίτσης Γεώργιος. Παρών. 
Ο κ. Λυκούδης Σπυρίδων. Παρών. 
Η κ. Μάρκου Αικατερίνη. Παρούσα. 
Η κ. Ξηροτύρη – Αικατερινάρη  Ασημίνα. Παρούσα. 
Ο κ. Οικονόμου Βασίλειος. Παρών. 
Ο κ. Πανούσης Ιωάννης. Παρών. 
Η κ. Ρεπούση  Μαρία. Παρούσα. 
Ο κ. Τσούκαλης Νίκος. Παρών. 
Η  κ. Φούντα Νίκη. Παρούσα. 
Ο κ. Ψύρρας Θωμάς. Παρών. 
Κυρίες και κύριοι συνάδελφοι, υπάρχει ο απαιτούμενος από τον Κανονισμό αριθμός υπογραφόντων την αίτηση ονομαστικής ψηφοφορίας Βουλευτών της Δημοκρατικής Αριστεράς και δύο των Ανεξαρτήτων Δημοκρατικών Βουλευτών. 
Συνεπώς διακόπτουμε τη συνεδρίασή μας για δέκα (10) λεπτά, σύμφωνα με τον Κανονισμό. 
(ΔΙΑΚΟΠΗ)
(ΜΕΤΑ ΤΗ ΔΙΑΚΟΠΗ)</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Κυρίες και κύριοι συνάδελφοι, επαναλαμβάνεται η διακοπείσα συνεδρίαση. 
Κυρίες και κύριοι συνάδελφοι, θα συμπτύξουμε τις προβλεπόμενες από τον Κανονισμό ονομαστικές ψηφοφορίες σε μία. Συμφωνεί το Σώμα;</ChairmanSpeech>
<Speech><Parlmember>ΟΛΟΙ ΟΙ ΒΟΥΛΕΥΤΕΣ</Parlmember>: Μάλιστα, μάλιστα.</Speech>
 ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Το Σώμα συνεφώνησε ομόφωνα. 
Θα διεξαχθεί ονομαστική ψηφοφορία επί των άρθρων 1, 2, 3, 4, 5, 7, 25, 27, 31, 32, 33, 38, πρώην 48 νυν 47, πρώην 49 νυν 48, πρώην 54 νυν 53.
Οι αποδεχόμενοι τα άρθρα του νομοσχεδίου λέγουν «ΝΑΙ».
Οι μη αποδεχόμενοι τα άρθρα του νομοσχεδίου λέγουν «ΟΧΙ».
Οι αρνούμενοι ψήφο λέγουν «ΠΑΡΩΝ».
Καλούνται επί του καταλόγου ο κ. Ιορδάνης Τζαμτζής από τη Νέα Δημοκρατία και ο κ. Αλεξόπουλος Απόστολος από τον ΣΥΡΙΖΑ- Ενωτικό Κοινωνικό Μέτωπο. 
Σας ενημερώνω, επίσης, ότι έχουν έρθει στο Προεδρείο τηλεομοιοτυπίες-φαξ συναδέλφων, σύμφωνα με το άρθρο 70Α΄ του Κανονισμού της Βουλής, με τις οποίες γνωστοποιούν την ψήφο τους οι συνάδελφοι επί των άρθρων του νομοσχεδίου. 
Οι ψήφοι αυτές θα ανακοινωθούν και θα συνυπολογιστούν στην καταμέτρηση, η οποία θα ακολουθήσει. 
Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού προηγουμένως ξεναγήθηκαν στην έκθεση της αίθουσας «ΕΛΕΥΘΕΡΙΟΣ ΒΕΝΙΖΕΛΟΣ» και ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής των Ελλήνων, πενήντα ένα μέλη της «Εταιρείας Κυθηραικών Μελετών» καθώς κι έξι μεμονωμένοι επισκέπτες.
Η Βουλή τούς καλωσορίζει.
(Χειροκροτήματα απ’ όλες τις πτέρυγες της Βουλής)
Παρακαλώ να αρχίσει η ανάγνωση του καταλόγου.
(ΨΗΦΟΦΟΡΙΑ)
�
(Κατά τη διάρκεια της ψηφοφορίας την Προεδρική Έδρα καταλαμβάνει ο Δ΄ Αντιπρόεδρος της Βουλής κ. ΙΩΑΝΝΗΣ ΔΡΑΓΑΣΑΚΗΣ )
(ΜΕΤΑ ΚΑΙ ΤΗ ΔΕΥΤΕΡΗ ΑΝΑΓΝΩΣΗ ΤΟΥ ΚΑΤΑΛΟΓΟΥ)</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>):  Υπάρχει συνάδελφος, ο οποίος δεν άκουσε το όνομά του; Κανείς. 
Οι επιστολές, οι οποίες απεστάλησαν στο Προεδρείο από τους συναδέλφους, σύμφωνα με το άρθρο 70Α΄ του Κανονισμού της Βουλής, καταχωρίζονται στα Πρακτικά. 
(Οι προαναφερθείσες επιστολές έχουν ως εξής: 
(Να μπουν οι σελ. 119-124)</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Κυρίες και κύριοι συνάδελφοι, θα ήθελα να σας ενημερώσω ότι ο συνάδελφος Βουλευτής κ. Νικόλαος Νικολόπουλος δεν θα παρευρεθεί στη σημερινή ονομαστική ψηφοφορία και μας γνωρίζει με επιστολή του την ψήφο του. 
Η επιστολή αυτή, η οποία εκφράζει πρόθεση ψήφου, καταχωρίζεται στα Πρακτικά της σημερινής συνεδρίασης, αλλά δεν συνυπολογίζεται στην καταμέτρηση των ψήφων. 
(Η προαναφερθείσα επιστολή έχει ως εξής: 
(Να μπει η σελ. 126)</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>):  Κυρίες και κύριοι συνάδελφοι,  κηρύσσεται περαιωμένη η ψηφοφορία και παρακαλώ τους κυρίους ψηφολέκτες να προβούν στην καταμέτρηση των ψήφων και την εξαγωγή του αποτελέσματος. 
(ΚΑΤΑΜΕΤΡΗΣΗ)
Με την άδεια του Σώματος προτείνω να συνεχίσουμε τη διαδικασία, μέχρι να ολοκληρωθεί η καταμέτρηση. 
Κυρίες και κύριοι συνάδελφοι, σας διαβάζω επιστολή προς τον Πρόεδρο της Βουλής κ. Μεϊμαράκη από τον Πρόεδρο της Κοινοβουλευτικής Ομάδας της Νέας Δημοκρατίας κ. Σαμαρά. 
«Κύριε Πρόεδρε, σας ενημερώνω ότι ο Βουλευτής Β΄ Αθηνών κ. Βύρων Πολύδωρας τίθεται εκτός της Κοινοβουλευτικής Ομάδας του κόμματος της Νέας Δημοκρατίας». 
Η προαναφερθείσα επιστολή καταχωρίζεται στα Πρακτικά. 
(Στο σημείο αυτό κατατίθεται για τα Πρακτικά η προαναφερθείσα επιστολή, η οποία έχει ως εξής: 
(Να μπει η σελ. 129)</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>):  Συνεχίζουμε με τον κατάλογο των αγορητών. 
Τον λόγο έχει ο κ. Λαζαρίδης για έξι λεπτά.</ChairmanSpeech>
<Speech><Parlmember>ΧΡΥΣΑΝΘΟΣ ΛΑΖΑΡΙΔΗΣ</Parlmember>: Ευχαριστώ, κύριε Πρόεδρε.
Μιλάμε για το νομοσχέδιο  το οποίο ουσιαστικά επεκτείνει την προστασία των κόκκινων δανείων, ειδικά των ανήμπορων, αλλά και των μεσαίων, από πλειστηριασμούς. Θέλω να κάνω τις εξής παρατηρήσεις, αναφερόμενος όχι στην Αντιπολίτευση ούτε και στη Συμπολίτευση, αλλά στην κοινή λογική. 
Δεν μπορεί. Ψήγματα κοινής λογικής υπάρχουν σε όλους, ακόμα και σε ανθρώπους που έχουν υποκύψει στις «σειρήνες» του λαϊκισμού. 
Επί μήνες τώρα κατηγορείται η Κυβέρνηση ότι πρόκειται να απελευθερώσει τους πλειστηριασμούς. Ασφαλώς αυτό δεν έγινε. Γι’ αυτό και τώρα δεν μιλάνε για απελευθέρωση, αλλά λένε ότι ανοίγουμε κερκόπορτα, όχι ότι απελευθερώνουμε τους πλειστηριασμούς. Ούτε κερκόπορτα ανοίγει. 
Για να μιλάμε για απελευθέρωση των πλειστηριασμών, η οποία δεν έγινε, πρέπει να υπάρχει η αναστολή. Δεν μπορείς να απελευθερώσεις κάτι που είναι ελεύθερο. Αυτή η αναστολή πλειστηριασμών, δηλαδή η προστασία των ανθρώπων που έχουν ανάγκη, λόγω της κρίσης, υπήρχε και υπάρχει και επεκτείνεται. Πώς υπάρχει; Επειδή κάποιοι την ψήφισαν. Ποιοι την ψήφισαν; Όχι αυτοί που φωνάζουν σήμερα. Την ψήφισαν αυτοί οι οποίοι τη συνεχίζουν από εδώ και εμπρός. 
Έχουμε το παρανοϊκό φαινόμενο να καταγγελλόμαστε ότι αίρουμε την αναστολή των πλειστηριασμών, που δεν την αίρουμε, κάτι που ομολογείται πλέον, γιατί έχουμε και μια αμηχανία πάνω σε αυτό. Μας κατηγορούν αυτοί που, όταν ήρθε αυτό το νομοσχέδιο και το 2010 με το ν. 3869/2010 και με την επέκταση που πέρασε και μετά ψηφίστηκε και πάλι στις 13 Φεβρουαρίου, την καταψήφισαν. Αυτοί μάς ελέγχουν και μας κατηγορούν ότι «επρόκειτο να, αλλά δεν ακριβώς», με την αναστολή των πλειστηριασμών. Αυτοί, που ήταν αντίθετοι, μας κατηγορούν ότι θέλουμε να καταστρέψουμε αυτό που κάναμε και το οποίο συνεχίζουμε και που εκείνοι το καταψήφισαν τότε και το καταψηφίζουν και τώρα. 
Δεύτερον, μιλάνε για δήμευση. Ποια δήμευση; Όλα μαζί τα έσοδα από την ακίνητη περιουσία είναι το 1,5% του ΑΕΠ. Συγκρίνετε τον φόρο αυτόν με οποιονδήποτε άλλον φόρο θέλετε. Μιλάμε για έναν μικρό φόρο, μικρό για τα ελληνικά δεδομένα, μικρό για τα δεδομένα της ύφεσης, αφού ό,τι μετριέται με βάση το ΑΕΠ λαμβάνει υπ’ όψιν και την ύφεση. Διότι αν λαμβάναμε υπ’ όψιν το ΑΕΠ πριν από τρία ή πέντε χρόνια, θα ήταν κάτω από 1% ενδεχομένως ή κοντά στο 1%. Ο φόρος αυτός ήταν και παραμένει χαμηλότερος απ’ όσο υπήρξε ποτέ ένας φόρος ακινήτων σε οποιαδήποτε χώρα έχει φόρο ακινήτων, δηλαδή στις ανεπτυγμένες χώρες. 
Ακούσαμε και την περίεργη θεωρία ότι ο φόρος επί της κατοχής, ο φόρος περιουσίας, είναι πρωτοφανής στην Ελλάδα. Η Ελλάδα ήταν η μόνη χώρα που δεν τον είχε. Όταν ακούγονται τέτοια πράγματα, δεν έχεις τι να απαντήσεις. Διότι οι άνθρωποι δεν ξέρουν. Και μου κάνει εντύπωση πώς γίνεται κοινοβουλευτικοί άνθρωποι τόσων χρόνων να μην ξέρουν τι υπάρχει παντού στον κόσμο. 
Μιλάμε για έναν φόρο που είναι το 5‰ επί της περιουσίας. Ακόμα κι αν αλλάξουμε τις αντικειμενικές αξίες, πάλι θα είναι το 7‰ επί της περιουσίας. Το 7‰ είναι ο χαμηλός μέσος όρος που υπάρχει διεθνώς. Πού είναι η δήμευση; Πώς εδώ μιλάμε για δήμευση, με μέσους όρους που είναι χαμηλότεροι από τους διεθνείς; 
Τρίτον, μιλάνε για distress funds. Είμαστε καλά; Ποιοι θα επωφεληθούν; Ποια distress funds θέλουν να αγοράσουν μεμονωμένα διαμερίσματα σε διάφορες συνοικίες των Αθηνών; Για να τα κάνουν τι; Και πώς; 
Ακούσαμε ότι υστερούμε σε κανονιστικό πλαίσιο. Τι εννοείτε ότι υστερούμε; Έχουμε καλύτερο από αυτό το οποίο επικαλείστε. Το αποκτήσαμε λόγω κρίσης, πράγματι, αλλά παρέχει μεγαλύτερη προστασία. Αυτό που υπήρχε παρέχει μεγαλύτερη προστασία. Αυτό που έχουμε τώρα παρέχει μεγαλύτερη προστασία. Το φτιάξαμε σε στιγμή κρίσης, για να δίνουμε προστασία, και προφανώς είμαστε σε μια μεταβατική περίοδο, κατά την οποία μέχρι να εξομαλυνθούν τα πράγματα, πρέπει να  φτιάξουμε κάτι πιο μόνιμο. Αυτό, όμως, που έχουμε δίνει μεγαλύτερη προστασία από αυτό το οποίο εσείς προτείνετε. 
Η Ελλάδα είναι η μόνη χώρα στην ιστορία η οποία, σε περίοδο κρίσης, προστάτευσε απολύτως τους δανειολήπτες στη στεγαστική πίστη. Η μόνη χώρα διεθνώς! Αν μου βρείτε άλλο παράδειγμα, να το συζητήσουμε. 
Επίσης, είναι η χώρα η οποία είχε την ισχυρότερη προστασία της στεγαστικής πίστης διεθνώς σήμερα. Είναι η χώρα που έχει την ισχυρότερη προστασία της στεγαστικής πίστης τώρα, με αυτό το νομοσχέδιο. 
Κάποιοι μιλάνε για την εσωτερική υποτίμηση, η οποία σε ό,τι αφορά στα ακίνητα θα έκανε τρία πράγματα: Πρώτον, θα εκποιούσε τη δημόσια περιουσία. Πότε έγινε αυτό; Οι ίδιοι που τα λένε αυτά μάς κατηγορούν ότι δεν κάναμε καμμία αποκρατικοποίηση. Τι άλλο θα έκανε; Δεύτερον, θα δήμευε -λέει- τις ιδιωτικές γαίες. Με το 1,5% του ΑΕΠ και με το 5‰ της περιουσίας. Τι άλλο θα έκανε; Τρίτον, θα οδηγούσε σε υποτίμηση των αξιών γης. 
Αυτά μάς τα λένε σαν κατηγορία αυτοί που λίγο παρακάτω ή λίγο πιο πριν μας κατηγορούν ότι δεν ρίξαμε τις αντικειμενικές αξίες. Αν τις ρίχναμε, θα ήταν επιβεβαίωση ότι υποτιμούμε την αξία της ιδιωτικής περιουσίας του κόσμου. Όταν δεν το κάνουμε, μας κατηγορούν ότι δεν το κάνουμε και τους υπερφορολογούμε. Το γεγονός ότι κατεβάσαμε τους συντελεστές πολύ χαμηλότερα από πριν και από πιο πριν, που ισοδυναμεί με μείωση της αντικειμενικής αξίας, χωρίς να μειώσουμε τις αξίες όμως, δεν το λαμβάνουν υπ’ όψιν. 
Τι κάνει αυτός ο νόμος; Ασφαλώς είναι μεταβατικός και θα είναι μεταβατικός μέχρι να γίνει εξομάλυνση. Είναι τέτοιες οι στρεβλώσεις στην Ελλάδα και ειδικά στον χώρο της ακίνητης περιουσίας -αυτές οι στρεβλώσεις που υπερασπίζεστε-, ώστε θα χρειαστεί ένα μεταβατικό διάστημα και εμείς το κάνουμε όσο γίνεται πιο ανώδυνο. 
Τι ακριβώς κάνουμε; Προστατεύουμε όλους εκείνους που έχουν ανάγκη, γιατί διατηρείται ο ν. 3869 και ταυτόχρονα δίνουμε κίνητρα, παρωθούμε, αυτούς που μπορούν και εκμεταλλευόμενοι τη γενικότερη ομπρέλα δεν εξυπηρετούσαν τα δάνειά τους, να πάνε να κάνουν ρύθμιση. 
Ξέρετε ποια είναι η μεγαλύτερη αδικία του νομοσχεδίου το οποίο ψηφίζουμε σήμερα; Υπάρχει αδικία. Το ότι αδικούμε αυτούς που δεν πήραν δάνεια, που ζουν στο νοίκι και πληρώνουν για το ίδιο σπίτι 500 ευρώ και άνω εκεί που ο δανειολήπτης που δεν μπορεί να εξυπηρετήσει το δάνειό του, διατηρεί την κυριότητά του ακινήτου με 84 ευρώ ή με 160 ευρώ, ή και αν του βάλεις τον ΕΝΦΙΑ, με τα 220 ευρώ. 
Αυτή είναι η αδικία του. Αδικούμε κόσμο με αυτό. Όχι αυτούς που πήραν δάνειο και δεν μπορούν να το πληρώσουν, όχι αυτούς που πήραν δάνειο και λόγω των εισοδηματικών κριτηρίων θα πάνε σε χαριστική ρύθμιση, αλλά αυτούς που δεν πήραν ποτέ δάνειο και πληρώνουν στο νοίκι πολύ παραπάνω. 
Θα ήθελα να πω κάτι τελευταίο. Μας κατηγορούν ότι νομοθετούμε καθ’ υπόδειξη ή με συμφωνία της τρόικας. Αυτός ο νόμος νομοθετείται χωρίς συμφωνία της τρόικας. Γιατί γίνεται αυτό; Διότι υπάρχει πλεόνασμα. Επειδή υπάρχει πλεόνασμα, μπορούμε, αφού πιάνουμε τους στόχους, να κάνουμε και κάτι για το οποίο έχουμε ενδεχομένως άλλη γνώμη. 
Όσο πιάνουμε τους στόχους, αυτό το πλεόνασμα, το οποίο αμφισβητήθηκε –τώρα δεν αμφισβητείται πλέον- λοιδορήθηκε και λοιδορείται ακόμα, αν και σε λίγο δεν θα λοιδορείται βέβαια, σου δίνει όγκο να βγαίνεις και να αρχίζεις να διαπραγματεύεσαι ισότιμα. Η διαπραγμάτευση, όταν για τον επόμενο μήνα πρέπει να βγεις να ζητήσεις δανεικά για να πληρώσεις μισθούς και συντάξεις, δεν λέγεται διαπραγμάτευση, αιχμαλωσία λέγεται. Αν ο αιχμάλωτος πάθει υστερία και αρχίζει και τσιρίζει, δεν είναι καλός διαπραγματευτής, υστερικός είναι. Πρέπει να βγεις από το καθεστώς αιχμαλωσίας -και δεν μπορείς να βγεις από τη μία στιγμή στην άλλη- για να μπορείς να διαπραγματεύεσαι. Το πρώτο μεγάλο βήμα είναι το πλεόνασμα. Το δεύτερο μεγάλο βήμα είναι η ανάκαμψη που έρχεται. 
Βρισκόμαστε, λοιπόν, σήμερα στη θέση να κατηγορούμαστε και να απολογούμαστε -που δεν απολογούμαστε- σε ανθρώπους οι οποίοι δεν την ψήφισαν ποτέ την προστασία των δανειοληπτών. Εμείς την ψηφίσαμε και μάλιστα την πρώτη φορά ως Αντιπολίτευση, κάτι που εσείς δεν αξιωθήκατε ποτέ να κάνετε, μόνο κουβέντες λέτε για τα μνημόνια και πώς ήρθαμε ως εδώ. Στο πώς θα βγούμε από εδώ και εμπρός δεν σας είδα να βοηθάτε. Εμείς «βάλαμε πλάτη» τότε, καλύφθηκαν οι δανειολήπτες. «Βάζουμε πλάτη» τώρα, καλύπτονται πάλι οι δανειολήπτες. 
Αυτό το νομοσχέδιο δεν αφήνει κανέναν πλειστηριασμό, παρωθεί ένα κομμάτι που μπορεί να πάει να κάνει ρύθμιση για να προστατευτούν και οι καταθέτες.
Αυτό κάνει και αυτό δεν το βλέπετε ή δεν τον θέλετε. Τι από τα δύο; Εγώ λέω και τα δύο.
(Χειροκροτήματα από την πτέρυγα της Νέας Δημοκρατίας)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ο κύριος Υπουργός  έχει να κάνει κάποιες νομοτεχνικές βελτιώσεις.</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΧΑΤΖΗΔΑΚΗΣ</Parlmember> (Υπουργός Ανάπτυξης και Ανταγωνιστικότητας):  Κύριε Πρόεδρε,  απλώς θα σημειώσω ότι θα καταθέσουμε τώρα στο Σώμα τις νομοτεχνικές βελτιώσεις, τις οποίες προανήγγειλα και εξήγησα λεπτομερώς το πρωί. Είναι οι ίδιες. Δεν είναι άλλες.
(Στο σημείο αυτό ο Υπουργός Ανάπτυξης και Ανταγωνιστικότητας κ. Κωνσταντίνος Χατζηδάκης καταθέτει για τα Πρακτικά τις προαναφερθείσες νομοτεχνικές βελτιώσεις, οι οποίες έχουν ως εξής:
(Να μπουν οι σελ. 139-140)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Θα διανεμηθούν.</ChairmanSpeech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>:  Πείτε τις. Εξηγήστε μας.</Speech>
<Speech><Parlmember>ΚΩΝΣΤΑΝΤΙΝΟΣ ΧΑΤΖΗΔΑΚΗΣ</Parlmember> (Υπουργός Ανάπτυξης και Ανταγωνιστικότητας): Τις εξήγησα, κυρία Κωνσταντοπούλου. Δεν ήσασταν εδώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Η κ. Φωτίου έχει τον λόγο.</ChairmanSpeech>
<Speech><Parlmember>ΘΕΑΝΩ ΦΩΤΙΟΥ</Parlmember>: Κύριε Πρόεδρε, το νομοσχέδιο για τους πλειστηριασμούς είναι άρρηκτα συνδεδεμένο με τον νόμο που η πλειοψηφία της Βουλής μόλις ψήφισε, δηλαδή με τον νόμο περί φορολογίας ακινήτων. Εξάλλου, είναι χαρακτηριστικό ότι ο κ. Λαζαρίδης αναγκάστηκε να αναφερθεί και αυτός και στα δύο.
Αν διαβάσετε τους δύο νόμους μαζί, θα καταλάβετε ότι με τον έναν υπερφορολογούνται τα ακίνητα και με τον άλλον ανοίγεται ο δρόμος για τη δήμευσή τους, γιατί εφέτος, εκτός των οικοπέδων και αγροτεμαχίων που προσθέσατε και φορολογείτε, φορολογείτε και το υπόλοιπο δόμησης στο οικόπεδο κάθε κτισμένου σπιτιού. Τι σημαίνει αυτό; Όλα τα σπίτια στην επαρχία, τα διατηρητέα, όλα τα σπίτια σε παραδοσιακούς οικισμούς, κάθε μικρή πολυκατοικία, που δεν εξάντλησε το συντελεστή δόμησης, φορολογούνται. Δηλαδή, το κάθε ακίνητο φορολογείται δύο φορές.
Αυτό είναι το νέο success story της φορολογίας, το οποίο, βέβαια, έχει «κοντά ποδάρια» και θα αποδειχθεί πολύ γρήγορα και το οποίο κρύβετε επιμελώς όταν λέτε το καταπληκτικό: «θα πληρώσει το 75% του ελληνικού λαού λιγότερη φορολογία», κάτι, δηλαδή, σαν πρωτογενές πλεόνασμα.
Προϋπολογίζονται 3,8 δισεκατομμύρια έσοδα από τη φορολογία ακινήτων και λέτε ότι θα εισπράξετε 2,6 δισεκατομμύρια. Η διαφορά είναι 1,2 δισεκατομμύρια. Σε πόσα ακίνητα, λοιπόν, εσείς που ξέρετε τις καλές αριθμητικές, αντιστοιχούν αυτά τα 1,2 δισεκατομμύρια, που θα μείνουν ακάλυπτα και, άρα, θα αξιωθούν μέσω της κατοικίας;
Τρία χρόνια τώρα προστατεύεται η πρώτη κατοικία από τους πλειστηριασμούς λόγω κρίσης. Δεν είναι έτσι; Τι άλλαξε; Το 2013 ήταν το χειρότερο έτος. Οι αποταμιεύσεις του λαού στις τράπεζες τελείωσαν και το ξέρετε καλά. Η μόνη αποταμίευση που του έμεινε είναι το σπίτι του, το σπίτι των γονιών του, των παιδιών του, το σπίτι του. Εξάλλου, σ’ αυτά πάντα αποταμίευε ο ελληνικός λαός. Στο σπίτι του αποταμίευε και όχι στις τράπεζες. Το είπε και ο Αλέξης  Τσίπρας.
Αυτό το νομοσχέδιο αφορά αποκλειστικά κόκκινα δάνεια και εξαιρεί χρέη προς εφορία και κράτος, για τα οποία δεν προστατεύεται η πρώτη κατοικία. Η δική μας τροπολογία, που αρνείσθε, τα προστάτευε και αυτά.
Το προηγούμενο καθεστώς, το οποίο αίρεται, προστάτευε οχτώ στις δέκα κατοικίες. Πόσες προστατεύετε με αυτό εδώ; Απαντήστε μας αφού ξέρετε όλα τα νούμερα. Είναι ψευδές ότι το κάνετε για να πληρώσουν οι «μπαταχτσήδες». Η καμπύλη των κόκκινων δανείων είναι ομόλογη της καμπύλης της ανεργίας, αν τις δείτε μαζί.
Για πείτε μας τι ποσοστό κόκκινων δανείων υπήρχε προ κρίσης, τι ποσοστό σε σχέση με τον ευρωπαϊκό χώρο. Ήταν οι Έλληνες, πράγματι, που δεν πλήρωναν; Είναι ψευδές. Αλίμονο! Δεν μπορούν να ανακαλύψουν οι τράπεζες ποιος έχει χρήματα και δεν πληρώνει; Δηλαδή, ποιος μπορεί να το ακούσει αυτό και να το πιστέψει;
Είναι ψευδές, επίσης, ότι το κάνετε για να υπάρξει ρευστότητα στην αγορά στους μικροεπιχειρηματίες. Εσείς εξοντώσατε τους μικροεπιχειρηματίες, εμπόρους, βιοτέχνες και σήμερα τους απειλείτε με κατασχέσεις. Διακόσιες σαράντα έξι χιλιάδες πεντακόσιοι επιχειρηματίες, δηλαδή δύο στους τρεις μικρομεσαίους, οφείλουν πάνω από 5.000 ευρώ στον ΟΑΕΕ, δεν μπορούν να τα πληρώσουν και απειλούνται με κατασχέσεις πρώτης κατοικίας και τους λέτε να πληρώσουν το 30% της τελευταίας δόσης δανείου, όταν χρωστούν 6 δισεκατομμύρια στον ΟΑΕΕ και 1,2 εκατομμύρια μικρομεσαίοι και οι οικογένειές τους δεν έχουν φαρμακευτική και ιατροφαρμακευτική περίθαλψη.
Οι τράπεζες, αν δεν κάνω λάθος, κύριε Υπουργέ, πήραν 240 δισεκατομμύρια, τα οποία συμποσούνται στο αβίωτο χρέος που πληρώνει ο ελληνικός λαός, ο οποίος χρηματοδότησε την ανακεφαλαιοποίησή τους και τις επισφάλειές του και το 80% του κεφαλαίου τους είναι πλέον κρατικό. 
Μετά, μας λέτε ότι εξαιτίας των κόκκινων δανείων δεν χρηματοδοτείται η αγορά. Δεν πρόκειται, λοιπόν, για τα κόκκινα δάνεια. Αυτό που θεσπίζεται σήμερα δεν αφορά μόνο αυτούς που πήραν δάνεια. Αφορά το σύνολο του ελληνικού λαού που έχει χρέη, όχι δάνεια. Επαναλαμβάνω ότι έχει χρέη.
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού) 
Κύριε Πρόεδρε, την ανοχή σας θα ήθελα.
Αυτοί κινδυνεύουν να χάσουν το σπίτι τους, τη μόνη αποταμίευση που τους έμεινε και το ξέρουν οι Βουλευτές της συγκυβέρνησης. Το ξέρουμε καλά αυτό, γιατί οι Έλληνες σε αντίθεση με τους Ευρωπαίους, με τους οποίους σας αρέσει να μας συγκρίνετε, έχουν μία μεγάλη ιδιαιτερότητα -την είπε και ο Αλέξης Τσίπρας. Έχουμε 80% ιδιοκατοίκηση. Είναι ένα νούμερο συγκλονιστικό, το οποίο έχει προκύψει από το ότι όλη η οικογένεια δούλευε μαζί και αποταμίευε καθώς και από το θεσμό της αντιπαροχής.
Δεν έπαιρναν οι Έλληνες δάνεια μέχρι το 2000. Άρα, η συντριπτική αυτή  πλειοψηφία των ακινήτων δεν είναι από δάνεια, είναι από τις αποταμιεύσεις του ελληνικού λαού. Αυτό δεν υπάρχει σ’ όλη την Ευρώπη. Ο Ευρωπαίος πάντα δανείζεται. Και δανείζεται έτσι, ώστε ν’ αντιστοιχεί το δάνειό του μ’ ένα υποτιθέμενο νοίκι.
(Στο σημείο αυτό κτυπάει επανειλημμένα το κουδούνι λήξεως του χρόνου ομιλίας της κυρίας Βουλευτού) 
Τα χρήματά τους, λοιπόν, τα επένδυαν στην οικοδομή και, όπως ξέρετε πολύ καλά, με την κρίση, η οικοδομή, που εξαιτίας αυτού του γεγονότος ήταν η ατμομηχανή της οικονομίας, κατέρρευσε.
Σε αυτήν τη μεγάλη ιδιωτική ακίνητη περιουσία, που δεν ξέρουμε πόσο αποτιμάται σήμερα –ακούμε ότι αποτιμάται από 200 δισεκατομμύρια και άνω, 1 τρις λέει ο κ. Βενιζέλος αν είναι αξιόπιστος- θέλουμε  να μας πείτε εσείς πόσο την εκτιμάτε την ακίνητη περιουσία του ελληνικού λαού. Σε αυτήν λοιπόν θέλει να βάλει χέρι το ξένο μεγάλο κεφάλαιο μέσω της τρόικας. Σε αυτό συνεργείτε, στο ξεπούλημα προνομιούχων ακινήτων ολόκληρης της Ευρώπης. Αυτά είναι τα πιο προνομιούχα ακίνητα, τα σπίτια στα χωριά, στα νησιά, στις πόλεις, στους παραδοσιακούς οικισμούς, αυτά που φορολογείτε, όπως είπα πριν, δύο φορές.
Κάθε πλειστηριασμός κατοικίας που θα γίνεται σημαίνει συγχρόνως και μείωση της αξίας των υπολοίπων ακινήτων. Δηλαδή, εσείς με αυτό που ξεκινάτε σήμερα, μειώνετε de facto την πραγματική αξία των ακινήτων του ελληνικού λαού. 
Το μεγάλο ξένο κεφάλαιο δεν μπορεί να μπει στην ελληνική κτηματαγορά για δύο λόγους, όπως ξέρετε, και γι’ αυτό γίνεται όλη αυτή η μεγάλη φάμπρικα που ξεκινάτε σήμερα.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ολοκληρώνετε, παρακαλώ.</ChairmanSpeech>
<Speech><Parlmember>ΘΕΑΝΩ ΦΩΤΙΟΥ</Parlmember>: Τελειώνω, κύριε Πρόεδρε. Ο κ. Λαζαρίδης μίλαγε εννέα λεπτά.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Αλίμονο αν μιλάτε κι εσείς όσο ο κ. Λαζαρίδης.</ChairmanSpeech>
<Speech><Parlmember>ΘΕΑΝΩ ΦΩΤΙΟΥ</Parlmember>: Σωστά.
Επί της ουσίας, λοιπόν, όλη η ιστορία είναι το ξένο κεφάλαιο να μπει στην ελληνική κτηματαγορά, που δεν μπορεί να μπει για δύο λόγους, όπως είπα. Ο ένας είναι γιατί είναι διεσπαρμένη και δεν είναι στα χέρια λίγων land owners κ.λπ., όπως σ’ όλον τον κόσμο. Ο δεύτερος είναι γιατί θέλουν να την πάρουν σε εξευτελιστικές τιμές. Γι’ αυτό οδηγείτε τα πράγματα στα distress funds.
Τελειώνω, κύριε Πρόεδρε, λέγοντας ότι είναι φαινόμενο παγκόσμιο η τεχνητή ανάπτυξη της κτηματαγοράς μέσω του δανεισμού. Αυτή εξασφάλισε τα τελευταία είκοσι χρόνια μία νέα αναδιανομή υπέρ του κεφαλαίου μέσω του εκτεταμένου δανεισμού ως εργαλείου αναθέρμανσης της αγοράς, εγκλωβίζοντας τα εισοδήματα και τις ζωές εκατομμυρίων ανθρώπων. Το 40% του ΑΕΠ έχει επενδυθεί τα τελευταία χρόνια στην κτηματαγορά. 
Τι σημαίνει αυτό; Η Ελλάδα είναι η μόνη χώρα που δεν μπορεί να μπει το  ξένο κεφάλαιο στην κτηματαγορά. Αυτό εγκαινιάζετε σήμερα.
Όμως, πρέπει να ξέρετε ότι, πρώτον, θα ενημερωθεί ο ελληνικός λαός. Ήδη έχει ενημερωθεί και οργανώνεται.
Δεν πρόκειται να σας αφήσουμε να βγάλετε σε πλειστηριασμό ούτε μία κατοικία. Σας το υποσχόμαστε.
(Χειροκροτήματα από την πτέρυγα του ΣΥΡΙΖΑ-ΕΚΜ)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ο κ. Παπαδημούλης έχει το λόγο.
Κύριε Παπαδημούλη, επειδή έχει προηγηθεί η ομιλία του Προέδρου της Κοινοβουλευτικής Ομάδας, έχετε έξι λεπτά.</ChairmanSpeech>
<Speech><Parlmember>ΔΗΜΗΤΡΙΟΣ ΠΑΠΑΔΗΜΟΥΛΗΣ</Parlmember>: Ευχαριστώ, κύριε Πρόεδρε.
Κυρίες και κύριοι συνάδελφοι, κύριοι Υπουργοί, πριν λίγη ώρα ανακοινώθηκε η διαγραφή του κ. Πολύδωρα, ενός ακόμη Βουλευτή της κυβερνητικής Πλειοψηφίας.
Κύριε Σαμαρά και κύριε  Βενιζέλο, μπορείτε να διαγράφετε Βουλευτές των κομμάτων σας που ανήκαν, έως τη διαγραφή τους στην κυβερνητική Πλειοψηφία, αυτό που δεν μπορείτε να διαγράψετε είναι την πραγματικότητα την κοινωνία. Την πραγματικότητα που βοά ότι η πολιτική σας έχει αποτύχει, ότι είστε μία Κυβέρνηση με καταστροφικές συνέπειες για τη χώρα, που βρίσκεται σε σύγχυση, σε υποχώρηση και σε αποδρομή. Και την κοινωνία που υποφέρει στη μεγάλη της πλειοψηφία από τις συνέπειες αυτής της καταστροφικής πολιτικής.
Πριν από λίγο ο κ. Βορίδης μάς εμφάνισε ως Κασσάνδρες. Δυστυχώς, επιβεβαιωθήκαμε στις προβλέψεις μας και διαψευστήκατε όλοι εσείς που έχετε μετατρέψει το μνημόνιο σε ευαγγέλιο. Γιατί η ύφεση είναι 25%, ενώ το μνημόνιο προέβλεπε ότι θα βγούμε με συνολική ύφεση 14%, γιατί η ανεργία είναι στο 30%, ενώ το μνημόνιο προέβλεπε ότι το pick της ανεργίας θα είναι στο 14%, γιατί το χρέος –όχι κατά τον ΣΥΡΙΖΑ, αλλά κατά τον ΟΟΣΑ- το 2014 θα φθάσει το 181%. Κασσάνδρα και ο ΟΟΣΑ, κύριε Βορίδη; 
Για να μη μιλήσουμε για τη φτώχεια, τις ανισότητες, την ανέχεια. Δυστυχώς, επιβεβαιώθηκαν οι προβλέψεις μας και γι’ αυτό και αυξάνονται αυτοί- και μέσα στη χώρα και έξω από αυτή- που καταγράφουν τη διορατικότητα των προβλέψεων του ΣΥΡΙΖΑ αλλά και την ορθότητα του πλαισίου των προτάσεων που έχουμε καταθέσει για την αντιμετώπιση του προβλήματος.
Πριν λίγη ώρα ψηφίσαμε το νομοσχέδιο για τη φορολογία των ακινήτων. Είναι εργαλείο για να υλοποιήσετε τον προϋπολογισμό του 2014, με τον οποίο προβλέπετε έσοδα από τα ακίνητα 3,9 δισεκατομμυρίων για το 2014. Είναι 2,2% του ΑΕΠ, πολύ πάνω από το μέσο ευρωπαϊκό όρο. Είναι οκτώ φορές πάνω από το πόσα μάζευε το κράτος από τα ακίνητα το 2009. Είναι με τις αντικειμενικές του 2007, που συνιστά αδικία και φοροκλοπή. 
Την ίδια ώρα παίρνετε ψίχουλα από τα χιλιάδες πανάκριβα ακίνητα που βρίσκονται στην ιδιοκτησία offshore εταιρειών, γιατί πολύ απλά δεν θέλετε να τις ελέγξετε και γι’ αυτό έχετε ελέγξει από τις περίπου δέκα χιλιάδες μερικές δεκάδες και έχετε εισπράξει ψίχουλα. 
Και σαν να μην έφθανε αυτό, με το νομοσχέδιο που μόλις ψηφίσατε για τη μεγάλη ακίνητη περιουσία, συνολικής αξίας πάνω από 5 εκατομμύρια ευρώ, ο μέχρι τώρα συντελεστής που ήταν 2% μειώθηκε από εσάς στο μισό, στο 1%. Δηλαδή, τους πολύ πλούσιους τους φορολογείτε στο μισό, την ώρα που υπερφορολογείτε άγρια τη μικρή και μεσαία περιουσία.
Έρχομαι γρήγορα στους πλειστηριασμούς, γιατί τα ανέπτυξε εξαιρετικά ο εισηγητής μας, ο κ. Σταθάκης. Τι κάνετε σήμερα; Σπάτε τις απαιτήσεις της τρόικας στα δύο. Ανοίγετε τώρα την κερκόπορτα και απελευθερώνετε τη δυνατότητα πλειστηριασμών για μία κατηγορία και έχετε δεσμευθεί ότι σε ένα χρόνο θα ανοίξετε ορθάνοιχτα τις λεωφόρους. Γι’ αυτό και εδώ παριστάνετε τα λιοντάρια και τα κοκόρια, αλλά τα «παπαγαλάκια» σας στα Μέσα Μαζικής Ενημέρωσης ισχυρίζονται ότι είναι μια κίνηση μονομερής, ενώ την ίδια ώρα διαρρέετε προς την Εσπερία και εις τας Βρυξέλλας ότι αυτό το νομοσχέδιο έχει κατατεθεί με τη συμφωνία ή, αν όχι τη συμφωνία, με την ανοχή της τρόικας.
Είμαστε, κυρίες και κύριοι συνάδελφοι, η μόνη χώρα που δεν έχει κανονιστικό ρυθμιστικό πλαίσιο για την αντιμετώπιση των κόκκινων στεγαστικών δανείων, που μπορεί να σημαίνει επιμήκυνση χρονική, μικρότερο επιτόκιο, κούρεμα και είμαστε η μόνη χώρα που με δική σας πολιτική ευθύνη δεν είχε την πρόνοια να διεκδικήσει και να εξασφαλίσει τη σύνδεση της ανακεφαλαιοποίησης των τραπεζών με τη ρύθμιση των δανείων. Δίνει λεφτά ο φορολογούμενος για να ανακεφαλαιοποιήσει τις τράπεζες, χωρίς αυτό να συναρτάται και να «κουμπώνει» με τη ρύθμιση των δανείων, όπως έγινε στην Ιρλανδία, όχι από κυβέρνηση του ΣΥΡΙΖΑ, αλλά από κεντροδεξιά κυβέρνηση.
Έρχομαι, κύριε Χατζηδάκη, στα άρθρα 7 και 8 του νομοσχεδίου, διότι δεν είναι εδώ ο κ. Στουρνάρας.
Είδα χθες στις ειδήσεις ότι είναι έξαλλος, λέει, ο Σαμαράς και παρενέβη γιατί δεν ήξερε. Ωραίος Πρωθυπουργός είναι, όλα γίνονται με εντολή του, αλλά δεν ξέρει τι έχουν τα νομοσχέδια που έρχονται με τη διαδικασία του κατεπείγοντος! Ας δεχθώ εγώ ότι είναι έτσι. Πάρτε τα πίσω. Έχουν υπερβολικά πρόστιμα, τοκογλυφικού χαρακτήρα και πολύ υψηλά επιτόκια. Έχουν 8,5% ετήσιο επιτόκιο και πρόστιμο 10% στους δύο μήνες, που γίνεται 20% στο χρόνο. Δεν τα λέει αυτά ο ΣΥΡΙΖΑ, τα λένε άκρως φιλοκυβερνητικές εφημερίδες.
Γράφει το «ΕΘΝΟΣ»: «Τοκογλυφία από το δημόσιο». Έπαθε ΣΥΡΙΖΑ το «ΕΘΝΟΣ»;
Γράφουν «ΤΑ ΝΕΑ»: «Στα σαγόνια της εφορίας», κριτικάροντας τα δύο νομοσχέδια για τα ακίνητα και τους πλειστηριασμούς. Σας καλούμε έστω και τώρα να αποσύρετε τα άρθρα 7 και 8, γιατί είναι τρελοκομείο η εικόνα. Ο Σαμαράς έξαλλος να ζητά από τον Στουρνάρα αλλαγές και διορθώσεις ή και απόσυρση και ο Στουρνάρας  να έρχεται εδώ και να περηφανεύεται ότι είναι πάρα πολύ καλύτερο από το προηγούμενο και δεν αλλάζει τίποτα. Επειδή όμως δεν έχουμε εμπιστοσύνη ότι ακούτε τις εκκλήσεις μας, εμείς καταθέτουμε αμέσως αίτημα για ονομαστική ψηφοφορία επί των άρθρων 7 και 8.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή) 
Για ελάχιστο χρόνο ζητώ την ανοχή σας, κύριε Πρόεδρε.
Έχουμε μία τροπολογία απαράδεκτη και στη μεθόδευση και στο περιεχόμενο. Την ονομάζω «ντροπολογία Γεωργιάδη». Είναι τροπολογία του Υπουργείου Υγείας. Τι κάνει; Προσπαθεί να διακόψει de facto το διάλογο, που πάλι με εντολή και πρωτοβουλία Σαμαρά ξεκίνησε με τους γιατρούς και για να υλοποιήσει η μνημονιακή Κυβέρνηση –το λέω όσο πιο απλά και σύντομα μπορώ- κινητικότητα, δηλαδή απολύσεις, λέει ότι όσοι από την πρωτοβάθμια φροντίδα, από τον ΕΟΠΥΥ, πάνε στο σύστημα υγείας στις περιφέρειες δεν θα ενταχθούν στο μισθολόγιο που προβλέπεται ήδη για τους γιατρούς αλλά θα φτιαχτεί κάτι άλλο, δεύτερης, τρίτης εθνικής γι’ αυτούς, σαν να τους λέει «αμέτε, στο καλό».
Είναι απαράδεκτο και διαψεύδει και τους ισχυρισμούς ότι τάχα τους νοιάζεστε κ.λπ. Μάλλον επειδή σε ορισμένες τελευταίες εκλογές υπερψήφισαν την παράταξη του ΣΥΡΙΖΑ και όχι την παράταξη της Νέας Δημοκρατίας που δεκαετίες υπερψήφιζαν, θέλετε να τους εκδικηθείτε.
Τροπολογία 1041 που απεσύρθη την τελευταία στιγμή από την ονομαστική ψηφοφορία, κατά παράβαση ουσιαστικά του Κανονισμού, από τον κ. Στουρνάρα, διότι το νομοσχέδιο των ακινήτων είχε ολοκληρωθεί . Να το εξηγήσουμε σε αυτούς που μας ακούν και βλέπουν. Τι έλεγε; Ότι μπορούν να εξασφαλίζονται με προδημοσίευση στο ΦΕΚ ενέργειες της διοίκησης, οι οποίες δεν έχουν ακόμη εγκριθεί. Και μας λέτε ότι αυτό το ζήτησαν απλώς οι εργαζόμενοι του Εθνικού Τυπογραφείου; Δεν σας έχω τόσο ενδοτικούς στα αιτήματα των εργαζομένων. Μάλλον το αντίθετο.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Κύριε Παπαδημούλη, αν έχετε την καλοσύνη, ολοκληρώστε.</ChairmanSpeech>
<Speech><Parlmember>ΔΗΜΗΤΡΙΟΣ ΠΑΠΑΔΗΜΟΥΛΗΣ</Parlmember>: Ολοκληρώνω σε δευτερόλεπτα, κύριε  Πρόεδρε.
(Στο σημείο αυτό την Προεδρική Έδρα καταλαμβάνει ο Ε΄ Αντιπρόεδρος της Βουλής κ. ΙΩΑΝΝΗΣ ΔΡΙΒΕΛΕΓΚΑΣ )
Καταλήγοντας, καταψηφίζουμε το νομοσχέδιο επί της αρχής. Καταψηφίζουμε τις βασικές διατάξεις. Στη δευτερολογία του ο εισηγητής μας και στην τριτολογία μου και εγώ, που θα είναι το μισό, δηλαδή τρία λεπτά, θα αναφερθούμε και σε διατάξεις που ο χρόνος δεν μας επέτρεψε να αναφερθούμε αυτήν τη στιγμή.
(Χειροκροτήματα από την πτέρυγα του ΣΥΡΙΖΑ-ΕΚΜ)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Και εμείς ευχαριστούμε τον κ. Παπαδημούλη.
Τον λόγο έχει ο συνάδελφος Βουλευτής του ΠΑΣΟΚ κ. Χρήστος Γκόκας για έξι λεπτά.</ChairmanSpeech>
<Speech><Parlmember>ΧΡΗΣΤΟΣ ΓΚΟΚΑΣ</Parlmember>: Ευχαριστώ, κύριε  Πρόεδρε.
Κυρίες και κύριοι συνάδελφοι, συζητάμε ένα νομοσχέδιο που αφορά κυρίως την πρώτη κατοικία και το θεσμικό πλαίσιο που πρέπει να υπάρξει μετά την 31η Δεκεμβρίου 2013, ημερομηνία μέχρι την οποία θα είναι σε ισχύ το υφιστάμενο πλαίσιο άρσης της αναστολής των πλειστηριασμών.
Βασικά αυτό αποτελεί το πιο ουσιαστικό μέρος του σχεδίου νόμου.
Ήθελα να πιστεύω ότι η συζήτηση για την άρση της αναστολής των πλειστηριασμών δεν θα μετατραπεί για μία ακόμα φορά σε πλειοδοσία ευαισθησίας από την πλευρά της Αντιπολίτευσης. Κάποιοι νομίζουν ότι έχουν το μονοπώλιο της γνώσης και της κοινωνικής ευαισθησίας μέσα από διαπιστώσεις γνωστές στον πολίτη και σ’ όλους μας, αλλά αυτό που τελικά έχουν, είναι το μονοπώλιο του λαϊκισμού και της δημαγωγίας. Κάποιοι θέλουν να είναι μόνο ευχάριστοι. Η υπευθυνότητα, όμως, επιβάλλει πρώτα απ’ όλα να είναι κανείς χρήσιμος και αυτό για όσους το αντέχουν. 
Πρώτοι θέσαμε έγκαιρα την κόκκινη γραμμή, όταν άνοιξε για πρώτη φορά στο δημόσιο διάλογο το θέμα της άρσης της αναστολής των πλειστηριασμών και έγιναν πολλές παρεμβάσεις από τον Πρόεδρο του ΠΑΣΟΚ κ. Ευάγγελο Βενιζέλο. Στη συνέχεια, για τη διαμόρφωση του σχεδίου συμμετείχαμε με συγκεκριμένες προτάσεις μέχρι και την ώρα που συζητάμε- για να νομοθετήσουμε μία διάταξη που να είναι σύμφωνη με τη βασική αρχή που θέσαμε για προστασία της πρώτης κύριας κατοικίας του φτωχού και μεσαίου νοικοκυριού. Μπορεί να απογοητεύονται όσοι σκόπιμα αμφιβάλλουν και σπέρνουν πανικό στους πολίτες ή επενδύουν στην καταστροφολογία και τα αδιέξοδα, αφού η πραγματικότητα και οι εξελίξεις τούς διαψεύδουν και δεν φέρνουν την ανατροπή που συνεχώς βλέπουν μπροστά τους, αλλά που πάντα αναβάλλεται.
Κυρίες και κύριοι συνάδελφοι, μπήκαν κόκκινες γραμμές και προχωράμε πάνω σ’ αυτές τις επιλογές. Είπαμε όχι σε νέα μέτρα, όχι στην άρση αναστολής των πλειστηριασμών, μιλήσαμε για ένα δικαιότερο ενιαίο φόρο ιδιοκτησίας ακινήτων, είπαμε όχι σε ομαδικές απολύσεις. Αυτά δεν ήταν λόγια. Αποτελούν πράξεις που αποτυπώνονται στον προϋπολογισμό που ψηφίστηκε, στον ΕΝΦΙΑ, στο νομοσχέδιο που συζητάμε. Αυτό δεν προκύπτει τυχαία. Είναι οι διαφορετικές δυνατότητες που προκύπτουν μετά από την περίοδο επώδυνων αποφάσεων και θυσιών του ελληνικού λαού και είναι μπροστά μας η τελική συζήτηση την άνοιξη για τα οικονομικά δεδομένα με τους εταίρους. Αυτή η συζήτηση θα θέσει ένα τέλος στην αμφισβήτηση για την παραμονή μας στο ευρώ και την αποφυγή της χρεοκοπίας και θα είναι η αφετηρία για την ουσιαστική στήριξη και επανεκκίνηση της πραγματικής οικονομίας, της δυνατότητας απασχόλησης μέσα από παραγωγή και ανάπτυξη, παράλληλα με την υλοποίηση μιας πολιτικής στήριξης των ευπαθών κοινωνικών ομάδων.
Ο κ. Τσίπρας έκανε σημαία την έκθεση της Επιτροπής του Ευρωπαϊκού Κοινοβουλίου για τη συγκρότηση και το ρόλο της τρόικας, αλλά έρχεται δεύτερος. Όλα αυτά τα έχουμε πει εμείς πρώτοι σε σχέση με τις συνθήκες και τις εξελίξεις, όπως δρομολογήθηκαν για τη χώρα μας. Ο κ. Τσίπρας, διαστρεβλώνοντας την πραγματικότητα, μίλησε παραπλανητικά λέγοντας ότι αυτό που ψηφίζουμε είναι η άρση της αναστολής των πλειστηριασμών. Μίλησε με υποκρισία για τη δική του τροπολογία, όταν το περιεχόμενό της, δηλαδή την αναστολή των πλειστηριασμών, το είχε καταψηφίσει στο ν. 3869/2010. 
Κυρίες και κύριοι συνάδελφοι, πρέπει σε κάθε περίπτωση να έχουμε σφαιρική επίγνωση του προβλήματος για την κατάσταση στην κοινωνία, για τη μείωση ή τη μη ύπαρξη εισοδημάτων, όπως και για το περιβάλλον και τις συνθήκες στις οποίες λειτουργεί η οικονομία και το τραπεζικό σύστημα, γιατί εκτός από διαπιστώσεις πρέπει να δώσουμε και λύσεις. Έπρεπε να αναζητηθεί ένα πλαίσιο που να επανασυνδέει τους δανειολήπτες με τις τράπεζες στο ελάχιστο επίπεδο που μπορεί κάποιος να ανταποκριθεί και υπάρχει και πρόβλεψη για όσους δεν μπορούν να ανταποκριθούν, όπως οι άνεργοι. Πρέπει να αντιμετωπίσουμε τη λογική τού «δεν πληρώνω» για όσους μπορούν να πληρώσουν και να κινηθεί το τραπεζικό σύστημα προς όφελος της οικονομίας και όσων περιμένουν το οξυγόνο της ρευστότητας μέσα από τη δανειοδότηση.
Ποιος είναι ο στόχος; Η προστασία του φτωχού και μεσαίου νοικοκυριού που βρίσκεται σε αδυναμία να πληρώσει, η προστασία των δανειοληπτών που τα δάνειά τους σήμερα δεν εξυπηρετούνται. Συγχρόνως πρέπει να σταματήσει η εκμετάλλευση της προηγούμενης διάταξης απ’ όσους μπορούν, αλλά δεν πληρώνουν. Όλο αυτό χρειαζόταν μία «παραμετροποίηση», δηλαδή ποια είναι και πώς ορίζονται τα φτωχά και μεσαία νοικοκυριά και πώς προσδιορίζεται η αδυναμία που έχει κάποιος να καλύψει τη δόση του δανείου του. 
Το πλαίσιο των διατάξεων του νομοσχεδίου που έβαλε αυτά τα όρια είναι γνωστό. Δεν θα αναφερθώ λεπτομερώς. Θα πω μόνο ότι παραμένουν παράλληλα οι δυνατότητες αξιοποίησης του ν. 3869/2010 για όσους δεν μπορούν πια να ανταποκριθούν στις υποχρεώσεις τους και είναι σε μόνιμη αδυναμία πληρωμών, αλλά και η αξιοποίηση του ν. 4161 για τους ενήμερους δανειολήπτες. 
Έχει γίνει συζήτηση και είναι γνωστές οι προτάσεις μας για βελτιώσεις που αφορούσαν τη μείωση του συντελεστή ή την απαλλαγή ενός ποσού εισοδήματος για πολύ χαμηλά εισοδήματα, παραδείγματος χάριν στα όρια ενός μισθού του ιδιωτικού τομέα, γιατί και το 10% γι’ αυτούς μπορεί να είναι υψηλό. Υπήρξε μία ρύθμιση. Κύριε Υπουργέ, ενδεχομένως μπορούμε να κάνουμε και κάτι καλύτερο. 
Η αύξηση των ορίων της αντικειμενικής αξίας θα μπορούσε να αντιστοιχηθεί με τον αριθμό τέκνων, πέραν της πρόβλεψης του 10% που προβλέπεται ήδη ως προσαύξηση. Υπάρχει πρόβλεψη ενός διαστήματος τριών μηνών σε περίπτωση αδυναμίας του υπόχρεου να ανταποκριθεί. Έχει τακτοποιηθεί ήδη αυτό. Υπάρχει πρόβλεψη για τους αλληλέγγυους δανειολήπτες -έγινε ρύθμιση και σ’ αυτό- και μείωση του ποσού δόσης για τους ελεύθερους επαγγελματίες σε ποσοστό μικρότερο του 30%. Έγινε 20% με τη νομοτεχνική βελτίωση. Αποκαθιστά τουλάχιστον ως ένα βαθμό τα προβλήματα των ελεύθερων επαγγελματιών που πλέον έχουν πολύ μικρά έως καθόλου εισοδήματα σε κάποιες περιπτώσεις και δεν μπορούν να πληρώσουν ούτε το ταμείο τους. Ας μην ξεχνάμε ότι στους ελεύθερους επαγγελματίες περιλαμβάνονται και οι αγρότες. Είναι θετικό, αλλά υποθέτω ότι εννοείτε σε κάθε περίπτωση, κύριε Υπουργέ, να διατυπωθεί ότι αυτό αφορά και τους εμπόρους. 
Όσον αφορά τη διάταξη για τις προσαυξήσεις ληξιπρόθεσμων οφειλών προς το δημόσιο, πρέπει να ξαναδούμε αυτό το θέμα γι’ αυτούς που βρίσκονται σε δεδομένη αδυναμία για το πώς θα ανταποκριθούν στα επιπλέον ποσά. Γνωρίζετε –και διορθώστε με αν κάνω λάθος- ότι αυτά τα χρέη είναι περίπου 60 δισεκατομμύρια προς το δημόσιο, εκ των οποίων τα 20 δισεκατομμύρια είναι πρόστιμα. Αυτό πρέπει να μας προβληματίσει, γιατί φαίνεται ότι δεν είναι αποτελεσματικό το μέτρο αυτό με τέτοιους συντελεστές.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Ολοκληρώστε, κύριε συνάδελφε.</ChairmanSpeech>
<Speech><Parlmember>ΧΡΗΣΤΟΣ ΓΚΟΚΑΣ</Parlmember>: Τελειώνω, κύριε Πρόεδρε. Κλείνω σε μισό λεπτό. Εξάλλου και οι προηγούμενοι συνάδελφοι πήραν αντίστοιχο επιπλέον χρόνο.
Οι διατάξεις του νομοσχεδίου για τους πλειστηριασμούς ισχύουν για ένα χρόνο. Πρέπει να εξαντλήσουμε ό,τι περιθώριο έχουμε για να προετοιμαστούμε για την αντιμετώπιση συνολικά του προβλήματος στεγαστικών, επαγγελματικών και επιχειρηματικών δανείων για λύσεις που θα εξυπηρετήσουν τη λειτουργία της παραγωγικής οικονομίας και της ανάπτυξης. 
Είναι θετικό το νομοσχέδιο. Εξυπηρετεί τους στόχους που θέσαμε. Καλύπτει τις θέσεις μας και ήταν αποτέλεσμα των σταθερών απόψεων και της σταθερής στάσης από την πλευρά μας, αλλά και ενός εποικοδομητικού διαλόγου και μιας αποτελεσματικής συνεννόησης και συνεργασίας με την πολιτική ηγεσία του Υπουργείου.
Σας ευχαριστώ πολύ.
(Χειροκροτήματα από την πτέρυγα του ΠΑΣΟΚ)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Ευχαριστούμε κι εμείς.
Το λόγο έχει ο κ. Κουίκ για έξι λεπτά.</ChairmanSpeech>
<Speech><Parlmember>ΤΕΡΕΝΣ-ΣΠΕΝΣΕΡ-ΝΙΚΟΛΑΟΣ ΚΟΥΙΚ</Parlmember>: Ευχαριστώ πολύ, κύριε Πρόεδρε.
Απλώς θα υπενθυμίσω ότι ο ομιλητής κ. Λαζαρίδης από τη Νέα Δημοκρατία μίλησε για εννέα λεπτά και νομίζω ότι για την ισονομία το δικαιούμαστε όλοι.
Θέλω να απευθυνθώ προς την άδεια πτέρυγα της Νέας Δημοκρατίας και την απολύτως άδεια πτέρυγα του ΠΑΣΟΚ και να τους πω το εξής: Γιατί χθες στην επιτροπή τρέχατε αλλόφρονες δεξιά-αριστερά ως κοτόπουλα και λέγατε «τι είναι αυτά που φέρατε, τι είναι αυτά τα πρόσθετα νομοσχέδια σ’ αυτή τη «χωματερή» του πολυνομοσχεδίου, ενώ είχαμε πει να μιλήσουμε μόνο για τους πλειστηριασμούς»; Οι δικοί σας Υπουργοί το είχαν υπογράψει, οι δικοί σας το είχαν αποκρύψει. Οι υπογραφές Βενιζέλου, Μιχελάκη, Μητσοτάκη, Βαρβιτσιώτη, Στουρνάρα, Χατζηδάκη, Βρούτση και Κεφαλογιάννη ήταν εδώ στο σχέδιο, το οποίο μας διανεμήθηκε την προηγούμενη μέρα. Όλοι αυτοί οι κύριοι γνώριζαν τι κάνανε πραξικοπηματικά πίσω από την πλάτη σας για να φέρουν ένα πολυνομοσχέδιο το οποίο είχε μέσα τέτοιους όρους για τους οποίους ακόμα κι εσείς ξεσηκωθήκατε. Βεβαίως, θα το ψηφίσετε ενδεχομένως το απόγευμα. Να δούμε τι θα γίνει στην ονομαστική ψηφοφορία. 
Αυτό είναι ένα πολυνομοσχέδιο, το οποίο δεν περιέχει μόνο το κορυφαίο θέμα που είναι οι πλειστηριασμοί. Κατά σύμπτωση από τον τίτλο λείπει η λέξη «πλειστηριασμοί». Έχει μέσα, όμως, και όλα τα άλλα τα οποία θα αναλύσουμε αμέσως τώρα. Το λέω απλά και μόνο για να ξέρουν οι απόντες συνάδελφοι της Νέας Δημοκρατίας και του ΠΑΣΟΚ ποιοι κοροϊδεύουν ποιους. Οι δικοί σας, κυρία Μαρτίνου, -και δεν είναι προσωπικό το θέμα- κοροϊδεύουν εσάς τους ίδιους. Δυστυχώς, οι δικοί σας σάς φτύνουν στα μούτρα. 
Θα ξεκινήσω με το «you, φάουλ» που έλεγε ο Βαμβακούλας, γιατί δεν μου απάντησε έτσι ο κύριος Υπουργός όταν χθες απευθύνθηκα με τη βαμβακούλειο ρήση τού «να μαζευτούμε δυο-τρεις να κάνουμε μία πενταμελή επιτροπή». Δημιουργήσατε, λοιπόν, μέσα σ’ όλη αυτή τη σαστιμάρα και την ανοργανωσιά, ένα κυβερνητικό συμβούλιο για τη διαχείριση του ιδιωτικού χρέους.
Έχω εδώ το σημείωμα, το οποίο θα διάβαζα εάν ήταν μια κανονική, ελεύθερη και δημοκρατική συζήτηση μέσα στη Βουλή, που ετοίμασε η συνάδελφός μου η κ. Μαρίνα Χρυσοβελώνη, η οποία λέει ότι δημιουργείται αυτό το συμβούλιο το οποίο θα ορίζει έννοιες, όπως αυτή του συνεργάσιμου δανειολήπτη και των εύλογων δαπανών διαβίωσης, προκειμένου να αξιοποιηθούν και ενώπιον των δικαστηρίων.
 Με άλλα λόγια, όπως λέει η συνάδελφός μου, που είναι και δικηγόρος, θα αποτελούν οδηγίες της Κυβέρνησης και της Τράπεζας της Ελλάδας προς τους δικαστές, οδηγίες δηλαδή εκτός νόμου, καθώς δεν θα έχουν ψηφιστεί από τη Βουλή. 
Όπως αντιλαμβάνεστε, κύριε Σκορδά, πρόκειται για μία πραξικοπηματική ενέργεια, όπως λέει η συνάδελφος, σε συνεργασία με την τρόικα, η οποία είχε καταθέσει σε ανύποπτο χρόνο ερώτηση στη Βουλή, αλλά ποτέ δεν πήρε καμμία απάντηση. 
Επίσης, καταργείται το προηγούμενο καθεστώς αναστολής πλειστηριασμών, που αντικαθίσταται από αυτό το νέο που αποτελεί φωτογραφία των τραπεζών. Εγώ βλέπω απέναντί μου τους τραπεζίτες. Καθ’ υπαγόρευση δική τους, χάνεται πλέον η προστασία του μαγαζιού ενός εμπόρου, καθώς η νέα ρύθμιση αφορά αποκλειστικά την πρώτη κατοικία –πάει το μαγαζί του εμποράκου, τελειώσαμε και με αυτόν!- και η πρώτη κατοικία δεν προστατεύεται, ανεξαρτήτως ποσού οφειλής.
Πέρα από αυτό, όμως, αντιλαμβάνεστε ότι έκανε αλγεινή εντύπωση στην επιτροπή ο τρόπος με τον οποίο ο κ. Χατζηδάκης υπεραμύνθηκε αυτού του περίφημου ελληνικού επενδυτικού ταμείου στο Λουξεμβούργο -για το οποίο θα κάνει λόγο αργότερα ο Κοινοβουλευτικός μας Εκπρόσωπος, ο κ. Νότης Μαριάς- λέγοντας «εδώ καταφέραμε και πείσαμε τους Γερμανούς για να κάνουμε το ταμείο». Ο απόλυτος υποτακτικός της γερμανικής κυβέρνησης! Απορώ γιατί σε όλο αυτό το κονσόρτσιουμ, σε αυτόν τον κυβερνητικό συνασπισμό στη Γερμανία, δεν πήρε η Μέρκελ τον κ. Χατζηδάκη να τον κάνει Υπουργό στην κυβέρνησή της, για να ηρεμήσουμε και εμείς και να ησυχάσουμε; Νομίζω ότι θα ήταν το καλύτερο όλων.
Πέρα από αυτό όμως προσέξτε: Μέσα σε αυτά έχουμε και το θέμα της «ΛΑΡΚΟ». Απαλλάσσετε και εδώ των ευθυνών τους τα διοικητικά συμβούλια που είχαν δημιουργήσει χρέη και κυρίως το διοικητικό συμβούλιο που θα πάει στο ξεπούλημα. 
Με τη συνάδελφό μου τη Ραχήλ Μακρή έχω πάει δύο φορές κάτω στη «ΛΑΡΚΟ». Το θέμα το έχουμε συζητήσει, αλλά βεβαίως δεν τόλμησε ποτέ κανείς δικός σας Υπουργός να πάει εκεί όπου πραγματικά πονάει η Ελλάδα, διότι θα πονέσει η Ελλάδα, διότι ξέρετε ότι τη «ΛΑΡΚΟ»  την παραχωρείτε επί της ουσίας σε Σκοπιανούς, οι οποίοι θα πάρουν και τα λατομεία στην Καστοριά. Αυτό κάνετε. Θα εκχωρήσετε ένα από τα κορυφαία περιουσιακά εθνικά στοιχεία στο γελωτοποιό των Βαλκανίων, τον Γκρουέφσκι και την παρέα του. 
Πέρα από αυτό, όμως, υπάρχει και κάτι ακόμα. Στους πολύτεκνους δώσατε ένα «ψιλοτυράκι» σήμερα. Δεν ικανοποιείτε αυτό που οφείλετε να ικανοποιήσετε για την οικογένεια των πολυτέκνων, όταν έχουμε ένα τεράστιο δημογραφικό πρόβλημα στην Ελλάδα, το οποίο και αλλοιώνεται με τους λαθρομετανάστες, οι οποίοι εγκαθίστανται εδώ. 
Τα κόκκινα δάνεια, τα distress funds, δεν βλέπω να σας απασχολούν στο περίφημο νομοσχέδιο. Για να τα πάρουν έτοιμα, απαλλαγμένα, κοψοτιμή, 5%,10%, 15% και μετά να έρθουν οι εισπρακτικές εταιρείες πάνω στο κεφάλι του Έλληνα. 
Δυστυχώς, έχετε φτιάξει ένα νομοσχέδιο, το οποίο σήμερα επικυρώνει ότι από αύριο ο Έλληνας δεν θα έχει σπίτι να κοιμηθεί, εάν μπει και στη διαδικασία να πάρει και 1 ευρώ δάνειο.
Οφείλετε να παρέμβετε μέσα από το νομοσχέδιο για τη ZIRAAT BANK -σας τα είπα και στην επιτροπή-, την περίφημη τουρκική τράπεζα, η οποία έχει αντικατασταθεί και δίνει δάνεια κοψοτιμή στη Θράκη τώρα έχει πάει και στη Ρόδο –και νομίζω ότι έχει σκάσει μύτη και κάπου στη Λαμία-, για να υποθηκεύει τις περιουσίες των Ελλήνων. Έχουν πάει ακόμα και Έλληνες αξιωματικοί –δυστυχώς, μέσα στην ανέχεια που τους έχετε καταντήσει- και έχουν πάρει δάνειο υποθηκεύοντας σπίτια, χωράφια και ό,τι άλλο τους μένει και σε λίγο θα αρχίσουν οι πλειστηριασμοί των Τούρκων για να περάσει σιγά-σιγά η ελληνική γη, το ελληνικό σπίτι στα χέρια της Άγκυρας. Το ξέρετε. Δεν κάνετε τίποτα. Έχω κάνει ερώτηση στην οποία μου απαντήσατε  -ο κ. Προβόπουλος μου απάντησε μέσω του Υπουργείου Οικονομικών- «εμείς δεν παρεμβαίνουμε σε ιδιωτικές συναλλαγές». 
Είπατε ότι είσαστε οι απολύτως αξιόπιστοι συνομιλητές. Το άκουσα από τον Κοινοβουλευτικό Εκπρόσωπο της Νέας Δημοκρατίας. Εγώ σας λέω ότι έχετε γίνει οι απολύτως αξιόπιστοι μερκελικοί υπηρέτες.
Κλείνω με το θέμα των τόκων και το 30%. Θα έλεγα ότι ο κ. Στουρνάρας όταν αποχωρήσει από εδώ, δεν θα είναι απλά ένα Υπουργός Οικονομικών, θα έχει πάρει και τον τίτλο του «Υπουργού τοκογλύφου». Ένας Υπουργός τοκογλύφος καθίσταται σήμερα, εάν ψηφιστεί αυτό το νομοσχέδιο, ο κορυφαίος τοκογλύφος της χώρας και απλώς θα ήθελα να του υπενθυμίσω ότι τα θύματα των τοκογλύφων συνήθως ή καταλήγουν στη φυλακή ή χάνουν όλη τους την περιουσία ή αυτοκτονούν. Να καμαρώνει το έργο του ο κ. Στουρνάρας! 
Σας ευχαριστώ πολύ.
(Χειροκροτήματα από την πτέρυγα των ΑΝΕΛ)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Ευχαριστούμε τον κ. Κουίκ που τήρησε και το χρόνο.
Πριν δώσω το λόγο στην κ. Ζαρούλια, θα ήθελα να κάνω δύο ανακοινώσεις προς το Σώμα.
Έχει κατατεθεί αίτημα ονομαστικής ψηφοφορίας από τον ΣΥΡΙΖΑ-ΕΚΜ για τα άρθρα 7, 8 και 9 του νομοσχεδίου και κατόπιν συνεννοήσεως με τα κόμματα θα διεξαχθεί στις 17.00΄ με 17.30΄, γι’ αυτό πρέπει να είμαστε και λίγο ακριβείς στο χρόνο.
(ΜΕΤΑ ΤΗΝ ΚΑΤΑΜΕΤΡΗΣΗ)</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Κυρίες και κύριοι συνάδελφοι, έχω την τιμή να σας ανακοινώσω το αποτέλεσμα της διεξαχθείσης ονομαστικής ψηφοφορίας αναφορικά με συγκεκριμένα άρθρα του νομοσχεδίου του Υπουργείου Οικονομικών: «Ενιαίος Φόρος Ιδιοκτησίας Ακινήτων και άλλες διατάξεις».
Ψήφισαν συνολικά 295 Βουλευτές.
Υπέρ του άρθρου 1, δηλαδή «ΝΑΙ», ψήφισαν 152 Βουλευτές.
Κατά του άρθρου, δηλαδή «ΟΧΙ», ψήφισαν 143 Βουλευτές.
Συνεπώς το άρθρο 1 έγινε δεκτό όπως τροποποιήθηκε από τον κύριο Υπουργό, κατά πλειοψηφία.
Υπέρ του άρθρου 2, δηλαδή «ΝΑΙ», ψήφισαν 152 Βουλευτές.
Κατά του άρθρου 2, δηλαδή «ΟΧΙ» ψήφισαν 143 Βουλευτές.
Συνεπώς το άρθρο 2 έγινε δεκτό όπως τροποποιήθηκε από τον κύριο Υπουργό, κατά πλειοψηφία.
Υπέρ του άρθρου 3, δηλαδή «ΝΑΙ» ψήφισαν 152 Βουλευτές.
Κατά του άρθρου 3, δηλαδή «ΟΧΙ» ψήφισαν 143  Βουλευτές.
Συνεπώς το άρθρο 3 έγινε δεκτό όπως τροποποιήθηκε από τον κύριο Υπουργό, κατά πλειοψηφία.
Υπέρ του άρθρου 4, δηλαδή «ΝΑΙ» ψήφισαν  152   Βουλευτές.
Κατά του άρθρου 4,  δηλαδή «ΟΧΙ» ψήφισαν 143 Βουλευτές.
Συνεπώς το άρθρο  4  έγινε δεκτό όπως τροποποιήθηκε από τον κύριο Υπουργό, κατά πλειοψηφία.
Υπέρ του άρθρου 5, δηλαδή «ΝΑΙ», ψήφισαν 152 Βουλευτές.
Κατά του άρθρου 5, δηλαδή «ΟΧΙ», ψήφισαν 143  Βουλευτές.
Συνεπώς το άρθρο  5  έγινε δεκτό όπως τροποποιήθηκε από τον κύριο Υπουργό, κατά πλειοψηφία.
Υπέρ του άρθρου 7, δηλαδή «ΝΑΙ», ψήφισαν 152 Βουλευτές.
Κατά του άρθρου 7, δηλαδή «ΟΧΙ», ψήφισαν 143  Βουλευτές.
Συνεπώς το άρθρο 7  έγινε δεκτό όπως τροποποιήθηκε από τον κύριο Υπουργό, κατά πλειοψηφία.
Υπέρ του άρθρου 25, δηλαδή «ΝΑΙ», ψήφισαν 154 Βουλευτές.
Κατά του άρθρου 25, δηλαδή «ΟΧΙ», ψήφισαν 127 Βουλευτές.
«Παρών» ψήφισαν 14 Βουλευτές.
Συνεπώς το άρθρο 25 έγινε δεκτό όπως τροποποιήθηκε από τον κύριο Υπουργό, κατά πλειοψηφία.
Υπέρ του άρθρου 27, δηλαδή «ΝΑΙ», ψήφισαν 154 Βουλευτές.
Κατά του άρθρου 27, δηλαδή «ΟΧΙ», ψήφισαν 127  Βουλευτές.
«Παρών» ψήφισαν 14 Βουλευτές.
Συνεπώς το άρθρο 27 έγινε δεκτό ως έχει κατά πλειοψηφία.
Υπέρ του άρθρου 31, δηλαδή «ΝΑΙ», ψήφισαν 154 Βουλευτές.
Κατά του άρθρου 31, δηλαδή «ΟΧΙ», ψήφισαν 141  Βουλευτές.
Συνεπώς το άρθρο 31 έγινε δεκτό ως έχει κατά πλειοψηφία.
Υπέρ του άρθρου 32, δηλαδή «ΝΑΙ», ψήφισαν 154 Βουλευτές.
Κατά του άρθρου 32, δηλαδή «ΟΧΙ», ψήφισαν 27  Βουλευτές.
«Παρών» ψήφισαν 14 Βουλευτές.
Συνεπώς το άρθρο 32 έγινε δεκτό ως έχει κατά πλειοψηφία.
Υπέρ του άρθρου 33, δηλαδή «ΝΑΙ», ψήφισαν 154 Βουλευτές.
Κατά του άρθρου 33, δηλαδή «ΟΧΙ», ψήφισαν 27 Βουλευτές.
«Παρών» ψήφισαν 14 Βουλευτές.
Συνεπώς το άρθρο 33 έγινε δεκτό όπως τροποποιήθηκε από τον κύριο Υπουργό, κατά πλειοψηφία.
Υπέρ του άρθρου 38, δηλαδή «ΝΑΙ», ψήφισαν 152 Βουλευτές.
Κατά του άρθρου 38, δηλαδή «ΟΧΙ», ψήφισαν 143  Βουλευτές.
Συνεπώς το άρθρο 38 έγινε δεκτό όπως τροποποιήθηκε από τον κύριο Υπουργό, κατά πλειοψηφία.
Υπέρ του πρώην άρθρου 48 νυν 47, δηλαδή «ΝΑΙ», ψήφισαν 152 Βουλευτές.
Κατά του άρθρου του πρώην άρθρου 48 νυν 47, δηλαδή «ΟΧΙ», ψήφισαν 129  Βουλευτές.
«Παρών» ψήφισαν 14 Βουλευτές.
Συνεπώς το πρώην άρθρο 48 νυν 47 έγινε δεκτό όπως τροποποιήθηκε από τον κύριο Υπουργό, κατά πλειοψηφία.
Υπέρ του πρώην άρθρου 49 νυν 48, δηλαδή «ΝΑΙ», ψήφισαν 152 Βουλευτές.
Κατά του πρώην άρθρου 49 νυν 48, δηλαδή «ΟΧΙ», ψήφισαν 143  Βουλευτές.
Συνεπώς το πρώην άρθρο 49 νυν 48 έγινε δεκτό ως έχει κατά πλειοψηφία.
Υπέρ του πρώην άρθρου 54 νυν 53, δηλαδή «ΝΑΙ», ψήφισαν 154 Βουλευτές.
Κατά του πρώην άρθρου 54 νυν 53, δηλαδή «ΟΧΙ», ψήφισαν 141  Βουλευτές.
Συνεπώς το πρώην άρθρο 54 νυν 53 έγινε δεκτό ως έχει κατά πλειοψηφία κατά πλειοψηφία, σύμφωνα με το παρακάτω πρωτόκολλο ονομαστικής ψηφοφορίας.
(Να μπει η σελ. 170α)</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Εισερχόμαστε στην ψήφιση του ακροτελεύτιου άρθρου.
Ερωτάται το Σώμα: Γίνεται δεκτό το ακροτελεύτιο άρθρο;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
<Speech><Parlmember>ΔΗΜΗΤΡΙΟΣ ΠΑΠΑΔΗΜΟΥΛΗΣ</Parlmember>: Κατά πλειοψηφία.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Το ακροτελεύτιο άρθρο έγινε δεκτό κατά πλειοψηφία.
Η τροπολογία με γενικό αριθμό 1041 και ειδικό 202 δεν ετέθη σε ψηφοφορία, διότι απεσύρθη από τον κύριο Υπουργό.
Συνεπώς το νομοσχέδιο του Υπουργείου Οικονομικών: «Ενιαίος Φόρος Ιδιοκτησίας Ακινήτων και άλλες διατάξεις», έγινε δεκτό επί της αρχής και επί των άρθρων.
Ερωτάται το Σώμα: Γίνεται δεκτό το νομοσχέδιο και στο σύνολο;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
<Speech><Parlmember>ΔΗΜΗΤΡΙΟΣ ΠΑΠΑΔΗΜΟΥΛΗΣ</Parlmember>: Κατά πλειοψηφία.
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Κατά πλειοψηφία.</Speech>
<Speech><Parlmember>ΧΡΗΣΤΟΣ ΚΑΤΣΩΤΗΣ</Parlmember>: Κατά πλειοψηφία.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Το νομοσχέδιο έγινε δεκτό και στο σύνολο κατά πλειοψηφία.
Συνεπώς το νομοσχέδιο του Υπουργείου Οικονομικών: «Ενιαίος Φόρος Ιδιοκτησίας Ακινήτων και άλλες διατάξεις», έγινε δεκτό κατά πλειοψηφία σε μόνη συζήτηση επί της αρχής, των άρθρων και του συνόλου και έχεις ως εξής:
(Να καταχωριστεί το κείμενο του νομοσχεδίου σελ 171α)</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Κυρίες και κύριοι συνάδελφοι, παρακαλώ το Σώμα να εξουσιοδοτήσει το Προεδρείο για την υπ’ ευθύνη του επικύρωση των Πρακτικών ως προς την ψήφιση στο σύνολο του παραπάνω νομοσχεδίου.</ChairmanSpeech>
<Speech><Parlmember>ΟΛΟΙ ΟΙ ΒΟΥΛΕΥΤΕΣ</Parlmember>: Μάλιστα, μάλιστα.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Το Σώμα παρέσχε τη ζητηθείσα εξουσιοδότηση.
Θέλω να ζητήσω συγγνώμη και να ευχαριστήσω την κ. Ζαρούλια για την υπομονή της.
Ορίστε, κυρία Ζαρούλια, έχετε το λόγο για έξι λεπτά.</ChairmanSpeech>
<Speech><Parlmember>ΕΛΕΝΗ ΖΑΡΟΥΛΙΑ</Parlmember>: Θα κάνω μία μικρή αναφορά στο παρόν νομοσχέδιο που αδιαμφισβήτητα αποτελεί την ταφόπλακα της αστικής ιδιωτικής ακίνητης περιουσίας και το οποίο θεωρώ ότι θα μείνει στην ιστορία ως η χαριστική βολή στη μεσαία τάξη της χώρας, των ιδιοκτητών ακινήτων, της οικοδομής και της κτηματαγοράς.
Το μονότονο και συνεχιζόμενο θρίλερ των ανά τρίμηνο διαπραγματεύσεων με την τρόικα για να πάρουμε τη δόση μας, πρέπει κάποια στιγμή να τελειώσει. Είναι υποτιμητικό για το πολιτικό μας σύστημα, αδιέξοδο για την οικονομία μας, ταπεινωτικό για την πατρίδα μας.
Κατά παράβαση του Συντάγματος και της κοινής λογικής, αν θέλετε, αλλά και σε αντίθεση με τις αρχικές εξαγγελίες της ξενόδουλης Κυβέρνησης επιβάλλετε διπλό, ληστρικό φόρο σε εκατοντάδες χιλιάδες Έλληνες κατόχους ακινήτων. Για πρώτη φορά στην Ελλάδα φορολογούνται οι αγροτικές εκτάσεις, οι οποίες αποτελούν το βασικό εργαλείο παραγωγής για τους αγρότες. 
Σε μία περίοδο που το αυξημένο κόστος παραγωγής έχει οδηγήσει πολλούς αγρότες σε δεινή οικονομική κατάσταση και σε αδυναμία να συνεχίσουν να καλλιεργούν τα χωράφια τους, όταν όλοι συμφωνούν ότι ο πρωτογενής τομέας παραγωγής πρέπει να στηριχθεί για να αποτελέσει μοχλό ανάπτυξης, η Κυβέρνηση προχωράει σε αύξηση της φορολογίας για τους αγρότες, επιβάλλει χαράτσια, καταργεί το αγροτικό ηλεκτρικό ρεύμα, μειώνει την επιστροφή ΦΠΑ για το πετρέλαιο και άλλες ανείπωτες πράξεις εξαθλίωσης του ελληνικού λαού. 
Η πραγματική έξοδος από την κρίση προς την ανάπτυξη περνάει μόνο από την αναγέννηση της οικονομίας με αιχμή του δόρατος την αγροτική ανάπτυξη και τη βαριά βιομηχανία.
Τόσες ημέρες παρατηρώ ένα παιχνίδι απόψεων και σκέψεων που εκφράζονται από αρκετές πλευρές του Κοινοβουλίου, πάντα με έναν κοινό παρανομαστή, τον Έλληνα πολίτη. Δυστυχώς, όμως, αυτός ο Έλληνας πολίτης είναι ανήμπορος να αντιδράσει για την ίδια του τη ζωή, για τη ζωή των παιδιών του, για το μέλλον αυτού του τόπου.
Από την ημέρα που βρέθηκα σαν Βουλευτής της Χρυσής Αυγής μέσα σε αυτό το Κοινοβούλιο, το μόνο που θυμάμαι είναι να συζητάμε νομοσχέδια που έχουν μοναδικό σκοπό την προδοσία της χώρας και την εξαθλίωση των Ελλήνων πολιτών.
Ντρέπομαι που συμμετέχω σε αυτήν τη διαδικασία και πάνω απ’ όλα ανησυχώ για το μέλλον αυτής της πατρίδας και του λαού μου, γιατί το σύστημα σαν Λερναία Ύδρα κατασπαράζει κάθε φωνή αληθείας και αντίδρασης με τον χειρότερο τρόπο.
Το όνειδος που αισθάνομαι καθημερινά, αντικρίζοντας ανθρώπους που προσποιούνται τάχα τους σωτήρες της κοινωνίας και του τόπου, είναι απερίγραπτο. Μου δημιουργούν ένα αίσθημα αηδίας, διότι αυτοί είναι που βιάζουν την κοινωνία, τις ζωές και τις ψυχές των συμπατριωτών μου.
Ο νομοθέτης έχει ένα μοναδικό σκοπό, να νομοθετεί με βάση το Σύνταγμα και το συμφέρον της πατρίδας και του λαού. Σε αυτήν εδώ τη Βουλή αυτό που έχω παρατηρήσει είναι μία μάχη που δίνεται συνεχώς από τους υπόδουλους σε ξένα κέντρα αποφάσεων κυβερνώντες για το ποιο Υπουργείο θα φέρει προς ψήφιση το πιο ανθελληνικό και απάνθρωπο νομοσχέδιο. Και μόλις ο λαός αντιδράσει, με μοναδικό όπλο του τη διαμαρτυρία στο δρόμο, οι δυνάμεις καταστολής του Υπουργού ΠΡΟΠΟ είναι έτοιμες να επιβάλλουν την –εντός πολλών εισαγωγικών- «τάξη» με ξύλο και χημικά. 
Αισθάνομαι ότι έχω υποχρέωση απέναντι σε όλα τα θύματα αυτής της κοινωνίας να τα υπερασπιστώ, να φωνάξω με δυνατή φωνή την αλήθεια, γιατί θύματα μπορεί να είναι οι άνεργοι συμπολίτες μας, οι ασθενείς που αδυνατούν να θεραπευτούν σε ένα διαλυμένο σύστημα υγείας, οι υπάλληλοι που βλέπουν να χάνουν τη δουλειά τους, οι επιχειρηματίες που βλέπουν να χάνουν την περιουσία τους, τα υπερχρεωμένα νοικοκυριά, αλλά και οι πολιτικοί κρατούμενοι που παραμένουν άδικα στη φυλακή σχεδόν για τρεις μήνες, γιατί έτσι αποφάσισε ο λαμπρός νους του Αθανασίου που έχει ακυρώσει τους πιο έγκριτους και έγκυρους συνταγματολόγους και φυσικά από τις γενικές αρχές του ποινικού δικαίου το τεκμήριο της αθωότητος το κατέστησε τεκμήριο ενοχής. 
Ο έτερος φωτεινός νους, ο Πρόεδρος της Βουλής Μεϊμαράκης, που κάποτε θα κριθεί ιστορικά για το ότι ήταν αυτός ο οποίος για πρώτη φορά σε εκατό χρόνια εκτέλεσε το μεγαλύτερο κοινοβουλευτικό πραξικόπημα, μειώνοντας αυθαίρετα παρά κάθε ισχύοντα νόμο και κάθε ισχύουσα συνταγματική διάταξη, την κοινοβουλευτική πλειοψηφία. 
Ποδοπάτησε τη σύνθεση της Βουλής των Ελλήνων και αλλοίωσε την κοινοβουλευτική πλειοψηφία, διαγράφοντας ουσιαστικά από τον κατάλογο των αιρετών μελών της τρεις Βουλευτές, μεταξύ των οποίων τον Αρχηγό ενός εκ των πρώτων τριών πολιτικών κομμάτων σήμερα που συζητάμε. 
Απόδειξη για την ενδυνάμωση του εθνικιστικού κινήματος δεν είναι μόνο οι πρόσφατες δημοσκοπήσεις που έχουν κάνει το καθεστώς να παραμιλάει, αλλά και τα καινούργια γραφεία που συνεχώς ανοίγει η Χρυσή Αυγή ανά την επικράτεια. Μόλις χθες είχαμε εγκαίνια στη Μάντρα Αττικής, με χιλιάδες λαού να μας αγκαλιάζει και να μας ενθαρρύνει στο δύσκολο, αλλά έντιμο αγώνα για την πατρίδα, τη θρησκεία και την οικογένεια που κάνουμε. 
Αύριο εγκαινιάζουμε καινούργια γραφεία στη Μεγαλόπολη, όπου και εκεί αναμένεται να κατακλυστούν τα γραφεία της Χρυσής Αυγής από χιλιάδες Έλληνες και Ελληνίδες που αγωνιούν για το καλό αυτού του τόπου. Την επόμενη εβδομάδα το κίνημα των Ελλήνων εθνικιστών θα εγκαινιάσει άλλα δύο γραφεία στην Πρέβεζα και στην Κέρκυρα. 
Κράτος και παρακράτος έχετε πολλή δουλειά να κάνετε. Ξέρετε εσείς, σαν αυτές τις βρωμοδουλειές που κάνετε, με την πιο πρόσφατη αυτή της Ρόδου που ανατινάξατε για άλλη μία φορά τα γραφεία μας. 
Η Χρυσή Αυγή υπόσχεται στον ελληνικό λαό έναν καθόλα νόμιμο και υπέροχο αγώνα για τα δίκαια του ελληνισμού και εύχεται το 2014 για όλο τον ελληνισμό να ανατείλει μία χρυσή αυγή και τα λιγούρια της εξουσίας να βρεθούν επιτέλους στη θέση που τους αρμόζει. Είθε!</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού ξεναγήθηκαν στην έκθεση της αίθουσας «ΕΛΕΥΘΕΡΙΟΣ ΒΕΝΙΖΕΛΟΣ» και ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, τριάντα οκτώ φοιτητές και φοιτήτριες από το Ελληνικό Ανοικτό Πανεπιστήμιο. 
Η Βουλή τούς καλωσορίζει.
(Χειροκροτήματα απ’ όλες τις πτέρυγες της Βουλής)
Κύριε Αναγνωστάκη, έχετε το λόγο για έξι λεπτά και είμαι βέβαιος ότι η ομιλίας σας θα είναι εντός του νομοσχεδίου και δεν θέλω να κάνετε και εσείς διαφήμιση για τα γραφεία που ανοίγετε, αν ανοίγετε.
Ορίστε, έχετε το λόγο.</ChairmanSpeech> 
<Speech><Parlmember>ΔΗΜΗΤΡΙΟΣ ΑΝΑΓΝΩΣΤΑΚΗΣ</Parlmember>: Ευχαριστώ, κύριε Πρόεδρε.
Δυστυχώς, κύριε Σκορδά, θα είστε ο αποδέκτης μίας σκληρής κριτικής για τον τρόπο που επιχειρείται από την Κυβέρνηση η νομοθέτηση των όποιων πρωτοβουλιών σας. 
Είναι απαράδεκτο και απευθύνομαι, αγαπητέ συνάδελφε και σε εσάς, τον εισηγητή της Νέας Δημοκρατίας, να μας εγκαλείτε γιατί δεν είχαμε παρουσία στη συνεδρίαση της Επιτροπής Οικονομικών Υποθέσεων, όταν γνωρίζετε ότι την ίδια ώρα τα μέλη της Οικονομικής Επιτροπής θα έπρεπε να ήταν παρόντα για να υπερασπιστούν τις θέσεις τους στο νόμο για το φόρο ακινήτων. Είναι τουλάχιστον άδικο.
Κύριε Υπουργέ, αναδείχθηκε στην προηγούμενη διαδικασία του φόρου ακινήτων ότι ο νόμος πλέον δεν έχει την κοινωνική νομιμοποίηση ούτε την κοινωνική αποδοχή. Αυτό περίτρανα αναδείχθηκε στη διαδικασία ακρόασης των φορέων. 
Σε αυτήν τη νομοθετική σας πρωτοβουλία για τους πλειστηριασμούς πρώτης κατοικίας δυστυχώς απουσίαζε και η προσχηματική δυνατότητα έκφρασης γνώμης από τους κοινωνικούς εταίρους, από την κοινωνία. Υπό την έννοια αυτή θα μου επιτρέψετε ενδεικτικά και συμβολικά να καταθέσω τις θέσεις της Γενικής Συνομοσπονδίας Επαγγελματιών Βιοτεχνών Εμπόρων Ελλάδας για να διαπιστωθεί, έστω και με αυτό το κείμενο, η πλήρης αντίθεση της ελληνικής κοινωνίας σε μία νομοθετική πρωτοβουλία που θα μπορούσατε να έχετε θετικό πρόσημο.
(Στο σημείο αυτό ο Βουλευτής κ. Δημήτριος Αναγνωστάκης καταθέτει για τα Πρακτικά το προαναφερθέν έγγραφο, το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
Όμως όπως νομοθετείτε, όπως λειτουργείτε ακόμη και αυτήν τη δυνατότητα την αφήσατε αναξιοποίητη.
Είναι προφανές, κύριε Υπουργέ, κυρίες και κύριοι Βουλευτές, ότι για άλλη μία φορά η Κυβέρνηση λειτουργεί με όρους αιφνιδιασμού, καταθέτοντας όχι ένα απλό νομοσχέδιο, αλλά ένα πολυνομοσχέδιο, ενώ όλοι αναμέναμε μία νομοθετική παρέμβαση για τους πλειστηριασμούς, που θα περιλάμβανε και τη διάταξη έστω διατήρησης του ΦΠΑ στο 13% για την εστίαση.
Τους τελευταίους δύο μήνες γίνονται συνεχείς διαβουλεύσεις μεταξύ των κυβερνητικών εταίρων, αλλά μεταξύ και της Κυβέρνησης και της τρόικας για τα παραπάνω θέματα. Βρισκόμαστε σήμερα την τελευταία στιγμή να τοποθετούμαστε απέναντι στην ανησυχία, στην αγωνία χιλιάδων δανειοληπτών που κινδυνεύουν να χάσουν τα περιουσιακά τους στοιχεία, με μειωμένο αίσθημα ευθύνης και ευαισθησίας από την πλευρά της Κυβέρνησης.
Εμείς, η Δημοκρατική Αριστερά, σχετικά με το θέμα των πλειστηριασμών έχουμε τοποθετηθεί επανειλημμένως από την αρχή της χρονιάς και έχουμε καταθέσει τρεις φορές τροπολογία για την αναστολή πλειστηριασμών πρώτης κατοικίας και συγκεκριμένα με παράταση μέχρι το τέλος του 2015, έτσι ώστε να υπάρξει επιτέλους αυτός ο μηχανισμός στήριξης του ιδιωτικού χρέους, για να μπορέσουμε να προστατεύσουμε επί της ουσίας τα νοικοκυριά που είναι σε αυτήν τη δύσκολη έως δραματική κατάσταση.
Σημαντικότερη, όμως, προσθήκη της Δημοκρατικής Αριστεράς, κύριε Υπουργέ, είναι η προστασία της πρώτης κατοικίας και η επέκταση της παράτασης και στις περιπτώσεις που υπάρχουν οφειλές προς το δημόσιο και τα ασφαλιστικά ταμεία.
Σε αυτό το σημείο εντοπίζουμε την υποκριτική διάθεση της Κυβέρνησης, καθώς και την πολιτική αντίφαση, που με το ένα χέρι δίνει και το άλλο παίρνει, με χαρακτηριστικό παράδειγμα τις διατάξεις των άρθρων 1 και 2. Από τη μία, συστήνεται το Κυβερνητικό Συμβούλιο Διαχείρισης Ιδιωτικού Χρέους -θετικό το γεγονός- από την άλλη, με το άρθρο 2 δρομολογείται έστω και αυτή η παράταση αναστολής πλειστηριασμών μέχρι τέλους του 2014. Όμως, με τις διατάξεις του άρθρου 7 υπάρχουν δεκάδες αλλαγές στον Κώδικα Είσπραξης Δημοσίων Εσόδων, πολλές από τις οποίες οδηγούν τους οφειλέτες σε σίγουρη απώλεια περιουσιακών στοιχείων, σε σίγουρη απόγνωση και -να είστε απόλυτα βέβαιος, κύριε Υπουργέ- σε κοινωνική έκρηξη.
Είναι ακατανόητο γιατί οι αλλαγές αυτές στο ν. 4174/2013 εντάχθηκαν σ’ αυτό το νομοσχέδιο και δεν εντάχθηκαν στο νομοσχέδιο του φόρου ακίνητης περιουσίας, όπως τροποποιήθηκε, βέβαια, στο σύνολό του. Έχουμε αρκετές αντιθέσεις. Πρώτη αντίθεση επί των πλειστηριασμών. Κρίνουμε ότι αφαιρείται η πρόβλεψη για τους πλειστηριασμούς πρώτης κατοικίας για οφειλές άνω των 200.000 ευρώ και τοποθετείται το όριο των 200.000 ευρώ ως αντικειμενική αξία προστασίας.
Το όριο αυτό, κατά τη γνώμη μας, κρίνεται μικρό, αν αναλογιστούμε ότι οι αντικειμενικές αξίες δεν έχουν αναπροσαρμοστεί από το 2007. Η παράθεση δε των στατιστικών στοιχείων της Κυβέρνησης ότι καλύπτουν εννέα στους δέκα δανειολήπτες δεν ευσταθεί, αλλά μάλλον καταρρέει, αφού υπάρχουν δημοσιεύματα με ομολογίες τραπεζικών στελεχών, που ομολογούν ότι οι ρυθμίσεις που περιλαμβάνονται καλύπτουν περίπου το 70% των δανείων και όχι το 90%, που ισχυρίζεται η κυβερνητική πλευρά.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Κύριε Πρόεδρε, ζητώ την ανοχή σας για μισό λεπτό.
Ένα άλλο σημείο αντίθεσης εντοπίζεται στην απουσία ικανής προστασίας προς τους εγγυητές δανειοληπτών, για τους οποίους ισχύει μεν η προστασία από τους πλειστηριασμούς πρώτης κατοικίας με τους ίδιους όρους, αλλά θα έπρεπε να υπάρχει η πρόβλεψη για μεγαλύτερη ανοχή, κύριε Υπουργέ, καθώς σαφώς ένας εγγυητής έχει μεγαλύτερη οικονομική επιφάνεια από το δανειζόμενο και είναι απίθανο, κατά τη γνώμη μας, να πληροί τις προϋποθέσεις, τα κριτήρια 1 και 3 του δεύτερου άρθρου.
Αρνητική, επίσης, χαρακτηρίζουμε τη διάταξη που σχετίζεται με την ελάχιστη δόση καταβολής προς τους δανειστές, ίση με το 10% του καθαρού ετήσιου εισοδήματος, ακόμα και εάν το εισόδημα είναι 5.000 ευρώ με βάση την αιτιολογική έκθεση. Θεωρούμε ότι η κλιμάκωση θα έπρεπε να ξεκινάει τουλάχιστον από τα 10.000 ευρώ για να έχει κάποια ουσία.
Αρνητική, επίσης, είναι και η πρόβλεψη της παραγράφου 3 του άρθρου 2, που αφορά το σύνολο των καταθέσεων κινητών αξιών που είναι μικρότερο από 15.000 ευρώ. Υπάρχουν κάποια θετικά σε ό,τι αφορά τη δημιουργία Επενδυτικού Αναπτυξιακού Ταμείου. Βέβαια και εδώ έχουμε κριτική, η οποία εστιάζεται στο αντικείμενο των αναπτυξιακών δράσεων.
Επίσης, πρέπει να τονιστεί, κύριε Υπουργέ, ότι με τα άρθρα 7 και 8 του παρόντος νομοσχεδίου ρυθμίζονται θέματα του Κώδικα Είσπραξης Δημοσίων Εσόδων -όπου αναφερθήκαμε και νωρίτερα- και συγκεκριμένα αφορούν κατά κύριο λόγο το ποινολόγιο της εφορίας για όσους έχουν ληξιπρόθεσμα χρέη προς το δημόσιο. Οι αυξήσεις που περιέχονται στο νομοσχέδιο είναι εξαιρετικά υψηλές και κυμαίνονται από 10% έως 30% για περιόδους από δύο μήνες έως και δύο χρόνια.
Παράλληλα, συγκεντρώνετε υπερεξουσίες -το έχουμε τονίσει και σε άλλες διαδικασίες, κύριε Υπουργέ- στο πρόσωπο του Γενικού Γραμματέα Εσόδων, ο οποίος γίνεται Υπερυπουργός και βεβαίως με αποφάσεις του μπορεί ακόμα και να καθορίσει ποσοστά των τόκων...</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Ολοκληρώστε, κύριε συνάδελφε.</ChairmanSpeech>
<Speech><Parlmember>ΔΗΜΗΤΡΙΟΣ ΑΝΑΓΝΩΣΤΑΚΗΣ</Parlmember>: Αμέσως, κύριε Πρόεδρε.
Αυτός θα μπορεί να καθορίσει ακόμη και τους τόκους επί των οφειλών.
Πρέπει στο σημείο αυτό, κύριε Υπουργέ, να τονίσουμε ακόμη μία φορά τη σημασία της πρότασης της Δημοκρατικής Αριστεράς για ένταξη των οφειλών προς το δημόσιο στην προστασία από πλειστηριασμούς. Διότι, όπως έχει φανεί και από το νέο φόρο ακινήτων πλέον, θα δημιουργηθούν νέα χρέη τουλάχιστον της τάξης των 600 εκατομμυρίων ευρώ, αφού η εισπραξιμότητα του φόρου έχει καθοριστεί στο 70% του επιβληθέντος φόρου.
Για όλα αυτά, δυστυχώς, κυρίες και κύριοι συνάδελφοι, διαπιστώνεται ότι ο πυρήνας της νομοθετικής πρωτοβουλίας έχει αρνητικό πρόσημο, έχει αρνητικό ισοζύγιο και ως εκ τούτου καταψηφίζουμε επί της αρχής.
Ευχαριστώ, κύριε Πρόεδρε.
(Χειροκροτήματα από την πτέρυγα της ΔΗΜΑΡ)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Εμείς ευχαριστούμε τον κ. Αναγνωστάκη.
Κύριε Υπουργέ, έχετε ζητήσει το λόγο για παρέμβαση ή για την ομιλία σας;</ChairmanSpeech>
<Speech><Parlmember>ΑΘΑΝΑΣΙΟΣ ΣΚΟΡΔΑΣ</Parlmember> (Υφυπουργός Ανάπτυξης και Ανταγωνιστικότητας): Για παρέμβαση και για κάποιες διευκρινίσεις στα ερωτήματα που έθεσε ο κύριος συνάδελφος.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Ωραία. Έχετε τρία λεπτά. Οκτώ λεπτά είναι η ομιλία σας...</ChairmanSpeech>
<Speech><Parlmember>ΑΘΑΝΑΣΙΟΣ ΣΚΟΡΔΑΣ</Parlmember> (Υφυπουργός Ανάπτυξης και Ανταγωνιστικότητας): Λιγότερο θα χρειαστώ, κύριε Πρόεδρε.
Κύριε Αναγνωστάκη, αν κατάλαβα καλά, είπατε ότι δεν καλύπτουμε δάνεια μεγαλύτερα των 200.000 ευρώ. Κατάλαβα καλά;</Speech>
<Speech><Parlmember>ΔΗΜΗΤΡΙΟΣ ΑΝΑΓΝΩΣΤΑΚΗΣ</Parlmember>: Ναι, κύριε Υπουργέ.</Speech>
<Speech><Parlmember>ΑΘΑΝΑΣΙΟΣ ΣΚΟΡΔΑΣ</Parlmember> (Υφυπουργός Ανάπτυξης και Ανταγωνιστικότητας): Δεν είναι ακριβές αυτό. Δεν υπάρχει κανένα όριο ποσού δανείου. Το μόνο όριο είναι η αντικειμενική αξία του ακινήτου. Το δάνειο μπορεί να ήταν πολύ μεγαλύτερο.
Θέτετε ένα ζήτημα γιατί έχουμε επιλέξει τις αντικειμενικές αξίες και το συνδέετε με την πτώση των εμπορικών αξιών των ακινήτων. Είναι σωστή η διαπίστωση. Το έθεσε και η κ. Ξηροτύρη χθες στην επιτροπή και νομίζω ότι το απαντήσαμε. Ακριβώς επειδή έχουν καταρρεύσει οι πραγματικές εμπορικές αξίες των ακινήτων, το γεγονός ότι διατηρούμε το όριο στις αντικειμενικές σημαίνει ότι πολύ περισσότερα ακίνητα, που πριν την πτώση των πραγματικών αξιών θα ήταν έξω απ’ αυτό το όριο, τώρα είναι μέσα. Συνεπώς μάλλον είναι επιχείρημα υπέρ της μεγαλύτερης ευρύτητας αυτού του πλαισίου.
Σε ό,τι αφορά τους εγγυητές, τέλος, επαναλαμβάνω αυτό που ειπώθηκε και το πρωί από τον Υπουργό και το κουβεντιάσαμε και χθες στην επιτροπή. Εάν ο πρωτοφειλέτης είναι δεκτικός αυτής της ρύθμισης και αναστέλλεται η εκτέλεση πλειστηριασμού, για το ίδιο διάστημα, για το 2014 δηλαδή που ισχύει η διάταξη, συμπαρασύρει και τον εγγυητή, ανεξαρτήτως κριτηρίων του εγγυητή.
Τι γίνεται τώρα, εάν ο πρωτοφειλέτης δεν είναι δεκτικός της ρύθμισης, οπότε ενεργοποιείται η εγγύηση; Εκεί, ο εγγυητής, εάν πληροί τις προϋποθέσεις που έχει θέσει το συζητούμενο νομοσχέδιο, επίσης σταματάει η όποια διαδικασία και κατά του εγγυητή. Έχει γίνει ό,τι πιο ευρύ μπορεί για τους εγγυητές, χωρίς παράλληλα να καταργούμε τελείως και την έννοια της εγγύησης, γιατί καταλαβαίνετε ότι αυτό θα δημιουργούσε άλλα προβλήματα. Δεν είναι δυνατόν να υπάρχει χρηματική πίστη χωρίς εγγύηση.
Ευχαριστώ, κύριε Πρόεδρε.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Και εμείς ευχαριστούμε τον κύριο Υφυπουργό.
Το λόγο έχει ο συνάδελφος Βουλευτής κ. Χρήστος Κατσώτης για έξι λεπτά.</ChairmanSpeech>
<Speech><Parlmember>ΧΡΗΣΤΟΣ ΚΑΤΣΩΤΗΣ</Parlmember>: Ευχαριστώ, κύριε Πρόεδρε.
Η ειδική εισηγήτρια του ΚΚΕ τεκμηριωμένα αναφέρθηκε στο σύνολο του νομοσχέδιου και στις ρυθμίσεις που προβλέπουν τα δεκαεννιά άρθρα του. Θέλουμε να αναφερθούμε στο κύριο ζήτημα των πλειστηριασμών. Αφορά χιλιάδες λαϊκές οικογένειες που δεν μπορούν να πληρώσουν τις δόσεις των δανείων τους.
Οι λαϊκές οικογένειες την περίοδο των μεγάλων ρυθμών ανάπτυξης που το εισόδημα των εργαζομένων ήταν πενιχρό –ποιος δεν θυμάται τα 0,77 ευρώ αύξηση, το 0%+0%=14%- και που τα κέρδη ήταν επίσης πολύ μεγάλα, προσέφευγαν στις τράπεζες να δανειστούν, για να βάλουν ένα κεραμίδι στο κεφάλι τους, να αποκαταστήσουν την υγεία τους, να μορφώσουν τα παιδιά τους, να ξεκουραστούν κάποιες ημέρες. Οι τράπεζες με τη στήριξη των κυβερνήσεων γίνονταν στενός κορσές στις λαϊκές οικογένειες, για να τις βάλουν στο χέρι. Έβαλαν στο χέρι πολύ κόσμο. Τους αφαίμαζαν, τους αφαιμάζουν, τους ληστεύουν χρόνια και χρόνια.
Με βάση τα στοιχεία της Τράπεζας της Ελλάδος από το Μάιο –δεν έχουμε πρόσφατα- το 23% των δανείων είναι στεγαστικά, δηλαδή 17 δισεκατομμύρια ευρώ και είναι στο κόκκινο. Το 42,3% των καταναλωτικών δανείων, δηλαδή 12,3 δισεκατομμύρια ευρώ, είναι επίσης στο κόκκινο. Το 27,5%, δηλαδή τα 33,2 δισεκατομμύρια ευρώ των επιχειρηματιών, είναι επίσης στο κόκκινο. Δηλαδή, τριακόσιες είκοσι χιλιάδες είναι στο κόκκινο, δηλαδή 62,2 δισεκατομμύρια ευρώ.
Η επιβολή των χαρατσιών, του ενιαίου φόρου ακίνητης περιουσίας που σήμερα ψήφισε η πλειοψηφία, η μεγάλη μείωση των εισοδημάτων που επίσης αποφάσισε η πλειοψηφία με το νόμο για τον κατώτατο μισθό, η μεγάλη ανεργία που επίσης είναι γέννημα και παιδί του δρόμου ανάπτυξης που στηρίζετε, οι βαθιές ανατροπές στην υγεία, την πρόνοια, την παιδεία, την κοινωνική ασφάλιση με τις μεγάλες μειώσεις των συντάξεων κάνει αδύνατη τη διατήρηση της ακίνητης περιουσίας. Αναφερόμαστε βέβαια στη βασική κατοικία όπως η πρώτη και η δεύτερη κατοικία για τα λαϊκά στρώματα.
Ποιος είναι ο στόχος του νομοσχεδίου; Για εμάς είναι η διασφάλιση των τραπεζών, η μείωση των επισφαλειών από τα δάνεια, η ομηρία των δανειοληπτών, οι ατέλειωτοι εκβιασμοί τους, η μόνιμη αφαίμαξη των λαϊκών στρωμάτων, αφού και για περιορισμένα εισοδήματα πρέπει να καταβάλει το 10% έως 20% των εισοδημάτων της στις τράπεζες.
Τα πολλαπλά κριτήρια που τίθενται ως προϋποθέσεις ακόμα και για αυτές τις ρυθμίσεις με τις οποίες διαφωνούμε, καθιστούν το νόμο κενό γράμμα. Το σχέδιο νόμου αφορά αποκλειστικά την πρώτη κατοικία. Δεν υπάρχει καμμία απολύτως πρόβλεψη για την προστασία της δεύτερης κατοικίας. Η απαγόρευση πλειστηριασμών για σχετικά μικρά χρέη, που υπήρχε μέχρι σήμερα, καταργείται. Μιλώ για τους αυτοαπασχολούμενους που ιδιαίτερα είναι θηλιά στο λαιμό τους. Θα βγουν στο σφυρί δεκάδες ακίνητα χρεοκοπημένων από την κρίση. Ήδη έχει ανοίξει ο δρόμος των κατασχέσεων λόγω χρεών προς τις εφορίες. Το παρόν σχέδιο στοχεύει στη χρηματοδότηση ακριβώς του τραπεζικού κεφαλαίου, αφού υποχρεώνετε όλους να καταβάλλουν δόσεις. Επίσης, στοχεύει στη συγκέντρωση της γης στα χέρια των ομίλων για να προχωρήσουν τα επενδυτικά τους σχέδια.
Η λαϊκή στέγη για μας είναι δικαίωμα και όχι πολυτέλεια ούτε εμπόρευμα. Για μας είναι καθαρό. Κανένα λαϊκό σπίτι δεν πρέπει να μείνει απροστάτευτο και να είναι στα νύχια των τραπεζών και της εφορίας. 
Το ΚΚΕ έχει καταθέσει ολοκληρωμένη πρόταση που ανακουφίζει τους εργαζόμενους και τη λαϊκή οικογένεια. Προβλέπει να χάσουν οι τράπεζες μέρος από τη μεγάλη ληστεία του λαού. Τι λέει το ΚΚΕ; Από την κάθε είδους οφειλή, από κάθε μορφής δάνειο από τα πιστωτικά ιδρύματα, να διαγράφεται το σύνολο των κάθε μορφής τόκων, κάθε ποσό από ανατοκισμό και κεφαλαιοποίηση κάθε μορφής για οικογένειες με ετήσιο οικογενειακό εισόδημα μέχρι 40.000 ευρώ και να προσαυξάνεται κατά 5.000 ευρώ για κάθε παιδί. 
Από τις οφειλές των λαϊκών νοικοκυριών, όπως αυτές διαμορφώνονται μετά την εφαρμογή των παραπάνω, να διαγράφεται ποσό που αντιστοιχεί στο 50% αυτών, εφόσον το ύψος των δανείων δεν ξεπερνά τις 200.000 ευρώ για στεγαστικά δάνεια, τις 30.000 ευρώ για καταναλωτικά δάνεια και τις 20.000 ευρώ για πιστωτικές κάρτες. Αναφερόμαστε, δηλαδή, στο σύνολο των δανειοληπτών των όποιων μορφών δανείων έχουν πάρει μέχρι σήμερα.
Οι οφειλές των λαϊκών οικογενειών προς τα πιστωτικά ιδρύματα, οι οποίες απομένουν με τις παραπάνω διαγραφές, να πάψουν να γεννούν τόκους για όσο διάστημα διαρκεί η οικονομική κρίση. 
(Στο σημείο αυτό κτυπάει προειδοποιητικά το κουδούνι λήξεως του χρόνου ομιλίας του κυρίου Βουλευτή)
Αναστέλλεται, επίσης, η πληρωμή, για όσο διάστημα διαρκεί η οικονομική κρίση, των οφειλών εφόσον αυτές αφορούν ανέργους. Οι οφειλές των επαγγελματοβιοτεχνών προς τα πιστωτικά ιδρύματα οι οποίες αφορούν την επαγγελματική τους δραστηριότητα, όπως αυτές διαμορφώνονται μετά την εφαρμογή όλων των παραπάνω διαγραφών, να μειώνονται σε ποσοστό 30% αν διατηρούν την επιχείρησή τους και κατά 50% εάν την έχουν κλείσει και είναι άνεργοι και για ύψος δανείου έως 300.000 ευρώ.
Καταθέτουμε βέβαια ολοκληρωμένα την πρότασή μας στα Πρακτικά για μία ακόμα φορά.
(Στο σημείο αυτό ο Βουλευτής κ. Χρήστος Κατσώτης καταθέτει για τα Πρακτικά το προαναφερθέν έγγραφο, το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
Αυτή η πρόταση, την οποία καταθέτουμε, απευθύνεται στην εργατική τάξη, τους αυτοαπασχολούμενους, τους φτωχούς αγρότες, τους κτηνοτρόφους και τους καλούμε να αγωνιστούν μαζί μας. Τους καλούμε να τη στηρίξουν γιατί αυτή διασφαλίζει τώρα την επιβίωσή τους. Αλλιώς πάνω από τη ζωή τους καθημερινά θα κρέμεται ο πέλεκυς των πλειστηριασμών που, όπως τεκμηρίωσε η εισηγήτρια του ΚΚΕ, οι ρυθμίσεις που προβλέπονται είναι χειρότερες από αυτές που ίσχυαν μέχρι σήμερα. 
Τους καλούμε να συμπορευθούν με το ΚΚΕ και να αγωνιστούν μαζί μας για το δρόμο ανάπτυξης που ωφελεί την πλειοψηφία του λαού μας, για τη λαϊκή εξουσία που με τα κοινωνικοποιημένα μέσα παραγωγής και όχι τα σπίτια θα σχεδιάζει κεντρικά, πανεθνικά την ικανοποίηση των αναγκών του λαού.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Τους καλούμε να στηρίξουν την προσπάθεια, ώστε από τα κάτω να υπάρξει ισχυρή συμμαχία του λαού, της εργατικής τάξης, των αυτοαπασχολουμένων, των αγροτών, που θα αγωνιστεί για όλα τα παραπάνω, αλλά και για τη μονομερή διαγραφή του χρέους, την αποδέσμευση από την Ευρωπαϊκή Ένωση. Οι θυσίες του δρόμου ανάπτυξης που προτείνει το ΚΚΕ είναι πολύ λιγότερες από τις ατέλειωτες θυσίες που του επιβάλλει η δικτατορία των μονοπωλίων. Η λαϊκή εξουσία, ο σοσιαλισμός είναι αυτός που θα απαλλάξει οριστικά τα λαϊκά στρώματα από τα βάσανα που σήμερα επιβάλλει αυτό το βάρβαρο σύστημα του καπιταλισμού. 
Καταψηφίζουμε βέβαια το σχέδιο νόμου.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Ευχαριστούμε τον κ. Κατσώτη.
Το λόγο έχει η Πρόεδρος της Κοινοβουλευτικής Ομάδας του Κομμουνιστικού Κόμματος Ελλάδας κ. Αλέκα Παπαρήγα, για οκτώ λεπτά.</ChairmanSpeech>
<Speech><Parlmember>ΑΘΑΝΑΣΙΟΣ ΠΑΦΙΛΗΣ</Parlmember>: Τόσο λίγο χρόνο, κύριε Πρόεδρε;</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Έτσι λέει ο Κανονισμός, κύριε Παφίλη. Έχει και δευτερολογίες, έχει και τριτολογίες. Θα έχει όσο χρόνο χρειαστεί, πιστεύω. 
Ορίστε, κυρία Παπαρήγα, έχετε το λόγο.</ChairmanSpeech>
<Speech><Parlmember>ΑΛΕΞΑΝΔΡΑ ΠΑΠΑΡΗΓΑ</Parlmember> (Πρόεδρος της Κοινοβουλευτικής Ομάδας του Κομμουνιστικού Κόμματος Ελλάδας): Ο σύντροφός μου, ο Χρήστος Κατσώτης, ανέπτυξε πολύ συγκεκριμένα ποια είναι η πρόταση του Κομμουνιστικού Κόμματος Ελλάδος για την απαγόρευση και όχι την αναστολή των πλειστηριασμών, βεβαίως για τη μεγάλη πλειοψηφία των λαϊκών οικογενειών, όχι για εκείνους που οφείλουν χωρίς να υπάρχει κανένας λόγος. 
Όπως καταλαβαίνετε, η διαφορά δεν είναι μικρή. Είναι πολύ μεγάλη η διαφορά και από την κυβερνητική πρόταση και από τις προτάσεις άλλων κομμάτων και από τη συγκροτημένη πρόταση του ΣΥΡΙΖΑ. 
Εμείς κατ’ αρχάς δεν δεχόμαστε να μιλάμε για «ένα χρόνο και μετά βλέπουμε». Δεύτερον, δεν δεχόμαστε να μιλάμε για ρυθμίσεις. Εμείς ζητάμε, όπως είδατε, και διαγραφή. Στο κάτω-κάτω, όταν εσείς ζητάτε κούρεμα του χρέους από τους δανειστές, δεν καταλαβαίνω γιατί δεν πρέπει να κουρευτεί το χρέος των λαϊκών οικογενειών που σε συνθήκες καπιταλιστικής ανάπτυξης και όχι κρίσης αναγκάστηκαν να προσφύγουν στο δανεισμό προκειμένου να αποκτήσουν στέγη, να την επισκευάσουν ή να συμπληρώσουν το πενιχρό εισόδημά τους. Δεν είχαν και άλλα αμυντικά μέσα, μέσα στις συνθήκες του συστήματος που ζούμε. Επομένως, η διαφορά μας είναι πολύ μεγάλη. 
Μάλιστα, με την ευκαιρία θα σας πω το εξής: Ο κ. Στουρνάρας επικαλέστηκε το Λένιν αναφορικά με τη δήμευση. Ο κ. Τσίπρας επικαλέστηκε το Λένιν για την αναδιανομή. Σε καμμία περίπτωση δεν θεωρούμε ότι για το Λένιν μπορεί να μιλάει μόνο το ΚΚΕ. Άλλωστε το ότι όλο και πιο συχνά στη Βουλή ακούγεται ο Λένιν και ο Μάρξ, αυτό κάτι λέει. 
Όμως, θα ήθελα να παρακαλέσω και προσωπικά τον κ. Στουρνάρα και τον κ. Τσίπρα για το εξής. Κοιτάξτε να δείτε, μην κακοποιείτε τη θεωρία του Λένιν. Με το Λένιν μπορεί να μην τα έχετε καλά ή να μην σας ταιριάζει ο Λένιν, να μη σας ταιριάζει ο σοσιαλισμός και ο κομμουνισμός. Μπορεί να θέλετε μόνο να τον τραγουδάτε που και που. Όμως, μην κακοποιείτε τη θεωρία του Λένιν. Βέβαια, εδώ που τα λέμε, οι οπαδοί του καπιταλισμού πολλές φορές κακοποιούν τις θεωρίες των θεωρητικών του ίδιου του δικού τους συστήματος. Ε, να έχουμε και εμείς απαίτηση να μην κακοποιούν το Λένιν, ίσως πάει πολύ! 
Εν πάση περιπτώσει, θα ήθελα να σταθώ σε ένα ζήτημα το οποίο για μας έχει πάρα πολύ μεγάλη σημασία, γιατί όταν εξετάζουμε ένα νομοσχέδιο, μία επιλογή της Κυβέρνησης, η βαθύτερη λογική μας είναι ότι ο λαός πρέπει να παλέψει για να πληρώσει όσο γίνεται λιγότερα από αυτά που του βάζουν να πληρώσει για την κρίση.
Όταν το σύνθημά μας είναι να μην πληρώσει ο λαός για την κρίση, να πληρώσουν τα μονοπώλια, βεβαίως είναι ένα σύνθημα. Όμως, είμαστε υποχρεωμένοι αυτό το σύνθημα να μην το λέμε μόνο στους δρόμους, αλλά να το υλοποιούμε και μέσα από τα νομοσχέδια που φέρνετε εσείς. 
Δεν έχει κανένα δικαίωμα αυτός που έχει προκαλέσει την κρίση. Με το «αυτός» δεν λέω ότι είναι μια κυβέρνηση. Η κρίση είναι σύμφυτη στο σύστημα.  Να πληρώσουν τα μονοπώλια. Δεν μπορεί να πληρώσει ο λαός για την κρίση. Βεβαίως, έχει πληρώσει πάρα πολλά. Και δεν υπάρχει διέξοδος από την κρίση στον καπιταλισμό που συνεχίζει ο καπιταλιστικός δρόμος ανάπτυξης και δεν πληρώνει ο λαός. Δεν πληρώνει μόνο ο λαός στην κρίση, πληρώνει και για τα κέρδη του καπιταλισμού, πληρώνει και για τις ζημιές του ακόμα περισσότερο. Επομένως, δεν μπορούμε να δεχθούμε ούτε ρυθμίσεις ούτε καλύτερες δόσεις. 
Με την ευκαιρία, μια οικογένεια που έχει 35.000 ευρώ το χρόνο και συντρέχουν σωρευτικά όλες οι δύσκολες προϋποθέσεις για να μπει στη διαδικασία ρύθμισης, θα πληρώνει το μήνα 458 ευρώ. Μια οικογένεια που έχει 30.000 ευρώ το χρόνο θα πληρώνει 375 ευρώ το μήνα. Σας ρωτάω, μια οικογένεια που έχει 35.000 ευρώ το χρόνο, που βεβαίως φαίνονται πάρα πολλά, γιατί πάρα πολλές οικογένειες έχουν 10.000 ευρώ και 5.000 ευρώ, μπορεί να πληρώνει 458 ευρώ το χρόνο; Εγώ σας λέω ότι δεν μπορεί. Ή μπορεί, αλλά δεν θα αγοράσει πετρέλαιο και από κάπου θα κόψει.
Κοιτάξτε να δείτε. Θα ετοιμάσετε, λέει, έναν οργανισμό, ένα κυβερνητικό όργανο, το οποίο δεν ξέρουμε ούτε η σύνθεσή του ποια θα είναι, αλλά εν πάση περιπτώσει -τι θα είναι;- θα είναι τα γνωστά θεσμικά όργανα που φτιάχνετε. Αυτός ο οργανισμός θα προσδιορίσει έννοιες κλειδιά, όπως είναι «συνεργάσιμος δανειολήπτης» και «οι εύλογες δαπάνες διαβίωσης». 
Εδώ αρχίζει το χάσμα που μας χωρίζει, γιατί μπορεί να συμπίπτουμε όλοι στο ότι ο λαός πλήρωσε και δεν ζει καλά και έκανε και έρανε κ.λπ. Τι θα πει «εύλογες δαπάνες διαβίωσης»; Είναι ίδιες οι εύλογες δαπάνες διαβίωσης για τους καπιταλιστές με τις εύλογες δαπάνες διαβίωσης της μεγάλης πλειοψηφίας της εργατικής τάξης, των μικρομεσαίων που  υποφέρουν, της φτωχής αγροτιάς; Τι εννοείτε; 
Κάποιος, δηλαδή, που δεν μπορεί να πληρώσει το δάνειο, τι θα του θεωρήσετε εύλογες δαπάνες διαβίωσης; Εδώ πια τα κριτήρια είναι καθαρά ταξικά. Αφήστε τα πολιτικά στη μέση. Πρώτα είναι τα ταξικά και επικαλύπτονται με πολιτικά επιχειρήματα. Δηλαδή τι θα του δικαιολογήσετε; Θα του δικαιολογήσετε το κόστος παιδείας, το κόστος υγείας, το κόστος επισκευών του σπιτιού, τη διατροφή, την ψυχαγωγία, τις διακοπές; Αυτή η κυβερνητική επιτροπή, με την κατεύθυνση βεβαίως του συστήματος συνολικότερα, θα βγάλει ότι οι εύλογες δαπάνες διαβίωσης θα είναι κριτήρια διαβίωσης που ίσχυαν πριν από πενήντα χρόνια. 
Θα σας πω ένα παράδειγμα που αυτήν τη στιγμή μου ήρθε στο μυαλό και δεν το είχα προετοιμάσει, επειδή έχει σχέση με την κατοικία. Από το 2002 ζω σε μία περιοχή της Νέας Μάκρης πάνω από τη θάλασσα, η οποία ξεκίνησε να πρωτοχτίζεται από τους γονείς μας που αγόρασαν οικόπεδα με δόσεις και έλεγαν ότι είναι «μια ανάσα από τη θάλασσα», αλλά ήταν δύο χιλιόμετρα από τη θάλασσα. Με σχέδιο χτίζεις πάνω σε μία βάση, όχι με θεμέλια. Βέβαια, στην πορεία, ιδιαίτερα μετά το σεισμό του 1999 που είχε επίκεντρο Πάρνηθα-Μενίδι κ.λπ., μεταφέρθηκαν πολλοί και τώρα υπάρχουν και βίλες και χαμόσπιτα και μεσαίου επιπέδου κ.λπ. Στην περιοχή τουλάχιστον που μένω εγώ υπάρχουν αρκετά από τα σπίτια που χτίστηκαν, όπως και το δικό μας, πριν σαράντα χρόνια. 
Θυμάμαι ότι τα καλοκαίρια του 2002, του 2003, του 2004, του 2005 γινόντουσαν διάφορα γλέντια για ονομαστικές εορτές, για γενέθλια, για γάμους κ.λπ. Τα ακούγαμε γιατί τα νταούλια και οι χοροί ήταν απ’ έξω. 
(Στο σημείο αυτό κτυπάει προειδοποιητικά το κουδούνι λήξεως του χρόνου ομιλίας της κυρίας Προέδρου) 
Κύριε Πρόεδρε, βλέπω την ώρα.
Τα τελευταία χρόνια δεν ακούγεται ούτε τραγούδι μέσα στα σπίτια. Αυτό δεν δείχνει φτώχεια; Βεβαίως οι άνθρωποι μπορεί να έχουν κάποια σπίτια και εγώ σας λέω ότι δεν είναι άνεργοι. Να πάρω από την γειτονιά μου που δεν έχει ανέργους και είχε και ανθρώπους οι οποίοι είχαν ας πούμε ένα σταθερό μισθό. Έχουμε τέσσερα και πέντε χρόνια που δεν ακούς τραγούδι ούτε το καλοκαίρι ούτε στις γιορτές ούτε το Πάσχα που χόρευαν έξω άμα είχε καλό καιρό. 
Αυτό είναι δείκτης φτωχοποίησης ή δεν είναι; Ή θα πείτε ότι εμείς που έχουμε δάνεια και δεν τα έχουμε αποπληρώσει είμαστε πλούσιοι γιατί μάλιστα μένουμε και εκτός Αθηνών; Δεν έχει σημασία αν είναι σπίτια σαράντα και πενήντα χρόνων και με τις παλαιές προδιαγραφές.
Δηλαδή, δεν έχουμε καμμία εμπιστοσύνη σε αυτό που λέμε εύλογες δαπάνες διαβίωσης. Οι δαπάνες διαβίωσης αυξάνονται αλματωδώς ως κόστος, αλλά κυρίως ως δικαίωμα ενός αντικειμενικού και φυσιολογικού εκσυγχρονισμού.
Μια οικογένεια με 35.000 ευρώ εισόδημα το χρόνο, σταθερό και εξασφαλισμένο, μπορεί να δίνει 458 ευρώ το μήνα, όταν έχει τόσους φόρους, τόσα χαράτσια και όταν έχει όλα αυτά που έχει; Συμβόλαιο με την δια βίου απασχόληση δεν το έχει. Δηλαδή στις εύλογες δαπάνες διαβίωσης πώς θα κρίνετε κάποιον που δουλεύει τρεις μήνες το χρόνο, που παίρνει 380 ευρώ ή 400 ευρώ το μήνα; Ποιες είναι οι εύλογες δαπάνες διαβίωσης με αυτό το ποσό;
Εγώ σας λέω ότι και μια οικογένεια που δεν έχει ανέργους, αλλά έχει ένα εισόδημα 20.000 ευρώ, 25.000 ευρώ, 30.000 ευρώ, δεν βγαίνει. Διότι το 2014 δεν μπορεί να μας μετράτε στις εύλογες δαπάνες διαβίωσης μόνο μισό πιάτο φαί και να πληρώνουμε τα γενικά έξοδα. Η ΔΕΗ δεν μπαίνει μέσα στα φορολογικά. Ο ΟΤΕ δεν μπαίνει μέσα στα φορολογικά. Μας φορολογείτε με βάση τα μικτά εισοδήματα που είχαμε πριν κοπούν παραδείγματος χάριν οι συντάξεις, γιατί αυτά είναι προσωρινά. 
Έτσι είναι, κύριε Βορίδη. Τι γράφουν στις φορολογικές μας δηλώσεις; Θα πάρω παράδειγμα τον εαυτό μου και το «πόθεν έσχες» μου. Όταν λέει λοιπά έσοδα, εννοώντας τη δικιά μου σύνταξη και τη σύνταξη χηρείας, βάζει το μικτό -που δεν το έπαιρνες ούτε όταν βγήκε γιατί είχες κρατήσεις- του μικτού και παίρνεις τα μισά τώρα. 
Είδα το «πόθεν έσχες» και είπα: Πότε τα παίρνω εγώ όλα αυτά ύστερα από τόσα χρόνια; Παίρνω το 50% και με φορολογείς με αυτό. Γιατί; Σας λέω καθαρά ότι εγώ δεν μπορώ να πληρώσω την εφορία. Δεν μπορεί να με φορολογείς με δύο συντάξεις που παίρνω τώρα το 50%. Και αυτό δεν αφορά εμένα. Φέρνω το παράδειγμα για να μη μου πείτε ότι λέω ψέματα. Δεν αναγνωρίζουμε εμείς οι ίδιοι τα πραγματικά έσοδά μας από τα «πόθεν έσχες» που δημοσιεύονται. 
Και θα μου πείτε τώρα ότι θα μου βάλετε εύλογες δαπάνες διαβίωσης; Δεν δέχομαι να μου καθορίσετε τις εύλογες δαπάνες διαβίωσης. Πρώτα-πρώτα, έχετε τεχνητά εισοδήματα που δεν είναι τα πραγματικά μας. Και αυτό ισχύει σε όλους τους συνταξιούχους, γιατί θεωρούνται προσωρινά μέτρα και τάχα θα μας επιστρέψουν. 
Αυτή είναι διαφορά μας και από όλα τα άλλα κόμματα που λένε «στον ένα χρόνο και να δούμε την προοπτική». Ποια προοπτική; Και ανάκαμψη να γίνει, δεν θα πάρουμε τίποτα πίσω απ’ αυτά που είχαμε.
Τέλος, δεν είναι μόνο τα οικονομικά κοψίματα από τις συντάξεις μας. Είναι οι αναδιαρθρώσεις, οι οποίες θεωρούνται ότι δεν έχουν οικονομικό κόστος. Οι αναδιαρθρώσεις στην υγεία έχουν τεράστιο οικονομικό κόστος. Μόνο που αυτές τις αναδιαρθρώσεις δεν τις βλέπεις με το μήνα αλλά θα τις δεις όταν αρρωστήσεις, όταν θα πας να αγοράσεις φάρμακα. Δεν θα το ζήσω εγώ, όταν θα πάω στο ΑΤΜ να πάρω τη σύνταξη αλλά θα το δω ύστερα από δύο μήνες, ύστερα από τρεις μήνες.
Επομένως, η αναδιανομή του εισοδήματος δεν μας λέει τίποτα, που δεν θα γίνει. Αλλά και αν γίνει κάτι παραπάνω, οι αναδιαρθρώσεις θα μας έχουν αφαιρέσει δέκα φορές κάτω.
Για να ολοκληρώσω, φέρατε και κάτι τροποποιήσεις στα θέματα υγείας. Θέλω να ξεκαθαρίσουμε κάτι. Ξέρετε, στους τίτλους και στα συνθήματα μπορεί να συμφωνήσουμε όλοι. Λέει «Γιατροί πλήρους και αποκλειστικής απασχόλησης στην πρωτοβάθμια φροντίδα υγείας»
Πρώτον, τι σημαίνει πρωτοβάθμια φροντίδα υγείας; Μπορεί να προβλέπεις δύο ειδικότητες και να χρειάζονται δεκαπέντε. Άρα, θα υπάρξουν γιατροί που δεν θα δουλέψουν εκεί. 
Δεύτερον, με άλλο εισοδηματικό καθεστώς από τους γιατρούς του συστήματος υγείας. Εμείς είμαστε υπέρ της αποκλειστικής απασχόλησης των γιατρών, να μην έχουν ιατρεία το απόγευμα αλλά να έχουν καλούς μισθούς, ωράριο δουλειάς και όχι να είσαι γιατρός που κάνεις ραντεβού στις δώδεκα η ώρα τη νύχτα για τον απογευματινό πελάτη σου -και άμα είσαι και ονομαστός γιατρός.
Και εν πάση περιπτώσει τι θα γίνει; Θα έχουν άλλο καθεστώς και άρα άλλο εισόδημα; Άρα, θα απολυθούν. Να έχετε, λέει, τα προσωπικά σας ιατρεία. Μα δεν είναι έτσι, γιατί αυτός ο οποίος θα έχει μόνο το προσωπικό του ιατρείο, μπορεί και να πεινάει. Το προσωπικό ιατρείο δεν σημαίνει για όλους και εισόδημα.
Δουλειά για όλους στο δημόσιο σύστημα υγείας και δωρεάν. Πώς να συμφωνήσουμε με αυτά; Κοιτάξτε να δείτε –και αναφέρομαι σε εσάς του ΣΥΡΙΖΑ- όταν είπαμε στον Υπουργό Υγείας ότι εμείς θέλουμε αυτό και μας χειροκρότησε, να αρχίσει από την αρχή την πρωτοβάθμια φροντίδα, δεν εννοούσαμε να μας βάλει κάτω από τα θεμέλια της γης. Εννοούσαμε ότι χτίζεις ένα σύστημα δημόσιο και σύγχρονο, όπου η πρωτοβάθμια υγεία καλύπτει όλες τις ειδικότητες. Για παράδειγμα, στα κέντρα υγείας δεν θα πας για να σου πάρουν την πίεση αλλά θα πας για να σε βοηθήσουν με τον απινιδωτή σε μια έκτακτη στιγμή και μετά θα σε στείλουν στο νοσοκομείο, όπου υπάρχει γυναικολόγος, παιδίατρος, φυσικοθεραπευτής, ψυχολόγος, τα πάντα. Δεν είναι ανάγκη να πηγαίνεις στο νοσοκομείο γι’ αυτά τα πράγματα. Και αν θέλετε, αυτό περιορίζει και τα έξοδα των νοσοκομείων, με αποτέλεσμα τα νοσοκομεία να συγκεντρώνονται σε αυτό που πρέπει να συγκεντρωθούν. Πώς να τα ψηφίσουμε αυτά; Είναι μαξιμαλιστικά αυτά που λέμε; 
Για να ολοκληρώσω, λοιπόν, εμείς μετράμε όχι το αν το σχέδιο νόμου που ήρθε είναι καλύτερο από αυτό που υπήρχε αλλά τις σύγχρονες ανάγκες των εργαζομένων. Και βεβαίως όχι σαν να ζούμε σε ένα ροζ όνειρο αλλά παίρνοντας υπόψιν τις πραγματικές δυνατότητες της χώρας. Η Ελλάδα δεν είναι ούτε Γερμανία ούτε καμμιά άλλη χώρα που μπορεί να έχει άλλες δυνατότητες. Πάντως, είναι πολύ πιο πλούσια από όσο φαίνεται, από όσο έχει γίνει. 
Εν πάση περιπτώσει, μετρώντας αυτά, τα απορρίπτουμε όχι γιατί γενικά μας αρέσει να απορρίπτουμε αλλά κυρίως γιατί δεν μπορούμε να κάνουμε πίσω από το σύνθημα –σύνθημα είναι αυτό και αν δεν γίνει πλειοψηφικό, δεν θα γίνει πράξη- «να μην πληρώσει την κρίση ο λαός και να την πληρώσουν αυτοί που πρέπει να την πληρώσουν. Και από αυτήν την άποψη και καλά να πάει η ελληνική οικονομία, ο λαός θα ζει πολύ χειρότερα. Και, δυστυχώς, δεν μπορούμε να λέμε κάθε πέρυσι και καλύτερα και τα παιδιά μας να είναι κάθε χρόνο και χειρότερα. Και αυτό έτσι θα είναι και στην περίπτωση της ανάκαμψης είτε είναι «Σαμαρική» είτε είναι «Τσιπρική» είτε οτιδήποτε άλλο, γιατί υπάρχει το καπιταλιστικό σύστημα και τα μονοπώλια. Δεν υπάρχουν απλώς κάποιοι Πρωθυπουργοί.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Ευχαριστούμε την κ. Παπαρήγα.</ChairmanSpeech>
<Speech><Parlmember>ΙΩΑΝΝΗΣ ΣΤΟΥΡΝΑΡΑΣ</Parlmember> (Υπουργός Οικονομικών): Κύριε Πρόεδρε, θα ήθελα το λόγο για να κάνω μια προσθήκη.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Ορίστε, κύριε Υπουργέ, έχετε το λόγο.</ChairmanSpeech>
<Speech><Parlmember>ΙΩΑΝΝΗΣ ΣΤΟΥΡΝΑΡΑΣ</Parlmember> (Υπουργός Οικονομικών): Κύριε Πρόεδρε, θα ήθελα να προτείνω μία νομοτεχνική βελτίωση, σχετικά με την παράγραφο 6 του άρθρου 7 του σχεδίου νόμου. Για να μην υπάρχει οποιαδήποτε παρεξήγηση, παραπέμπουμε κατευθείαν σε ό,τι έχει ψηφιστεί τον Ιούλιο και κάνουμε και ορισμένες βελτιώσεις στο άρθρο αυτό.
(Στο σημείο αυτό ο Υπουργός Οικονομικών κ. Ιωάννης Στουρνάρας καταθέτει για τα Πρακτικά τις προαναφερθείσες νομοτεχνικές βελτιώσεις, οι οποίες έχουν ως εξής:
(Να καταχωριστεί η σελ. 204)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Η νομοτεχνική βελτίωση του κυρίου Υπουργού να κατατεθεί και να διανεμηθεί στους κυρίους συναδέλφους.
Το λόγο έχει ο κ. Μουτσινάς για έξι λεπτά.</ChairmanSpeech>
<Speech><Parlmember>ΠΑΡΙΣΗΣ ΜΟΥΤΣΙΝΑΣ</Parlmember>: Ευχαριστώ, κύριε  Πρόεδρε.
Κύριοι συνάδελφοι, κύριοι Υπουργοί, το τελευταίο διάστημα, παρακολουθούμε εμβρόντητοι και εμείς και η κοινωνία έναν καταιγισμό νομοσχεδίων, τροπολογιών και πράξεων νομοθετικού περιεχομένου, που στοχεύουν στην καρδιά της κοινωνίας. Δεν πρόκειται για κυβερνητικά λάθη, όπως πολλοί εκ των Βουλευτών των κυβερνητικών εδράνων διατείνονται και προσπαθούν να τα διορθώσουν αλλά πρόκειται καθαρά, κύριοι Υπουργοί, για μια στρατηγική πολιτική στόχευση, που αποσκοπεί στον εκφοβισμό και την ήττα της ελληνικής κοινωνίας, γιατί θέλετε ένα λαό ηττημένο, φοβισμένο και ευάλωτο στις μελλούμενες εξελίξεις.
Επιχειρείτε με την πολιτική σας σωρευτικά μία βίαιη αναδιανομή πλούτου υπέρ των ελάχιστων οικογενειών, των τραπεζών και των πολυεθνικών ομίλων, οι οποίοι θα έχουν κυρίαρχο ρόλο στη μελλοντική εξέλιξη και ανάπτυξη με τον ενοχλητικό λαό στη γωνία. Αυτός είναι ο στόχος σας. Και αυτό είναι κάτι που πρέπει να καταλάβουν όλοι εδώ μέσα και να μην κοροϊδευόμαστε, επιτέλους! 
Πρώτη φορά η Κυβέρνηση είναι τόσο αναντίστοιχη με το λαϊκό αίσθημα και την κοινωνία, ακόμα και με τους κυβερνητικούς Βουλευτές. Πρώτη φορά! Δεν ξέρω αν το καταλάβατε σήμερα αλλά πήρατε ένα πιο έντονο μήνυμα από τις άλλες φορές. 
Πρώτη φορά το Κοινοβούλιο έχει τόσο περιθωριακό ρόλο, κύριοι Υπουργοί. Δεν ακούτε κανέναν. Έχετε ωτοασπίδες στο Κοινοβούλιο και ανοίγετε τα αυτιά σας μόνο στους δανειστές και τις τράπεζες. Σε κανέναν άλλον!
Σ’ αυτό το κλίμα ψηφίστηκε και ο ενιαίος φόρος ακίνητης περιουσίας, σ’ αυτό το κλίμα, έρχεται και άρον-άρον με τη διαδικασία του κατεπείγοντος -ενώ είχατε όλο το χρόνο, ένα εξάμηνο, για να το φέρετε και δεν το φέρνατε- το θέμα με τον ψευδεπίγραφο τίτλο: «Προστασία των δανειοληπτών από τους πλειστηριασμούς» αλλά με κρυμμένα πάρα πολλά άρθρα και τροπολογίες σε αυτό το νομοσχέδιο, ακόμα και του Υπουργείου Οικονομικών, που αφορούσε φορολογικές εκκρεμότητες και ρυθμίσεις που δεν πέρασαν από τον προηγούμενο νόμο -πριν από μία μέρα- και οι περισσότερες από τις οποίες αποσύρθηκαν μετά την πίεση που υπήρξε στην αρμόδια επιτροπή.
Σχετικά με το νομοσχέδιο, λοιπόν, θα ήθελα να πω ότι έρχεται σε μια κρίσιμη συγκυρία, όπου η πλειοψηφία της κοινωνίας, οι μισθωτοί, οι συνταξιούχοι, οι μικρομεσαίες επιχειρήσεις και η μεσαία τάξη που φτωχοποιείται –και αυτό είναι κάτι που ξέρετε πολύ καλά- βρίσκονται σε απόγνωση και με μηδενική φοροδοτική ικανότητα. Πού βάζετε τους νέους φόρους; Σε ποιο φορολογικό υποκείμενο; 
Με μια πρώτη ανάγνωση, ο πιο αφελής θα πει ότι υπάρχουν κάποιες θετικές διατάξεις, οι οποίες μπορούν να βελτιωθούν ακόμα περισσότερο με κάποιες διορθώσεις στο επίπεδο των προϋποθέσεων και των κριτηρίων, όπως στα όρια για την αξία της κατοικίας, της πρώτης κατοικίας, για την περιουσία, τα όρια εισοδήματος, καταθέσεων και δόσεων. Είναι, όμως, πραγματικά έτσι; Προστατεύονται αλήθεια οι ανήμποροι και οι φτωχοί, οι επαγγελματίες; Όχι. 
Θα σας αναφέρω μερικές διατάξεις, δεδομένου ότι υπάρχουν πάρα πολλές. Για την ένταξη στο πρόγραμμα, προϋπέθετε στην τρίτη σελίδα στο δεύτερο άρθρο δήλωση λεπτομερούς περιγραφής κίνησης λογαριασμών άνω των 1.000 ευρώ στο τελευταίο εικοσιτετράμηνο. Πόσοι οικογενειάρχες με δύο παιδιά σπουδαστές δεν θα έχουν τέτοιες κινήσεις λογαριασμών; Αλήθεια, θα αποκλειστούν; Δεν μας το λέτε.
Στο άρθρο 2, εξαιρούνται της αναστολής των πλειστηριασμών οι δανειολήπτες των ασφαλιστικών ταμείων, του ΟΕΚ, των ΟΤΑ κ.λπ.. Εκεί δεν είναι οι φτωχοί και οι άνεργοι; Κατά κύριο λόγο εκεί είναι οι φτωχοί και οι άνεργοι.
Στο άρθρο 7 που τροποποιεί το άρθρο 6 του ΚΕΔΕ, του Κώδικα Εισπράξεων Δημοσίων Εσόδων, προβλέπετε πια τα τεράστια πρόστιμα –και εδώ είναι το μεγάλο θέμα, η ακριβής στόχευση- και τους τόκους που αυξάνουν από 10%, 20% και 30% μετά τον δεύτερο μήνα, τον ένα χρόνο και το δεύτερο χρόνο. Ακριβώς αυτή είναι η πολιτική σας στόχευση, να βάλετε στο χέρι την περιουσία των φτωχών και των αδυνάμων και της μεσαίας τάξης και όχι της Εκάλης, την οποία επικαλέστηκε χθες ο κ. Χατζηδάκης και βγήκε από τα ρούχα του, με αποτέλεσμα να βγάλει και εμάς από τα ρούχα μας.
Οι επαγγελματίες, είναι υποχρεωμένοι να πληρώνουν ελάχιστη δόση επί της τελευταίας ενήμερης δόσεως των δανείων τους. Αλήθεια, αν έχει κλείσει ένας επιχειρηματίας, είναι δυνατόν να το κάνει αυτό; Άρα, θα βρεθεί εκτός ρυθμίσεως.
Καταλαβαίνετε τελικά, κύριε Υπουργέ, ότι όλα αυτά είναι σωρευτικά. Και σε όλα αυτά, θα πρέπει να συνυπολογίσουμε και το άρθρο 7 του χθεσινού νόμου, δηλαδή του ενιαίου φόρου ακίνητης περιουσίας, όπου ποινικοποιείται η φτώχεια και η οφειλή στο δημόσιο και εξαιρούνται από την ευεργετική διάταξη του νόμου οι φτωχοί που δεν μπορούν να πληρώσουν τις δόσεις. Ποιος φτωχός σήμερα που δεν μπορεί να πληρώσει τον ενιαίο φόρο ακίνητης περιουσίας και τον απαλλάσσουν, δεν θα έχει οφειλές στην εφορία; Αυτά είναι δεμένα πια. Γι’ αυτό τελικά αναρωτιέμαι μήπως νομοθετείτε εν κενώ.
Και θα σας πω κάτι, κύριοι Υπουργοί, γιατί αν κάνουμε μια αξιολόγηση, θα δούμε ότι τελικά με τους δύο προηγούμενους νόμους που είχαν και θετικές διατάξεις, το αποτέλεσμα είναι ελάχιστο.
Σχετικά μ’ αυτό, κύριε Σκορδά –επειδή παλιά στην επιτροπή είχαμε και μια κουβέντα- είχαμε πει ότι τελικά τα κόκκινα δάνεια θα οδηγηθούν άνω και του 50%. Αυτό θα γίνει σύντομα. Τότε, λοιπόν, θα έχουμε δύο επιλογές. Θα ακολουθήσετε, λοιπόν, την επιλογή να μπουν στα distress funds τα διεθνή «κοράκια» τα οποία θα κατασπαράξουν την κοινωνία ή θα κάνουμε ένα δημόσιο φορέα μαζί με τις τράπεζες; Μάλιστα, η Ένωση Τραπεζών διά του αντιπροσώπου της εκείνη την ημέρα συμφώνησε. Αυτό θα πρέπει να το δούμε. Θα πρέπει να μας δώσει όλα τα στοιχεία και να προχωρήσουμε σε μία διάταξη, με την οποία θα δημιουργηθεί ένας δημόσιος φορέας –αυτό μάλιστα είναι και πρόταση του ΣΥΡΙΖΑ αλλά και άλλων πολιτικών κομμάτων εδώ- που θα τα αναλάβει όλα αυτά, θα απαλλαγούν οι τράπεζες και θα τα εγγράψουν σε ζημίες και θα απαλλαγούν μια και καλή και θα έχουν ένα υγιές χαρτοφυλάκιο. Αυτά θα περάσουν σε αυτήν την εταιρεία και θα κουρευτούν και θα ωφεληθούν οι δανειολήπτες. Εδώ είναι το μεγάλο στοίχημα που πρέπει να κερδίσουμε, προκειμένου να έχουμε την κοινωνία όρθια και την κοινωνική συνοχή δυνατή.
Και θα ήθελα να πω κάτι απευθυνόμενος στον κ. Βορίδη, ο οποίος απουσιάζει τώρα από την Αίθουσα. Επαίρεται για την παραμονή της χώρας στο ευρώ και την Ευρωζώνη.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Κύριε  Πρόεδρε, τελειώνω σε μισό λεπτό.
Είναι πραγματικά απορίας άξιο, πώς είναι δυνατόν ο κ. Βορίδης -που είναι ένας ενήμερος και επαρκής, θα έλεγα, πολιτικός- να μην έχει ενημερωθεί για την έκθεση του Ευρωπαϊκού Κοινοβουλίου για την τρόικα και τον καταστροφικό της ρόλο στη χώρα μας και πώς είναι δυνατόν, να μην επικαλούμαστε πια τα νέα δεδομένα για να αλλάξουμε αυτήν την πολιτική.
Αντί να κάνουμε αυτό, μιλάμε για τη σωτηρία της χώρας -δεν το πιστεύει ούτε ο κ. Βορίδης- μιλάμε για την παραγωγική ανασυγκρότηση. Αλήθεια, ποια είναι η παραγωγική ανασυγκρότηση, κύριοι συνάδελφοι; Ποια είναι η παραγωγική ανασυγκρότηση, με τα 100.000.000 στον πρωτογενή τομέα μετά από δύο χρόνια; Έτσι θα γίνει η ανάπτυξη σε έναν τομέα; Υπερθεματίζουμε στα λόγια; Είμαστε εύκολοι στα λόγια και δύσκολοι στις πιστώσεις γι’ αυτόν τον τομέα; 
Θεωρώ τελικά, κύριε Υπουργέ, ότι πρέπει να βγούμε από το φαύλο κύκλο και το πηγάδι, από την παγίδα του χρέους, να κοιτάξουμε την κοινωνία, γιατί χτυπάνε οι καμπάνες της κοινωνίας και πρέπει να τις ακούσουμε. Δεν έχουμε άλλη επιλογή. Δεν έχουμε άλλο περιθώριο. Επανεκκίνηση της ανάπτυξης με όρους κοινωνικούς.
Σας ευχαριστώ πολύ.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Και εμείς ευχαριστούμε τον κ. Μουτσινά.
Το λόγο έχει ο κ. Μαρκόπουλος.
Ορίστε, κύριε συνάδελφε, έχετε το λόγο για έξι λεπτά με τη γνωστή ανοχή για όλους.</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΜΑΡΚΟΠΟΥΛΟΣ</Parlmember>: Κυρίες και κύριοι συνάδελφοι, θα ξεκινήσω από εκεί που τελείωσε ο συνάδελφος κ. Μουτσινάς, «ανάπτυξη με κοινωνικούς όρους». Αυτό δεν κάνουμε σήμερα; Σήμερα δεν προσπαθούμε να υπερασπιστούμε φτωχοποιημένες οικογένειες κυρίως στις μεσαίες και στις κατώτερες τάξεις; 
Παρακολούθησαν με πολύ μεγάλη προσοχή όλους τους συναδέλφους και της Αντιπολίτευσης και της Συμπολίτευσης και ιδιαίτερα τον Αρχηγό της Αξιωματικής Αντιπολίτευσης. Τα 4/5 της ομιλίας του κ. Τσίπρα, ήταν αφιερωμένα στο δεύτερο άρθρο περί αναστολής των πλειστηριασμών. Πριν από λίγο όμως, ανέβηκα στο Προεδρείο και ρώτησα τον Προεδρεύοντα, ποια είναι τα άρθρα για τα οποία ζήτησε η Αξιωματική Αντιπολίτευση να γίνει ονομαστική ψηφοφορία, συμβολισμός βαθύτατος κοινοβουλευτικός. 
Δεν το έχετε βάλει, κυρίες και κύριοι συνάδελφοι. Ξέρετε τι σημαίνει αυτό;  Κρυφτούλι παίζει ο ίδιος ο ΣΥΡΙΖΑ και ο ίδιος ο κ. Τσίπρας ως Αρχηγός της Αξιωματικής Αντιπολίτευσης. Κρυφτούλι από τον εαυτό σας παίζετε. Διότι 4/5 των ομιλιών όλων των συναδέλφων της Αξιωματικής Αντιπολίτευσης ήταν αυτό που σας βολεύει, γιατί δεν τολμήσατε να πάτε κόντρα στην κοινωνία στην ονομαστική ψηφοφορία. Γιατί δεν μπορείτε να αντιμετωπίσετε την πραγματικότητα την οποία φέρατε εδώ μέσα, ότι δηλαδή δεν μπορείτε να αντιπαρατεθείτε γι’ αυτό το άρθρο μέσα στη Βουλή, γιατί θα σας πάρουν χαμπάρι απ’ έξω. 
Ξέρετε ποιοι θα σας πάρουν χαμπάρι; Αυτοί που προστατεύονται. Ποιοι προστατεύονται; Προστατεύεται ο άνεργος; Προστατεύεται. Προστατεύεται η οικογένεια που έχει έναν εργαζόμενο; Προστατεύεται και με τα εισοδηματικά και με το σύνολο της περιουσίας. Μη μου πείτε ότι υπάρχουν οικογένειες με έναν εργαζόμενο που έχουν πάνω από 15.000 ευρώ στην τράπεζα. Δεν θα το πιστέψω. Δεν μπορώ να το πιστέψω. Προστατεύεται μια οικογένεια με δύο δημόσιους υπάλληλους; Και για τα εισοδηματικά της προστατεύεται και για όλα τα άλλα. Μη μου πείτε ότι υπάρχει οικογένεια με δύο δημοσίους υπαλλήλους που έχει καμμία τεράστια περιουσία. 
Αλλά ας πάρουμε και την περίπτωση, την ακραία, την εξαίρεση, ότι υπάρχει μια οικογένεια από όλες αυτές που περιέγραψα πριν -και άλλες μπορώ να περιγράψω- που δεν είναι μέσα στα κριτήρια. Μπορεί ή δεν μπορεί να πάει στο νόμο Κατσέλη; Καταργήσαμε το νόμο που εσείς δεν ψηφίσατε όταν ήρθε σε αυτήν τη Βουλή; Δεν τον καταργήσαμε. Έχει και αυτό το δικαίωμα. 
Άρα, το δεύτερο άρθρο των πλειστηριασμών αυτού του νομοσχεδίου, είναι μια προτεραία κατάσταση του νόμου Κατσέλη και στην πραγματικότητα είναι μια υποχρέωση του τραπεζικού συστήματος να πάει σε μια μορφή εξωδικαστικής συνεννόησης με τους δανειολήπτες.
Αλλά πάμε και στην ακόμα μεγαλύτερη εξαίρεση, που δεν εμπίπτει σε τίποτα από αυτά τα οποία λέω. Ισχύει ή δεν ισχύει ότι στην κυβερνητική επιτροπή για το ιδιωτικό χρέος, για πρώτη φορά είναι υποχρεωτικό εντός του 2014 και να επιβληθεί αυτό στη συνέχεια στην Τράπεζα της Ελλάδος που θα βγάλει τον κώδικα λειτουργίας των τραπεζών ο όρος, οι προϋποθέσεις και οι βασικές αρχές του συνεργάσιμου δανειολήπτη; Άρα πάμε και άλλο ένα σκαλοπάτι προστασίας της πρώτης κατοικίας. 
Να γιατί δεν βάλατε ονομαστική ψηφοφορία γι’ αυτό το οποίο ξιφουλκείτε σε αυτήν την Αίθουσα. Πολύ απλά, γιατί δεν τολμάτε να το αντιμετωπίσετε έξω στην κοινωνία. Γιατί το 2014, δεν θα χαθεί καμμία πρώτη κατοικία. Σας διαβεβαιώ γι’ αυτό. Και το ξέρετε. Και γι’ αυτό χαμογελάτε υπόπτως. Διότι παίζετε κρυφτό από το δικό σας τον εαυτό. Αυτή είναι και η μεγάλη διαφορά της Αξιωματικής Αντιπολίτευσης απ’ όλες τις άλλες δυνάμεις σε αυτήν την Αίθουσα. Ακόμα και για αυτούς που διαφωνούν μαζί με τους υπόλοιπους. Αυτές οι κραυγές είναι ψεύτικες και δεν τις πιστεύετε. 
Κυρίες και κύριοι συνάδελφοι, απέδειξα πριν με δύο-τρία παραδείγματα ότι αυτό που έρχεται είναι ικανοποιητικό σε μια φτωχοποιημένη κοινωνία -εγώ θα συμφωνήσω με την Πρόεδρο της Κοινοβουλευτικής Ομάδας του Κομμουνιστικού Κόμματος, την κ. Παπαρήγα. Είναι φτωχοποιημένη κοινωνία. Δεν υπάρχει κρίση χωρίς φτώχεια ούτε μπορούμε να μοιράσουμε τη φτώχεια εδώ αναμεταξύ μας. Επιχειρούμε όμως, να κάνουμε ό,τι πιο δίκαιο μπορούμε, ελπίζοντας και πιστεύοντας βαθιά ότι θα αλλάξει κατεύθυνση το 2014 και θα μπούμε σε μια πραγματική ανάπτυξη. 
Ένα από τα οχήματα της πραγματικής ανάπτυξης, είναι το πρώτο άρθρο αυτού του σχεδίου νόμου, είναι το Επενδυτικό Ταμείο. Πάμε στην ιστορία μερικές δεκαετίες πίσω. Το «Σχέδιο Μάρσαλ» για τη χώρα, που πολλές φορές το έχετε πει, τι ήταν; Ήταν ένα παρόμοιο Επενδυτικό Ταμείο, το οποίο το εισήγαγε ως πρόταση για το σύνολο της Ευρώπης και κατ’ εξοχήν για Ελλάδα και Τουρκία, ο Τζωρτζ Μάρσαλ, Υπουργός Εξωτερικών των Ηνωμένων Πολιτειών, για άλλους λόγους, γεωστρατηγικούς κατ’ αρχήν -δεν θέλω να τους βάλω στην κουβέντα, διότι εξέλιπαν αυτοί- σε σχέση με τη Ρωσία και την Αμερική και τις ζώνες επιρροής, πλην όμως, αυτό το «Σχέδιο Μάρσαλ» ήταν αυτό που έφερε επενδύσεις, διέλυσε τη φτώχεια στη χώρα και έφερε μια ανάπτυξη. 
(Στο σημείο αυτό κτυπάει προειδοποιητικά το κουδούνι λήξεως του χρόνου ομιλίας του κυρίου Βουλευτή)
Ποιος σας τα λέει αυτά, κυρίες και κύριοι συνάδελφοι του ΣΥΡΙΖΑ-ΕΚΜ; 
Το «LEVY ECONOMICS INSTITUTE» στη Νέα Υόρκη, το θυμάστε; Είναι αυτό που πήγε και επισκέφθηκε ο Αρχηγός σας, ο Πρόεδρος της Αξιωματικής Αντιπολίτευσης πριν πάει στο Όστιν του Τέξας. Αυτά τα δημοσίευσε το  «BLOOMBERG» πριν από ένα μήνα και είναι οι εισηγήσεις τις οποίες έχετε στα χέρια σας. Ούτε γι’ αυτό βέβαια, βάλατε ονομαστική ψηφοφορία, διότι δεν μπορείτε να αντιπαρατεθείτε με τον εαυτό σας. Να γιατί παίζετε κρυφτό. 
Και κυρίως, όσοι αντιπαρατίθενται σε αυτό το σχέδιο νόμου, παίζουν κρυφτό από τον εαυτό τους, γιατί στην πραγματικότητα υπάρχουν δύο ομάδες μέσα σε αυτήν την Αίθουσα. Υπάρχει μια ομάδα της «συμπολίτευσης του αστικού χώρου», έτσι όπως λέγεται -συμβατικοί οι όροι αυτοί- που θέλει τη μεσαία τάξη ακόμα και αν έχει φτωχοποιηθεί να συγκρατηθεί, να πιστέψει και να ανέβει. Και υπάρχει και μια άλλη ομάδα, αυτή που θέλει τη μεσαία τάξη προλεταριοποιημένη, για να την κουρσέψουν πολιτικά. Και εννοώ ένα σημαντικό κομμάτι της Αριστεράς, όχι όλο. 
Αυτή η δεύτερη ομάδα, που θέλει να κουρσέψει τη μεσαία τάξη και προσπαθεί να αστικοποιηθεί -αλλά παίζει κρυφτό από τον εαυτό της, γιατί δεν μπορεί να κρυφτεί, γιατί δεν το ξέρει το παιχνίδι αυτό- αυτό το κομμάτι της Αριστεράς που εκπροσωπείται κυρίως από το ΣΥΡΙΖΑ και ό,τι έχει φύγει σε επίπεδο στελεχών από το ΠΑΣΟΚ, είναι αυτές οι κοινωνικές ομάδες, οι οποίες λειτούργησαν όλα αυτά τα χρόνια χρησιμοποιώντας το κράτος ως λάφυρο και όχι το κράτος ως βάση εκκίνησης για μια ανάπτυξη. 
Άρα, βαδίζοντας σε ένα νέο πρωτόκολλο επενδυτικό, αναπτυξιακό, τώρα που πιάσαμε τους δύσκολους όρους, τώρα που φέραμε αναγκαστικά και μια φτωχοποίηση στην κοινωνία, την ώρα που πάμε να απαλλαγούμε από το μνημόνιο και να ακυρώσουμε το διχαστικό μήνυμα «μνημόνιο ή αντιμνημόνιο», το οποίο μέχρι τώρα έχει καταδυναστεύσει την Αίθουσα, την κοινωνία και δεν βοήθησε σε τίποτα την Ελλάδα, την ώρα αυτή, την ώρα που πάμε να προστατεύσουμε για το μεταιχμιακό  έτος, το μεταβατικό 2014, την πρώτη κατοικία, εσείς λεκτικά είστε απέναντι αλλά πρακτικά, δεν αντέχετε να αντιπαρατεθείτε. Άρα, παίζετε κρυφτό με τον εαυτό σας. 
Η Κυβέρνηση δεν παίζει κανένα κρυφτό. Η Κυβέρνηση κάνει το χρέος της, θα κριθεί από τα αποτελέσματα του χρόνου τέτοια εποχή, όταν θα μετρήσουμε τα σπίτια που θα έχουν βγει ή δεν θα έχουν βγει σε πλειστηριασμό και τότε θα κάνουμε λογαριασμό σε αυτήν την Αίθουσα. Και δεν θα είναι καθόλου καλός για αυτούς που αντιπαρατίθενται. 
Και θα ήθελα να πω και τελευταίο κομμάτι και το άρθρο 7.
Κύριε Υπουργέ, είδα τις αλλαγές, είναι προς τη θετική κατεύθυνση και πράγματι, για μια ακόμα φορά είστε συμβατός με τον κοινοβουλευτικό έλεγχο, ενώ δέχεστε να γίνει μια κουβέντα. 
Θέλω να σας πω δύο πράγματα. Ένα κομμάτι των ληξιπρόθεσμων οφειλών, είναι αυτές που είναι οι κρατικές εγγυοδοσίες που εξέπεσαν για δάνεια για τους πυρόπληκτους, για δάνεια για τους πτηνοτρόφους και για τους κτηνοτρόφους, ακόμα και για δάνεια τα οποία είναι στην κακιά ΑΤΕ, που την έχει ο εκκαθαριστής για το νόμο των πανωτοκίων, που το 2004 και μετά δεν εφάρμοσε δυστυχώς η ΑΤΕ. Αυτά όμως, όλα πάνε στην εφορία, γιατί είναι ληξιπρόθεσμες εγγυήσεις κρατικές του ελληνικού δημοσίου.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Ολοκληρώστε παρακαλώ.</ChairmanSpeech> 
<Speech><Parlmember>ΚΩΝΣΤΑΝΤΙΝΟΣ ΜΑΡΚΟΠΟΥΛΟΣ</Parlmember>: Παρακαλώ λίγο την ανοχή σας, κύριε Πρόεδρε και σας ευχαριστώ.
Αυτές εκτιμώ ότι θα πρέπει να εξαιρεθούν από το άρθρο 7. Γιατί; Διότι στην πραγματικότητα, είναι οι ληξιπρόθεσμες στις εφορίες που δεν ανήκουν στις εφορίες. 
Και θα ήθελα να κάνω και μια τελευταία πρόταση για τους πολυτέκνους. Ορθώς το Υπουργείο Ανάπτυξης έκανε αυτές τις απομοιώσεις. Περαιτέρω βοήθεια για τους πολύτεκνους, περαιτέρω μείωση των συντελεστών και για το μέχρι 20.000 και για τα περαιτέρω. Τα βήματα είναι καλά, είναι στη  σωστή κατεύθυνση. Με αυτόν τον τρόπο θα κάνουμε κοινωνική δικαιοσύνη σ’ αυτό το μεταβατικό έτος 2014. 
Σας ευχαριστώ πολύ. 
(Χειροκροτήματα από την πτέρυγα της Νέας Δημοκρατίας)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Ευχαριστούμε τον κ. Μαρκόπουλο. 
Τον λόγο έχει ο κ. Πετράκος, με τον οποίο ολοκληρώνουμε τον κατάλογο των αγορητών. 
Ορίστε, κύριε Πετράκο, έχετε τον λόγο για έξι λεπτά.</ChairmanSpeech> 
<Speech><Parlmember>ΑΘΑΝΑΣΙΟΣ ΠΕΤΡΑΚΟΣ</Parlmember>: Ευχαριστώ πολύ, κύριε Πρόεδρε. 
Δεν θα χάσω, βέβαια, τον χρόνο μου, απαντώντας στα όσα είπε ο κ. Μαρκόπουλος. Είναι γνωστή η ιστορία του καθενός. 
Κυρίες και κύριοι συνάδελφοι, το σημιτικό σκάνδαλο του Χρηματιστηρίου, μέσω του οποίου τα «πιράνχας» άρπαξαν 140.000.000.000 από τις τσέπες του εξαπατημένου ελληνικού λαού δεν θα είναι πλέον το μεγαλύτερο ριφιφί στην ιστορία του ελληνικού κράτους. Θα γίνει δεύτερο, μπροστά στα νέα σχέδια της συγκυβέρνησης και της τρόικας για ξεπούλημα της ακίνητης περιουσίας των μικρών και μεσαίων στρωμάτων του ελληνικού λαού στα ξένα funds. 
Κυρίες και κύριοι συνάδελφοι, είναι γνωστό ότι η αγορά των ακινήτων στη Νότια Ευρώπη και στην Ελλάδα, με την πτώση των αξιών που παρουσιάζει, έχει ανοίξει την όρεξη των διεθνών αρπακτικών. Τα funds, προσανατολίζονται στην αγορά φθηνών ενυπόθηκων κόκκινων δανείων από τράπεζες, στη συνέχεια να προχωρήσουν στις κατασχέσεις και να μετατρέψουν τους ιδιοκτήτες σε ενοικιαστές των ίδιων των σπιτιών τους. 
Αυτό, βέβαια, είναι το όραμα της συγκυβέρνησης. Το είπε ουσιαστικά ο ιδεολογικός εκπρόσωπος της Νέας Δημοκρατίας ο κ. Λαζαρίδης, πως το πρόβλημα είναι ότι δεν είναι όλοι ενοικιαστές. Θα ήθελα να είχαν, όμως, μόνο οι Βουλευτές του ΣΥΡΙΖΑ αυτήν την ανησυχία αλλά εκτός από τον ΣΥΡΙΖΑ, διαπιστώνουμε ότι την ίδια ανησυχία είχε  πριν από μερικούς μήνες και ο κ. Μιχελάκης, ο οποίος τον Μάρτιο είχε καταθέσει ερώτηση με θέμα «Οι Έλληνες δανειολήπτες, έρμαια στα νύχια αρπακτικών distress funds». 
Κυρίες και κύριοι συνάδελφοι, με την πολιτική και τους νόμους που ψηφίζει η Κυβέρνηση, απαλλοτριώνει αργά αλλά σταθερά τη μικρή και μεσαία ιδιοκτησία, με αποτέλεσμα να οδηγηθούν σε μαζικό ξεσπίτωμα χιλιάδες υπερχρεωμένα νοικοκυριά. 
Το νομοσχέδιο αυτό, ανοίγει κερκόπορτα για μαζικούς πλειστηριασμούς. Δεν το λέμε εμείς.  Το λέει η Ένωση Καταναλωτών, η ΕΚΠΟΙΖΩ, η οποία τονίζει χαρακτηριστικά: «Η προσωρινή ρύθμιση-κοροϊδία, που γίνεται με αυτό το νομοσχέδιο, αποτελεί στην ουσία πλήρη απελευθέρωση των πλειστηριασμών». Και συνεχίζει: «Καμμία επιστημονική μέθοδος δεν υπάρχει για τον προσδιορισμό του αριθμού των δανειοληπτών που θα ευεργετηθούν από τη δήθεν προστασία που θα παράσχει το παρόν νομοσχέδιο». 
Και πιο κάτω λέει: «Η διαφαινόμενη δήθεν προστασία της κύριας κατοικίας, δεν αποτελεί προετοιμασία για την πλήρη κατάργησή της. Η αναφορά της Κυβέρνησης», καταλήγει η ΕΚΠΟΙΖΩ, «στο 90% των οφειλετών θυμίζει τις πανηγυρικές διαπιστώσεις το καλοκαίρι του 2013, ότι ο νόμος για τη ρύθμιση των ενήμερων δανείων, θα χωρούσε πάνω από εκατό χιλιάδες δανειολήπτες και τελικά ευεργετήθηκαν μόνο χίλιοι». Αυτή είναι η αξιοπιστία σας, κυρίες και κύριοι της Κυβέρνησης. 
Το 2008, είναι γνωστό ότι λόγω των οικονομικών δυσκολιών νομοθετήθηκε η απαγόρευση των πλειστηριασμών για χρέος 200.000 χιλιάδες. Τώρα ουσιαστικά καταργείται αυτό, ό,τι και να λέτε. Όμως, οι οικονομικές δυσκολίες έχουν εκλείψει ή η οικονομική κατάσταση του ελληνικού λαού είναι χειρότερη; Προφανώς, είναι χειρότερη. Η ρύθμιση θα ισχύει για το 2014 και μόνο για την πρώτη κατοικία και μάλιστα υπό δρακόντειες και σωρευτικές προϋποθέσεις. Διαβάστε και το Επιστημονικό Συμβούλιο της Βουλής. Το έχετε, όμως, «γραμμένο», κυρίες και κύριοι της Κυβέρνησης.
Η δική μας ανάλυση είναι ότι εκατό χιλιάδες περίπου δεν θα καλυφθούν. Η υπερχρέωση των εργατικών νοικοκυριών αλλά και των μικρών επιχειρήσεων και της μικρομεσαίας αγροτιάς, δεν μπορεί να επιλυθεί με αυτά τα κυβερνητικά μέτρα, τα οποία μόνο ως εμπαιγμός και κοινωνική αναλγησία μπορούν να χαρακτηριστούν, εκτός εάν νομίζετε ότι τα λέμε μόνο εμείς. 
Τα λέει, όμως, και η ΓΣΕΒΕΕ, η οποία λέει ότι δεν υπάρχει καμμία πρόβλεψη για την προστασία της κύριας κατοικίας, για τις περιπτώσεις εκείνες που υπάρχουν ληξιπρόθεσμες οφειλές προς το δημόσιο και στα ασφαλιστικά ταμεία. Εάν, όμως, κάποιος έχει χάσει τη δουλειά του, έχει κλείσει το μαγαζί του και υπάρχει και η φοροκαταιγίδα που ψηφίσατε πριν από λίγο, θα χρωστάει στο δημόσιο και στα ασφαλιστικά. Άρα, θα χάσει το σπίτι του. Όσες δηλαδή κατοικίες γλιτώσουν από τις τράπεζες θα τις πάρει το δημόσιο. 
Η ρύθμιση δεν καλύπτει επιχειρηματικά και καταναλωτικά δάνεια –συνεχίζει η ΓΣΕΒΕΕ- και λοιπά δάνεια που αναγκάστηκαν να πάρουν οι επαγγελματίες και οι αγρότες. Δεν υπάρχει ρητή αναφορά ότι ο νόμος θα εφαρμόζεται για επιχειρηματικά και άλλα δάνεια ή χρέη, στα οποία έχει υπάρξει προσημείωση ακινήτου. Είναι πολλά αυτά. Τριακόσιες πενήντα χιλιάδες είπε ο εισηγητής μας. Γιατί δεν καλύπτετε, κυρίες και κύριοι της Κυβέρνησης, τους επαγγελματίες, τους βιοτέχνες, τους έμπορους και τους αγρότες; Είναι προνομιούχοι αυτοί; 
Επίσης, η ΓΣΕΒΕΕ ζητά από τους επαγγελματίες, αν έχουν λογαριασμό και μεγαλύτερο των 15.000 ευρώ, εφόσον αυτός προορίζεται αποκλειστικά για τρέχουσες  δαπάνες της επιχείρησης, δηλαδή μισθούς κ.λπ. του προσωπικού, να μπορούν να μπαίνουν στη ρύθμιση. Διότι εάν ισχύσει αυτό που υπάρχει τώρα, βγαίνουν όλοι εκτός ρυθμίσεων. Θα το δεχτείτε; Βέβαια, με το θέμα των 15.000 υπάρχει σοβαρό πρόβλημα και το τονίζει πάλι το Επιστημονικό Συμβούλιο της Βουλής. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Κυρίες και κύριοι της Κυβέρνησης, αν θέλατε να προστατέψετε προσωρινά την πρώτη κατοικία, θα έπρεπε να δεχθείτε την απλή τροπολογία που είχαμε καταθέσει. Προτείναμε την επέκταση της ισχύουσας νομοθεσίας για μια χρονιά ακόμη, με παράλληλη απαγόρευση της πώλησης των κόκκινων δανείων στα αρπακτικά funds. Αυτό σας το προτείναμε ως προσωρινή λύση, αφού δεν είχατε αποδεχθεί την ολοκληρωμένη πρόταση για τα υπερχρεωμένα νοικοκυριά που είχαμε καταθέσει πριν από καιρό και είχε φθάσει η κατάσταση στο παρά πέντε. 
(Στο σημείο αυτό την προεδρική Έδρα καταλαμβάνει η ΣΤ΄ Αντιπρόεδρος της Βουλής κ. ΜΑΡΙΑ ΚΟΛΛΙΑ – ΤΣΑΡΟΥΧΑ )
Ο ΣΥΡΙΖΑ είχε προτείνει και επιμένει ότι πρέπει να υπάρξει συνολική λύση, διότι η κατοικία είναι ένα κοινωνικό αγαθό, το οποίο πρέπει να απολαμβάνουν όλοι οι πολίτες. Αναγκαία, βέβαια, προϋπόθεση γι’ αυτό,  όπως τονίζουμε στο πρόγραμμά μας, είναι η κοινωνικοποίηση των τραπεζών, προκειμένου να διαδραματίσουν ένα νέο αναπτυξιακό ρόλο.  Είναι αναγκαίο –λέγαμε στην πρότασή μας και επιμένουμε- όσο ποτέ η ολική διαγραφή των χρεών εκείνων που είναι κάτω από τα όρια της φτώχειας. Οι άνεργοι, τα άτομα με αναπηρία, οι άρρωστοι και οι υπερήλικες. 
(Στο σημείο αυτό κτυπάει επανειλλημένα το κουδούνι λήξεως του χρόνου ομιλίας του κυρίου Βουλευτή)
Η μερική διαγραφή χρεών προς τις τράπεζες, ανάλογα με τη μείωση των εισοδημάτων που είχαν λόγω των μνημονιακών πολιτικών τα λαϊκά νοικοκυριά και οι μικρομεσαίοι επιχειρηματίες και αγρότες. 
Τρίτον, η περικοπή των δόσεων και των τοκοχρεολυσίων των δανείων κάθε πολίτη και κάθε νοικοκυριού,  ώστε να μην ξεπερνούν το 30% του πραγματικά διαθέσιμου μετά την αφαίρεση φόρων και εισφορών μηνιαίου εισοδήματος και απαλλαγή από το υπόλοιπο της δόσης με οριστική διαγραφή του υπολοίπου αυτού σε ετήσια βάση. 
Τέταρτον,  η δραστική μείωση των επιτοκίων, ειδικά στις  πιστωτικές κάρτες και στα καταναλωτικά δάνεια. 
Πέμπτον, το πάγωμα της διαδικασίας κατάσχεσης και αναγκαστικής εκτέλεσης και είσπραξης από τις τράπεζες, όταν προσφεύγει σε αυτές ο δανειολήπτης και ζητάει εναγωνίως ρύθμιση των δανείων. 
Έκτον, ριζική αλλαγή του «Τειρεσία». 
Έβδομον, θέσπιση αναγκαστικών κανόνων, ώστε οι τράπεζες αναγκαστικά να δέχονται αυτές τις ρυθμίσεις και όχι να επαφίεται στη καλή τους θέληση η λύση στο να πάει να βρει το δίκιο του ο δανειολήπτης στο δικαστήριο. 
Παράλληλα, το νομοσχέδιο περιλαμβάνει, όπως είπαν και πάρα  πολλοί συνάδελφοι, πρόστιμα σοκ και πανωτόκια που φθάνουν μέχρι το 30%  του οφειλομένου ποσού των μηνιαίων τόκων, ρυθμίσεις που ξεσήκωσαν θύελλα ακόμη και σε κυβερνητικούς Βουλευτές. 
Την ώρα, λοιπόν, που η Κυβέρνηση και η τρόικα βουλιάζουν την κοινωνία, ο ΣΥΡΙΖΑ είναι στην πρώτη γραμμή και θα είναι, για να μη χάσει κανείς το σπίτι του. Θα κάνουμε ό,τι πρέπει, ώστε οι προτάσεις μας να γίνουν υπόθεση του ίδιου του λαϊκού κινήματος και αύριο, με άλλους συσχετισμούς και με άλλα δεδομένα μέσα στη Βουλή και στην κοινωνία να γίνουν και νόμος του κράτους. 
Τέλος, αν στοιχειωδώς, κύριοι της Κυβέρνησης, σέβεστε την κοινοβουλευτική δημοκρατία, οφείλετε να αποσύρετε τα άρθρα 3, 4, 5 και 6 για το Επενδυτικό Ταμείο, διότι, πρώτον, με αυτές τις διαδικασίες express, δεν μπορεί να γίνει καμμία ουσιαστική συζήτηση και έχει αποδειχθεί αυτό. 
Δεύτερον, είναι πολύ σοβαρό θέμα. 
Τρίτον, είναι εντελώς ασαφές τι θέλετε να κάνετε. 
Τέταρτον είναι προκλητικό και απαράδεκτο, που το καταγγέλλω, είναι ότι έχει έδρα το Λουξεμβούργο ή άλλη χώρα. Εκτός αν θέλετε να κρύψετε ζητήματα που ενδιαφέρουν τον κ. Σόιμπλε  και σας τα έχει επιβάλει, καθ’ ό,τι είναι Πρόεδρος της KFW. Είναι γνωστή η αντίδραση του TEE και όσα έχουν γραφεί στον Τύπο, καθώς και η ανακοίνωση του Ελληνογερμανικού Επιμελητηρίου, η οποία είναι άκρως αποκαλυπτική ότι και η KFW θα χρηματοδοτεί γερμανικές επιχειρήσεις ή επιχειρήσεις  οι οποίες θα συμβληθούν με γερμανικές. 
Μην ευτελίζετε, λοιπόν, κυρίες και κύριοι της Κυβέρνησης, και άλλο τη δημοκρατία και τον κοινοβουλευτισμό!
Σας ευχαριστώ πολύ, κυρία Πρόεδρε, για την ανοχή σας. 
(Χειροκροτήματα από την πτέρυγα του ΣΥΡΙΖΑ - ΕΚΜ)</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια – Τσαρουχά</Parlmember>): Κυρίες και κύριοι συνάδελφοι, γίνεται γνωστό στο Σώμα ότι από τα άνω δυτικά θεωρεία παρακολουθούν τη συνεδρίασή μας, αφού προηγουμένως ξεναγήθηκαν στην έκθεση της αίθουσας «ΕΛΕΥΘΕΡΙΟΥ ΒΕΝΙΖΕΛΟΥ» και ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, είκοσι έξι φοιτητές και φοιτήτριες από το Ελληνικό Ανοικτό Πανεπιστήμιο. 
Η Βουλή τούς καλωσορίζει.
(Χειροκροτήματα από όλες τις πτέρυγες της Βουλής)
Ορίστε, κύριε Υπουργέ, έχετε τον λόγο.</ChairmanSpeech> 
<Speech><Parlmember>ΑΘΑΝΑΣΙΟΣ ΣΚΟΡΔΑΣ</Parlmember> (Υφυπουργός Ανάπτυξης  και Ανταγωνιστικότητας): Ευχαριστώ, κυρία Πρόεδρε. 
Αναφέρθηκε ο κ. Πετράκος στην πρόταση της ΕΚΠΟΙΖΩ και στον σχολιασμό που έκανε. Θέλετε, κύριε Πετράκο, να μας διαβάσετε την τελευταία  σελίδα της πρότασης της ΕΚΠΟΙΖΩ, για να μας πείτε τι προτείνει;
Κάνατε μία επιλεκτική ανάγνωση της εισαγωγής. Ακούστε, λοιπόν, τι προτείνει. Θα σας το πω εγώ, επειδή δεν το λέτε εσείς: Για εισόδημα μεγαλύτερο από 10.000 ευρώ σε οικογένεια με ένα άτομο, η ΕΚΠΟΙΖΩ προτείνει το 100% του υπερβάλλοντος εισοδήματος να είναι καταβολή για την τράπεζα. Το αποδέχεστε ως ΣΥΡΙΖΑ; Γιατί εδώ, κυρίες και κύριοι, και κανένα εξάμηνο, πολλοί…</Speech>
<Speech><Parlmember>ΑΘΑΝΑΣΙΟΣ ΠΕΤΡΑΚΟΣ</Parlmember>: Εμείς, κύριε Σκορδά, λέμε ότι αυτό έγινε και το ’33-’36.</Speech> 
<Speech><Parlmember>ΑΘΑΝΑΣΙΟΣ ΣΚΟΡΔΑΣ</Parlmember> (Υφυπουργός Ανάπτυξης και Ανταγωνιστικότητας): Αφήστε, κύριε Πετράκο. Εδώ είναι η πρόταση της ΕΚΠΟΙΖΩ. Καταθέστε τη στα Πρακτικά.</Speech>
<Speech><Parlmember>ΑΘΑΝΑΣΙΟΣ ΠΕΤΡΑΚΟΣ</Parlmember>: Τα ίδια έγιναν και τότε. Μετά την κρίση, έπαιρναν τα σπίτια του κόσμου.</Speech> 
<Speech><Parlmember>ΑΘΑΝΑΣΙΟΣ ΣΚΟΡΔΑΣ</Parlmember> (Υφυπουργός Ανάπτυξης και Ανταγωνιστικότητας): Καταθέστε τη στα Πρακτικά για να κριθείτε. 
Εδώ και ένα εξάμηνο περίπου, πολλοί κυρίες και κύριοι ετοιμάζονταν για το ρόλο της ζωής τους. Ώρες προετοιμασίας για δάκρυα και πόνο επί του Βήματος της Βουλής και του τηλεοπτικού πλατό. Είχε βρεθεί και ο τίτλος της ταινίας «Η δήμευση, η ληστεία» και είχαμε και σενάριο «Διεθνής συνωμοσία του καπιταλισμού για το πώς θα πάρει τη γκαρσονιέρα στο Κερατσίνι». Έλεος! Η παράσταση αυτή δεν σας δόθηκε ευκαιρία να παιχτεί.</Speech> 
<Speech><Parlmember>ΔΗΜΗΤΡΙΟΣ ΠΑΠΑΔΗΜΟΥΛΗΣ</Parlmember>: Παίξτε τη δική σας.</Speech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Είστε και καλοί ηθοποιοί.</Speech>
<Speech><Parlmember>ΑΘΑΝΑΣΙΟΣ ΣΚΟΡΔΑΣ</Parlmember> (Υφυπουργός Ανάπτυξης και Ανταγωνιστικότητας): Όμως, περίσσεψε πλεόνασμα υποκρισίας, διότι το συζητούμενο νομοσχέδιο δεν μπορέσατε να το κρίνετε, κυρίες και κύριοι της Αντιπολίτευσης, στην ουσία του ούτε σε ένα σημείο αρνητικά. Δεν είχατε κανένα επιχείρημα. Υπήρχε μόνο ένας γενικευμένος αφορισμός «Φέρτε τρεις γραμμές παράταση της ισχύουσας διάταξης». Ποια παράταση; Ποιας διάταξης; Την ψηφίσατε, κυρίες και κύριοι; 
Και πείτε μας, εν πάση περιπτώσει, πότε δεν είχατε δίκιο, πότε κάνατε λάθος. Όταν δεν ψηφίζατε το νόμο Κατσέλη ή σήμερα που τον υπερασπίζεστε; Διότι και τα δύο να είναι σωστά δεν γίνεται. Για να αξιολογηθεί από τους πολίτες και η ευθυκρισία σας, ειδικά όταν ζητάτε να ασκήσετε κυβερνητικό έργο. 
Κύριε Σταθάκη, ξέρετε πόσο σας εκτιμώ αλλά νομίζω ότι αδικείτε τον εαυτό σας. Είμαι βέβαιος ότι μπορείτε καλύτερα. Στην εισήγησή σας που έχω εδώ, δεν κάνετε καμμία παρατήρηση σε ό,τι αφορά την αναστολή των πλειστηριασμών ή το μόνιμο σχήμα. Έρχεστε στο μόνιμο σχήμα, λέτε «δεν μπορείτε να κάνετε ένα φορέα στον οποίο να είναι Υπουργοί, να είναι η Τράπεζα της Ελλάδος ή ο Συνήγορος του Καταναλωτή». 
Τι προτείνετε, λοιπόν; Διαβάζω επί λέξει από τα Πρακτικά: «Η πρότασή μας είναι ο φορέας ο οποίος θα αναλάβει όλο αυτό το σύνθετο σύστημα. Πρέπει να είναι ένας φορέας δημοσίου συμφέροντος που να διασφαλίζει την ικανότητά του να χειριστεί ένα τόσο σημαντικό θέμα. Ονομάστε το όπως θέλετε, σώστε το σπίτι μας, κάντε ό,τι θέλετε, βάλτε του τον πιο ωραίο τίτλο. Πρέπει να βρεθεί ένας αξιόπιστος τρόπος για να μεριμνήσει γι’ αυτά τα δύο στοιχεία». Αυτή είναι η πρότασή σας. 
Πείτε μου η πρόταση αυτή πώς θα υλοποιηθεί. Με ποιους; Ποιους προτείνετε εσείς; Γενικώς και αορίστως ένας δημόσιος φορέας. Μάλιστα, και λοιπόν; Από εκεί και μετά, έγινε μία σειρά από σχόλια τα οποία δείχνουν πολύ πλημμελή ανάγνωση του νομοσχεδίου. 
Αναφέρθηκε η ομιλήτρια του ΣΥΡΙΖΑ: «Προ κρίσης, πείτε μας ποια ήταν τα ποσοστά κόκκινων δανείων στην Ελλάδα, σε σχέση με την υπόλοιπη Ευρώπη;» Σας απαντώ λοιπόν. Το ποσοστό μη εξυπηρετούμενων δανείων προ κρίσης στην Ελλάδα ήταν τριπλάσιο από τον ευρωπαϊκό μέσο όρο. Ήταν πολύ χαμηλότερο από σήμερα. Βεβαίως. Ήταν περί τα 7% -υπάρχουν τα στοιχεία, μπορείτε να τα βρείτε- όταν ο ευρωπαϊκός μέσος όρος δεν ήταν πάνω από 2%.
Θέσατε, κύριε Σταθάκη, επανειλημμένως -και στην επιτροπή και σήμερα- το θέμα του να σας πούμε πώς είναι τα στοιχεία από την αξιοποίηση του ν. 4161. Επιτρέψτε μου να σας πω με πολύ σεβασμό ότι είναι πολύ δικανικό αυτό που κάνετε, διότι εκείνος ο νόμος αφορά ενήμερους δανειολήπτες. Υπάρχει μόνο μία αναφορά, αρχές ή μέσα Σεπτεμβρίου αν θυμάμαι καλά, πριν συμπληρωθεί καν δίμηνο λειτουργίας του νόμου από τον κ. Ζανιά σε περίπου χίλιους που αξιοποίησαν τη διάταξη με τον υποχρεωτικό της τρόπο, δεν μπορεί κανένας, όμως, να σας πει πώς αυτός ο νόμος έχει βοηθήσει όλους εκείνους που πήγαν για αυτοτελείς ρυθμίσεις με τις τράπεζες και αποτελούσε ο νόμος αυτός το θεσμικό πλαίσιο, τη βάση της συζήτησης και της διαπραγμάτευσης με τις τράπεζές τους. 
Εν πάση περιπτώσει, ο νόμος εδώ είναι. Όποιος έχει τη διάθεση να τον αξιοποιήσει μπορεί. Αλλά αυτό, τι σχέση έχει με τη συγκεκριμένη ομάδα δανειοληπτών που αντιμετωπίζει το συζητούμενο νομοσχέδιο και το οποίο αφορά, το είπαμε νομίζω και άλλη φορά, συγκεκριμένους δανειολήπτες; Είναι αυτοί για τους οποίους έχουν «κοκκινίσει» τα δάνεια τους εδώ και καιρό, έχουν εκδοθεί δικαστικές αποφάσεις και οι άνθρωποι ήταν με την απειλή του πλειστηριασμού.
Νομίζω ότι όλα αυτά είναι προφάσεις εν αμαρτίαις, γιατί η ουσία είναι ότι δεν μπορείτε να κάνετε κριτική σε αυτό το σημείο του νομοσχεδίου. Και απόδειξη είναι ότι την ονομαστική ψηφοφορία την ζητάτε για άλλα άρθρα. Δεν έχετε το πολιτικό θάρρος να ζητήσετε ονομαστική ψηφοφορία για το κατ’ εξοχήν θέμα του νομοσχεδίου που είναι οι πλειστηριασμοί.
Ευχαριστώ, κυρία Πρόεδρε.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστώ και εγώ, κύριε Σκορδά.
Το λόγο έχει ο Υπουργός Ανάπτυξης και Ανταγωνιστικότητας, κ. Κωνσταντίνος Χατζηδάκης.</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΧΑΤΖΗΔΑΚΗΣ</Parlmember> (Υπουργός Ανάπτυξης και Ανταγωνιστικότητας): Θα ήθελα απλώς να κάνω γνωστό στο Σώμα, ποιες βουλευτικές τροπολογίες προτιθέμεθα να κάνουμε δεκτές προκειμένου να τις δείτε και να κάνετε τα σχόλιά σας. Είναι τρεις οι βουλευτικές τροπολογίες που γίνονται δεκτές. Η πρώτη έχει γενικό αριθμό 1067 και ειδικό 15, με ημερομηνία 20-12-2013, περί παράτασης μετατροπής των καταστατικών των αγροτικών συνδικαλιστικών οργανώσεων, μια τροπολογία που υπογράφεται από δεκαέξι συναδέλφους. Η δεύτερη έχει γενικό αριθμό 1066 και ειδικό 14, πάλι με ημερομηνία 20-12-2013, περί παράτασης αναστολής ατομικών διώξεων των προέδρων και μελών των διοικητικών συμβουλίων των αγροτικών συνδικαλιστικών οργανώσεων και χορήγηση ασφαλιστικής και φορολογικής ενημερότητας.</Speech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Ε, όχι, κύριε Χατζηδάκη! Έλεος!</Speech>
<Speech><Parlmember>ΚΩΝΣΤΑΝΤΙΝΟΣ ΧΑΤΖΗΔΑΚΗΣ</Parlmember> (Υπουργός Ανάπτυξης και Ανταγωνιστικότητας): Και η τρίτη έχει γενικό αριθμό 1065 και ειδικό 13, με ημερομηνία 20-10-2013, περί εξόφλησης δαπανών, προμηθειών καυσίμων των Γενικών Επιτελείων του Υπουργείου Εθνικής Άμυνας.
Σας το λέμε από τώρα. Αν έχετε αντιρρήσεις, οι καθ’ ύλην αρμόδιοι Υπουργοί είναι στη διάθεσή σας για να τοποθετηθούν.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε, κύριε Υπουργέ.
Το λόγο έχει ο Υπουργός Οικονομικών κ. Ιωάννης Στουρνάρας.</ChairmanSpeech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Τις τροπολογίες πρέπει να τις έχετε εδώ, στα έντυπα.</Speech> 
<Speech><Parlmember>ΚΩΝΣΤΑΝΤΙΝΟΣ ΧΑΤΖΗΔΑΚΗΣ</Parlmember> (Υπουργός Ανάπτυξης και Ανταγωνιστικότητας): Θα το φροντίσουμε άλλη φορά.</Speech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Να το φροντίσετε!</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Σας παρακαλώ, κυρία Κωνσταντοπούλου!</ChairmanSpeech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Πάλι ασυλία, κυρία Πρόεδρε;</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ορίστε, κύριε Υπουργέ, έχετε το λόγο.</ChairmanSpeech> 
<Speech><Parlmember>ΙΩΑΝΝΗΣ ΣΤΟΥΡΝΑΡΑΣ</Parlmember> (Υπουργός Οικονομικών): Κυρία Πρόεδρε, κυρίες και κύριοι Βουλευτές, αδιαμφισβήτητα η δημοσιονομική, οικονομική και κατ’ επέκταση χρηματοοικονομική κρίση των τελευταίων χρόνων έπληξε συθέμελα την ελληνική οικονομία, μείωσε τα εισοδήματα των νοικοκυριών μας, αποσταθεροποίησε τα δημόσια οικονομικά και απείλησε τη χρηματοπιστωτική μας σταθερότητα. 
Η οικονομική αδυναμία, στην οποία περιήλθαν πολλά νοικοκυριά και επιχειρήσεις στη χώρα μας, οδήγησε, δυστυχώς, στη ραγδαία αύξηση των καθυστερούμενων οφειλών φυσικών προσώπων και επιχειρήσεων προς το δημόσιο, τα ασφαλιστικά ταμεία και προς τα πιστωτικά ιδρύματα, των οποίων βασικός μέτοχος έχει καταστεί το δημόσιο, δηλαδή το Ταμείο Χρηματοπιστωτικής Σταθερότητας. 
Η ελληνική πολιτεία, έσπευσε ωστόσο ως όφειλε να λειτουργήσει προστατευτικά για τα νοικοκυριά. Δόθηκε δυνατότητα στους οφειλέτες του δημοσίου να ρυθμίσουν με ευνοϊκούς όρους τις ληξιπρόθεσμες οφειλές τους, ενώ ανάλογες προβλέψεις υπήρξαν και για όσους έχουν οφειλές στα ασφαλιστικά ταμεία. Επίσης, προβλέφθηκε η απαγόρευση των πλειστηριασμών πρώτης κατοικίας για το έτος 2013. 
Ειδικότερα, όμως, για τις οφειλές προς τα πιστωτικά ιδρύματα, αυτό που απαιτείται πλέον είναι μια πιο στοχευμένη ορθολογική και κοινωνικά δίκαιη αντιμετώπιση του μη εξυπηρετούμενου ιδιωτικού χρέους. Γι’ αυτό με αυτήν τη νομοθετική πρωτοβουλία του Υπουργείου Ανάπτυξης προβλέπεται η σύσταση του Κυβερνητικού Συμβουλίου Διαχείρισης Κυβερνητικού Χρέους, δηλαδή ενός ανώτατου κυβερνητικού οργάνου σκοπός του οποίου θα είναι η προετοιμασία ενός μόνιμου μηχανισμού υποστήριξης και διαχείρισης ιδιωτικού χρέους.
Ωστόσο, πέρα από το μεσοπρόθεσμο σχεδιασμό η Κυβέρνηση, όπως είχε δεσμευτεί, θα συνεχίσει να προστατεύει την πρώτη κατοικία των Ελλήνων πολιτών που αντιμετωπίζουν σοβαρά προβλήματα εξυπηρέτησης χρέους. Έτσι, για το 2014 το νομοσχέδιο προβλέπει ένα πολύ πιο συνεκτικό πλαίσιο προστασίας των δανειοληπτών που βρίσκονται σε πραγματική αδυναμία εξυπηρέτησης του χρέους τους.
Όπως θα σας εξηγήσει ο κ. Χατζηδάκης, στην ουσία θα εξακολουθήσει να εφαρμόζεται το ισχυρότερο στην Ευρώπη πλαίσιο προστασίας των πιο αδύναμων οικονομικά στρωμάτων. Παράλληλα, όμως, εξασφαλίζεται ότι δεν θα συνεχίσει να υφίσταται καθεστώς προστασίας για όσους έχουν κατά τεκμήριο τη δυνατότητα να εξυπηρετούν το χρέος τους εις βάρος του υπόλοιπου κοινωνικού συνόλου, διότι αυτό αποτελεί βόμβα στα θεμέλια της οικονομίας και της κοινωνίας, αφού διαμορφώνει στρατηγικούς κακοπληρωτές.
Όλοι στην περίπτωση αυτή θα αρχίσουν να αναρωτιούνται, αν είναι πράγματι κορόιδα που καλούνται να καλύψουν αυτούς ακριβώς τους στρατηγικούς κακοπληρωτές. 
Αλλά επειδή αυτά είναι ζητήματα που θα τα καλύψει εκτενώς ο Υπουργός Ανάπτυξης, θα ήθελα να αναφερθώ όσο πιο γρήγορα γίνεται στις διατάξεις που εμπίπτουν αμιγώς στη δική μου αρμοδιότητα, του Υπουργείου Οικονομικών δηλαδή. Με τις προτεινόμενες διατάξεις που αφορούν τον Κώδικα Είσπραξης Δημοσίων Εσόδων, επιδιώκεται η προσαρμογή της νομοθεσίας περί εισπράξεως δημοσίων εσόδων στις διατάξεις του νέου Κώδικα Φορολογικής Διαδικασίας, ο οποίος τίθεται σε ισχύ την 1-1-2014. 
Ειδικότερα, σας είπα και το πρωί μερικά πράγματα. Πρώτον, απλοποιείται η διαδικασία της βεβαίωσης είσπραξης. Δεύτερον, δίνεται για πρώτη φορά στον οφειλέτη επί οικειοθελούς συμμορφώσεως, να επιλέγει ο ίδιος μεταξύ των περισσοτέρων χρεών του ποιο θα εξοφληθεί, ενώ μέχρι τώρα τη σειρά αυτή καθόριζε η φορολογική αρχή. Τρίτον, ρυθμίζονται ζητήματα σχετικά με την αποστολή και κοινοποίηση ατομικής ειδοποίησης προ αναγκαστικής εκτέλεσης, η οποία για πρώτη φορά προβλέπεται νομοθετικά ότι αποτελεί αναγκαία προϋπόθεση για τη λήψη μέτρων αναγκαστικής εκτέλεσης κατά της ακίνητης περιουσίας ενός οφειλέτη. Τέταρτον, προβλέπεται ότι τόσο οι οφειλές των στρατευμένων αλλά και οι οφειλές των ανηλίκων για όσο διάστημα αυτοί στερούνται της προβλεπόμενης από το νόμο εκπροσώπησης και επί ένα εξάμηνο μετά την απόκτηση αυτής, απαλλάσσονται από διοικητικές κυρώσεις. Πέμπτον, μεταβάλλεται το καθεστώς υπολογισμού των τόκων και των λοιπών διοικητικών κυρώσεων επί εκπροθέσμου καταβολής, καθώς και οι όροι και οι περιπτώσεις της απαλλαγής από τους τόκους. 
Ειδικά για το θέμα των προσαυξήσεων γύρω από το οποίο προκλήθηκε σύγχυση, θα ήθελα και πάλι να σας πω αυτό το οποίο είπα και νωρίτερα. Οι διατάξεις αυτές προέκυψαν ως ανάγκη εφαρμογής ενιαίων κανόνων και για τα λοιπά έσοδα του δημοσίου σε σχέση με την εισπρακτική διαδικασία. 
Οι διατάξεις του άρθρου 6 του ΚΕΔΕ, δεν είναι παρά επανάληψη της ρύθμισης των άρθρων 53 και 57 του Κώδικα Φορολογικής Διαδικασίας που ψηφίστηκε τον Ιούλιο και ξεκινά να εφαρμόζεται σε λίγες ημέρες και για να μην υπάρχει παρανόηση, με τη βελτίωση που έκανα, ακριβώς, παραπέμπω σ’ αυτές.
Ο Κώδικας Φορολογικής Διαδικασίας, αφορά την είσπραξη του συνόλου των φόρων που προβλέπονται από τις κείμενες φορολογικές διατάξεις και αποτελούν πάνω από το 80% των συνολικών εσόδων του κράτους. Συνεπώς, αυτό που καταθέτω σήμερα κάνει απλώς το αυτονόητο. Εναρμονίζει το καθεστώς της είσπραξης για το υπόλοιπο μικρό ποσοστό δημοσίων εσόδων με τις ήδη ψηφισμένες διατάξεις για τα φορολογικά έσοδα. 
Θα ήθελα να θυμίσω ξανά τι ίσχυε ως σήμερα. Σύμφωνα με το ποινολόγιο της φορολογικής νομοθεσίας, υπολογίζονταν πρόσθετοι φόροι σε ποσοστό 1%, 1,5%, 2%, 2,5%, 3% και 3,5% για κάθε μήνα καθυστέρησης ανάλογα με την παράβαση με μέγιστο ποσοστό 60% για την εκπρόθεσμη δήλωση και 120% για την ανακριβή δήλωση. Παράλληλα ισχύουν και διατάξεις του άρθρου 6 του ΚΕΔΕ πού όριζαν ότι επιβάλλεται προσαύξηση εκπρόθεσμης καταβολής με προσαύξηση 1% για κάθε μήνα καθυστέρησης και οροφή το 100%. 
Από 1-1-2014, με τις ψηφισμένες διατάξεις του Κώδικα Φορολογικών Διαδικασιών και με την προτεινόμενη τροποποίηση του ΚΕΔΕ, αντί όλων των ανώτατων ποσοστών 60%, 100% και 120% θα ισχύει το εξής: Πρώτον, αφού ένα χρέος καταστεί ληξιπρόθεσμο και δεν καταβληθεί μέσα σε δυο μήνες, τότε υπολογίζεται πρόστιμο 10% και μπορεί να φτάσει 30% μετά από την πάροδο δυο ετών. Δεύτερον, θέλω να προσθέσω ότι κανένα πρόστιμο δεν θα επιβληθεί εις βάρος εκείνου που έχει υπαχθεί σε καθεστώς ρύθμισης. Τρίτον, σε ό,τι αφορά το επιτόκιο που θα επιβάλλεται, ενημερώνω το Σώμα ότι θα ορίζεται με απόφαση του Υπουργού Οικονομικών -σήμερα το αλλάζω αυτό- αντί για το Γενικό Γραμματέα Δημοσίων Εσόδων. Στόχος είναι να εναρμονίσουμε κατά το δυνατόν το επιτόκιο με το οποίο το δημόσιο εξοφλεί τις απαιτήσεις του φορολογουμένου, ούτως ώστε να είναι το ίδιο με εκείνο που επιβάλλει στο φορολογούμενο. 
Συμπληρωματικά υπενθυμίζω ότι για πρώτη φορά θεσμοθετήσαμε τον Ιούλιο και θα ισχύσει από 1-1-2014 την υποχρέωση της φορολογικής διοίκησης να διενεργεί εντόκως μέσα σε ενενήντα μέρες στο φορολογούμενο την επιστροφή φόρου από την πρώτη ημέρα. Δηλαδή, οι υποχρεώσεις και τα δικαιώματα μεταξύ κράτους και πολίτη θα λειτουργούν αμφίδρομα. Αντίστοιχη διάταξη δεν υπήρξε ποτέ στη φορολογική μας νομοθεσία. 
Τέλος, σημειώνω ότι και πάλι για πρώτη φορά δεν θα προβλέπονται πρόσθετες κυρώσεις στις περιπτώσεις επιβολής αυτοτελών προστίμων. 
Ως προς τις υπόλοιπες προτεινόμενες διατάξεις του νομοσχεδίου, θα ήθελα να σας πω, πρώτον ότι διατηρείται ο μειωμένος συντελεστής 13% στην εστίαση μέχρι και 31-12-2014, δεδομένου ότι η πιλοτική εφαρμογή του συντελεστή αυτού από 1-8-2013 μέχρι σήμερα δεν οδήγησε σε σημαντική μείωση των εσόδων του δημοσίου.
Στο πεδίο αυτό, οφείλω να υπενθυμίσω και να αναγνωρίσω ότι κερδήθηκε ένα μεγάλο προσωπικό στοίχημα του ίδιου του Πρωθυπουργού. 
Όπως είπα και στη χθεσινή μου ομιλία, η Κυβέρνηση προχωρά σε σταδιακή ελάφρυνση φορολογικών βαρών. Ο ΦΠΑ στην εστίαση αλλά και ο ΕΝΦΙΑ σε σχέση με το ΕΕΤΑ και το ΕΕΤΗΔΕ, είναι χαρακτηριστικά παραδείγματα χαμηλότερων φόρων. Το ξέρω φυσικά ότι δεν είναι αρκετά και ανάλογα των θυσιών των Ελλήνων συμπολιτών μας αλλά είναι πραγματικά και όχι η ακοστολόγητη παροχολογία της Αντιπολίτευσης που ακούμε συνέχεια τους τελευταίους μήνες. Η Αντιπολίτευση, έχει υιοθετήσει άκριτα όλα τα αιτήματα –έχω μετρήσει ήδη πάνω από πενήντα- με ένα κόστος το οποίο πολύ πρόχειρα υπολόγισα γύρω στα 60 δισεκατομμύρια ευρώ. Υπάρχουν λεφτά, λοιπόν, κύριοι; 
Επίσης, με διατάξεις του νομοσχεδίου παρέχεται η δυνατότητα στο δημόσιο για την είσπραξη τελεσίδικα επιδικασασών απαιτήσεων ΠΑΕ, που δεν διαθέτουν κινητή ή ακίνητη περιουσία κατά τρίτων, ως πρόσθετη εξασφάλιση για την εξόφληση ισόποσων υποχρεώσεών τους προς το δημόσιο. Με αυτόν τον τρόπο, οι ΠΑΕ τελούν υπό ειδική και ταχεία εκκαθάριση και συνεπώς δεν διαθέτουν τον απαιτούμενο χρόνο που διαρκούν ποινικές και λοιπές νομικές διαδικασίες για να εισπράξουν τα οφειλόμενα σε αυτές αλλά και να επιτύχουν την ποινική τιμωρία των υπαιτίων οικονομικών εγκλημάτων εις βάρος τους. 
Δεύτερον, θα ήθελα να αναφερθώ στις διατάξεις για τα θέματα των αποκρατικοποιήσεων. Με αυτές, επιδιώκεται η βελτίωση και η επιτάχυνση τη διαδικασίας αξιοποίησης από το ΤΑΥΠΕΔ, των συμμετοχών της στη «ΛΑΡΚΟ» και στον ΟΔΙΕ. 
Ειδικά για τη «ΛΑΡΚΟ» θέλω να θυμίσω ότι η αναδιάρθρωση και η αποκρατικοποίηση της ήταν ένα από τα βασικά προαπαιτούμενα που έπρεπε να πραγματοποιηθεί έως τον Αύγουστο του 2013 για την εκταμίευση της δόσης του 1 δισεκατομμυρίου ευρώ, η οποία τελικά αποφασίστηκε και εκταμιεύθηκε από το πρόσφατο Eurogroup. 
Η Κυβέρνηση, μετά από πολύμηνες και επίπονες διαπραγματεύσεις, κατόρθωσε να έρθει σε συμφωνία με τους εταίρους της και να γίνει αποδεκτό ένα σχέδιο αποκρατικοποίησης για την εταιρεία και να κυρωθεί επίσης το πρόστιμο της κρατικής βοήθειας. Το σχέδιο αυτό διασφαλίζει τα συμφέροντα του ελληνικού δημοσίου και μεγιστοποιεί τα οφέλη από την αξιοποίηση του εργοστασίου, καθώς και των δημόσιων μεταλλείων της Λάρυμνας. 
Στο πλαίσιο αυτό, όπως έχει γίνει άλλωστε και σε άλλες περιπτώσεις αποκρατικοποιήσεων, λαμβάνονται μέτρα προστασίας της εταιρείας από τους πιστωτές της. Με αυτόν τον τρόπο, προστατεύονται πρωτίστως τα συμφέροντα του ελληνικού δημοσίου αλλά και των λοιπών μετόχων, καθώς θωρακίζεται η απρόσκοπτη συνέχιση των εργασιών της εταιρείας, διατηρείται η αξία των περιουσιακών της στοιχείων και εξασφαλίζεται η αποκόμιση μεγαλύτερου οφέλους από τη διαδικασία της αποκρατικοποίησης για το ελληνικό δημόσιο.
Στο πλαίσιο αυτό, κρίθηκε επίσης απαραίτητη και η προστασία των μελών του διοικητικού συμβουλίου για τις νόμιμες ενέργειες που θα κληθούν να κάνουν, κατά τη διαδικασία της αποκρατικοποίησης. Προφανώς αυτή η προστασία δεν καταλαμβάνει ενέργειες του παρελθόντος ούτε αναστέλλει οποιονδήποτε έλεγχο διενεργείται ή θα διενεργηθεί στο μέλλον. 
Όμως, με αφορμή τις αποκρατικοποιήσεις, τις οποίες φυσικά η Αντιπολίτευση –ειδικά η Αξιωματική Αντιπολίτευση- αντιμετωπίζει ως «κόκκινο πανί», θα ήθελα να δώσω και μια απάντηση στον κ. Τσίπρα, ο οποίος διερωτήθηκε για την ιδεολογία μου και τον τρόπο που την εφαρμόζω. Όχι ότι ενδιαφέρει το Σώμα ή τον ελληνικό λαό αλλά θα ήθελα να το αναφέρω αυτό και να γυρίσω ξανά μετά στον κ. Τσίπρα και να του πω ότι, πράγματι, η ιδεολογία μου έχει διαμορφωθεί από διανοητές, όπως είναι ο Αριστοτέλης, ο Πλάτωνας, ο Μαρξ και ο Λένιν –με το συμπάθιο, κυρία Παπαρήγα- ο Φρόιντ, ο Γκράμσι, ο Τζον Στιούαρτ Μιλ, ο Κέυνς, ο Φρίντμαν, ο Καλέτσκι και o Σουμπέτερ. Συνεχίζω να τους διαβάζω και προσπαθώ να συνθέσω τις ιδέες τους διότι τα οικονομικά δεν είναι δόγμα, είναι ρεαλισμός και ευελιξία και προσπαθώ να συνθέσω. 
Όμως, να ξέρετε και να το μεταφέρετε στον κ. Τσίπρα, πουθενά σε αυτά που διαβάζω, σε όλους αυτούς τους διανοητές, δεν βλέπω κάτι που να δικαιολογεί αυτά τα αντιφατικά που υποστηρίζει και λέει. Διότι ο κ. Τσίπρας είναι. Πράγματι. μία sui generis περίπτωση διανόησης, δηλαδή πιστεύει στη δημιουργία πλούτου από αέρα κοπανιστό. 
(Χειροκροτήματα από την πτέρυγα της Νέας Δημοκρατίας)
Διακηρύσσει την κοινωνική δικαιοσύνη αλλά σύμφωνα με τις προτάσεις του, ένας πολίτης με ακίνητη περιουσία 500.000 ευρώ -αντικειμενική αξία- και καταθέσεις 200.000 ευρώ, πρέπει να τύχει της ίδιας προστασίας με έναν άνεργο συμπολίτη μας που δεν μπορεί να εξυπηρετήσει το δάνειο για το δυαράκι που έχει πάρει στη Δραπετσώνα. 
Λέει, λοιπόν, ο κ. Τσίπρας ότι δεν θα βγάλει τη χώρα από το ευρώ, αλλά συγχρόνως γυρνάει και λέει στους πολίτες της Ευρώπης: «Κύριοι, εγώ τα δάνεια που μας έχετε χορηγήσει, δεν θα τα πληρώσω…» -με τον τσαμπουκά- «…γιατί είναι επαχθή.» Επίσης, λέει: «Θα ορίσω εγώ μονομερώς τους όρους με τους οποίους θα τα πληρώσω.» Δηλαδή, ο κ. Τσίπρας νομίζει ότι για πολύ καιρό ακόμα θα πατάει σε δύο βάρκες. Τον πληροφορώ ότι πολύ γρήγορα θα πέσει στη θάλασσα.  
Κυρίες και κύριοι Βουλευτές, αυτές τις μέρες, καλούμαστε να ολοκληρώσουμε το νομοθετικό έργο μιας δύσκολης χρονιάς. Βρισκόμαστε στην τελευταία και πιο δύσκολη στροφή. Κάποιοι σήκωσαν τα βάρη δύσκολων αποφάσεων. Κάποιοι, όμως, επαναπαύτηκαν στην πιο προνομιακή δουλειά που υπάρχει αυτή, τη στιγμή στην Ελλάδα, δηλαδή στην ανακύκλωση κινδυνολογίας, καταστροφολογίας, μεμψιμοιρίας, γκρίνιας. Από προτάσεις και λύσεις, μηδέν, απόλυτο μηδέν, μηδέν εις το πηλίκον! Τίποτα! Δύο χρόνια που είμαι εδώ, δεν έχω ακούσει απολύτως τίποτα ούτε μία δημιουργική πρόταση.
Έχω, ωστόσο, την απόλυτη πεποίθηση ότι το 2014, η Βουλή θα καταπιαστεί με λιγότερο επώδυνα θέματα και  περισσότερο με θέματα που έχουν να κάνουν με ελάφρυνση του χρέους, με την επαύριον της κρίσης, με το νέο αναπτυξιακό πρότυπο και με το μέλλον του τόπου.
Κύριοι, ευχαριστώ πολύ. 
(Χειροκροτήματα από τις πτέρυγες της Νέας Δημοκρατίας και του ΠΑΣΟΚ)</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Κυρίες και κύριοι συνάδελφοι, σας παρακαλώ να εγκρίνουμε την απόφαση της Διάσκεψης των Προέδρων της 19-12-2013, με θέμα: «Ρύθμιση θεμάτων, που αφορούν στην ακτοπλοϊκή μετακίνηση των Βουλευτών επαρχίας». 
Δηλαδή, αλλάζουν τα αεροπορικά τους εισιτήρια με ακτοπλοϊκά. Ήταν αίτημα προς τον Πρόεδρο της Βουλής και η Διάσκεψη έκανε δεκτή αυτή τη σκέψη. 
Εγκρίνει η Βουλή;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Μάλιστα, μάλιστα.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια – Τσαρουχά</Parlmember>): Συνεπώς, η απόφαση έγινε δεκτή κατά πλειοψηφία. 
Η ως άνω απόφαση θα κατατεθεί στα Πρακτικά της σημερινής συνεδρίασης. 
(Στο σημείο αυτό κατατίθεται για τα Πρακτικά η προαναφερθείσα απόφαση, η οποία έχει ως εξής:
(Να μπουν οι σελίδες 246-249)</ChairmanSpeech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Το λόγο έχει ο Αναπληρωτής Υπουργός Οικονομικών κ. Σταϊκούρας.</ChairmanSpeech>
<Speech><Parlmember>ΔΗΜΗΤΡΙΟΣ ΠΑΠΑΔΗΜΟΥΛΗΣ</Parlmember>: Θα ήθελα το λόγο, κυρία Πρόεδρε.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Κύριε Παπαδημούλη, θα τα πείτε μετά σας παρακαλώ. Ας τοποθετηθεί ο κ. Σταϊκούρας και μετά θα τοποθετηθείτε εσείς.</ChairmanSpeech>
<Speech><Parlmember>ΔΗΜΗΤΡΙΟΣ ΠΑΠΑΔΗΜΟΥΛΗΣ</Parlmember>: Δεν ζητώ το λόγο για να δευτερολογήσω, κυρία Πρόεδρε. Επί της διαδικασίας το λόγο. Ένα λεπτό χρειάζομαι.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Εντάξει, κύριε συνάδελφε. Μόλις τελειώσει ο κ. Σταϊκούρας. 
Έχετε το λόγο, κύριε Υπουργέ.</ChairmanSpeech> 
<Speech><Parlmember>ΧΡΗΣΤΟΣ ΣΤΑΪΚΟΥΡΑΣ</Parlmember> (Αναπληρωτής Υπουργός Οικονομικών): Κυρίες και κύριοι συνάδελφοι, η δική μου τοποθέτηση θα είναι συμπληρωματική προς αυτήν των συναδέλφων-μελών του Υπουργικού Συμβουλίου και θα εδράζεται σε δύο άξονες, σε δύο διατάξεις. Η μία διάταξη, είναι για τους κεντρικούς αυτοτελείς πόρους και η άλλη για το ΦΠΑ στην εστίαση. 
Ξεκινάω από την πρώτη. Με βάση το νόμο του 2010, του «Καλλικράτη», σε συγκεκριμένη παράγραφο, συγκεκριμένου άρθρου, του άρθρου 259, η απόδοση των κεντρικών αυτοτελών πόρων των δήμων, δηλαδή στους ΟΤΑ Α΄ βαθμού, από τον κρατικό προϋπολογισμό, γίνεται βάσει των προεκτιμώμενων εσόδων και η τελική εκκαθάριση, πραγματοποιείται με βάση τα απολογιστικά στοιχεία εσόδων του αντίστοιχου οικονομικού έτους. 
Με βάση αυτά τα στοιχεία, προϋπολογισθέντα και απολογιστικά, για την περίοδο 2009-2012, εξαιτίας του γεγονότος ότι τα έσοδα ήταν χαμηλότερα από αυτά που είχαν προϋπολογιστεί, αποδόθηκαν στους δήμους, στους ΟΤΑ Α΄ βαθμού, επιπλέον πόροι συνολικού ύψους 373,5 εκατομμυρίων ευρώ. 
Η Κυβέρνηση, έχοντας υπ’όψιν τα θετικά αποτελέσματα της εκτέλεσης του κρατικού προϋπολογισμού, με διάταξη στο σχέδιο νόμου που συζητάμε, προτείνει να μην τεθεί σε εφαρμογή η τελική εκκαθάριση των αποδοθέντων κεντρικών αυτοτελών πόρων με βάση τα απολογιστικά στοιχεία και ως τελικές κατ’ έτος αποδόσεις, να λογιστούν τα ποσά που αποδόθηκαν ως προκαταβολές βάσει των προεκτιμώμενων εσόδων. Άρα, να μην επιστρέψουν το ποσό που ήταν. 
Σημειώνεται, επίσης, ότι λόγω εκτιμώμενης συγκρατημένης απόδοσης των εσόδων που περιελήφθησαν στο μεσοπρόθεσμο της περιόδου 2013-2016, η κεντρικοί αυτοτελείς πόροι των ΟΤΑ Α΄ βαθμού είναι σημαντικά μειωμένοι. Για το λόγο αυτό, προβλέφθηκε από την ελληνική Κυβέρνηση -και είναι στους προϋπολογισμούς- ειδική επιχορήγηση προς τους ΟΤΑ Α΄ βαθμού, η οποία είναι 313 εκατομμύρια ευρώ το 2013 και 236 εκατομμύρια ευρώ το 2014, προκειμένου οι δήμοι να ανταποκριθούν στις υποχρεώσεις τους και να αποφευχθεί η συσσώρευση απλήρωτων υποχρεώσεων. 
Ως προς τη δεύτερη διάταξη, η χρηστή και λελογισμένη διαχείριση της τελευταίας περιόδου σε ένα ιδιαίτερα πιεστικό διεθνές περιβάλλον, έχει συμβάλει στην επίτευξη ή και στην υπέρβαση των δημοσιονομικών στόχων την τελευταία διετία κι έχει καταστήσει εφικτή την επίτευξη πρωτογενούς πλεονάσματος φέτος, η οποία με τη σειρά της, συμβάλλει καθοριστικά στην αύξηση και στη διεύρυνση στο βαθμό ελευθερίας για τον εμπλουτισμό του μείγματος οικονομικής πολιτικής με αναπτυξιακές πρωτοβουλίες αλλά και για την αποκλιμάκωση της φορολογικής επιβάρυνσης νοικοκυριών και επιχειρήσεων. Ήδη φέτος αυτό το πετύχαμε σε δύο περιπτώσεις, στο ενιαίο τέλος ακίνητης περιουσίας και το ΦΠΑ στην εστίαση. 
Κυρίες και κύριοι συνάδελφοι, η ελληνική Κυβέρνηση, από την πρώτη στιγμή είχε υποστηρίξει την ανάγκη μείωσης του συντελεστή ΦΠΑ στην εστίαση. Να υπενθυμίσω ότι η αύξηση από το 13% έως το 23%, είχε ενταχθεί στο μεσοπρόθεσμο πρόγραμμα της περιόδου 2012-2015 τον Ιούλιο του 2011, οπότε και υπολογιζόταν ότι θα απέφερε επιπλέον έσοδα ύψους ενός δισεκατομμυρίου ευρώ σε ετήσια βάση και μεταγενέστερα στον συμπληρωματικό προϋπολογισμό τον Φεβρουάριο του 2012, η συγκεκριμένη απόδοση περιορίστηκε περίπου στα 800 εκατομμύρια. Το μέτρο, όμως, αυτό απεδείχθη από την αρχή της υλοποίησής του τον Σεπτέμβριο 2011 μέχρι τον Ιούλιο 2013, οικονομικά αναποτελεσματικό. Έτσι, σε συμφωνία με τους εταίρους, η Κυβέρνηση προχώρησε τον Αύγουστο του 2013 πιλοτικά για πέντε μήνες στην μείωση του συντελεστή ΦΠΑ στην εστίαση στο 13%. 
Μετά τους πρώτους μήνες εφαρμογής του μέτρου, με βάση στοιχεία από τις υπηρεσίες του Υπουργείου Οικονομικών, της ΕΛΣΤΑΤ και του συνδέσμου των επιχειρήσεων του κλάδου, προκύπτουν τα εξής: 
Πρώτον, η απώλεια εσόδων είναι χαμηλότερη απ’ ό,τι αρχικά είχε εκτιμηθεί. Αρχικά η τρόικα προέβλεπε μείωση εσόδων ύψους 140 εκατομμυρίων ευρώ για το τελευταίο πεντάμηνο του έτους, έναντι περίπου 100 εκατομμυρίων ευρώ που ήταν οι εκτιμήσεις του Υπουργείου Οικονομικών για την ίδια περίοδο. Τα πραγματικά στοιχεία του πρώτου μήνα είσπραξης με βάση τις δηλώσεις του ΦΠΑ για τον Σεπτέμβρη του 2013 -στον οποίο περιλαμβάνονται τόσο οι μικρομεσαίες επιχειρήσεις που υποβάλλουν τριμηνιαίες περιοδικές δηλώσεις ΦΠΑ όσο και οι μεγάλες επιχειρήσεις του κλάδου που υποβάλλουν μηνιαίες δηλώσεις ΦΠΑ- δείχνουν ότι η εκτιμώμενη απώλεια εσόδων δεν θα ξεπεράσει το πεντάμηνο τα 45 εκατομμύρια ευρώ. Αντίστοιχα, η τρόικα σε ετήσια βάση προέβλεπε απώλεια εσόδων 240 έως 320 εκατομμύρια ευρώ, έναντι εκτιμήσεων του Υπουργείου Οικονομικών από 157 έως 209 εκατομμύρια ευρώ συμπεριλαμβανομένων και των ξενοδοχείων με εστιατόριο. Εάν συνυπολογιστούν και οι εισπράξεις του δεύτερου μήνα, στον οποίο όμως υπάρχουν στοιχεία μόνο για τις μεγάλες επιχειρήσεις που υπέβαλαν δηλώσεις ΦΠΑ και τον Οκτώβριο, τότε η απώλεια εσόδων, εκτιμάται ότι θα περιοριστεί όπως γράφει και η έκθεση του Γενικού Λογιστηρίου του Κράτους ετησίως από 44 έως 107 εκατομμύρια ευρώ. Οριστική, βέβαια, εικόνα θα υπάρξει τον Ιανουάριου του 2014, καθώς τότε θα υποβληθούν και οι δηλώσεις ΦΠΑ των μικρομεσαίων επιχειρήσεων β΄ κατηγορίας με τα στοιχεία του τελευταίου φετινού τριμήνου. 
Δεύτερον, αυτή η μικρή μείωση των εσόδων -μικρότερη από τις αρχικές εκτιμήσεις, προβλεπόμενη από το Υπουργείο Οικονομικών- αντισταθμίζεται πλήρως από την βελτίωση της ανταγωνιστικότητας της οικονομίας, την αύξηση του τζίρου, την ενίσχυση της βιωσιμότητας των επιχειρήσεων, που μεταφράζεται σε διατήρηση ή και δημιουργία νέων θέσεων εργασίας στον κλάδο. Σύμφωνα με τα στοιχεία του Συνδέσμου Επωνύμων Οργανωμένων Αλυσίδων Εστίασης, η αύξηση του ΦΠΑ στην εστίαση, οδήγησε σε τεσσεράμισι χιλιάδες λουκέτα και απώλεια τριάντα χιλιάδων θέσεων απασχόλησης από τον κλάδο. Αντίθετα, μετά τη μείωση του συντελεστή ΦΠΑ από τον Αύγουστο μέχρι και τον Οκτώβριο του έτους, διακόσιες πενήντα επιχειρήσεις του κλάδου έκλεισαν, αλλά τετρακόσιες καινούργιες άνοιξαν δημιουργώντας οκτακόσιες νέες θέσεις απασχόλησης. 
Κυρίες και κύριοι συνάδελφοι, η Κυβέρνηση θεωρεί ότι η μείωση του συντελεστή ΦΠΑ στην εστίαση πέτυχε. Για το λόγο αυτό, προχωρά στην παράταση του μέτρου του μειωμένου συντελεστή στην εστίαση για ένα ακόμη έτος. Δεν έχουμε συμφωνήσει με τους εταίρους στη δημοσιονομική αποτίμησή του. 
Θεωρούμε, όμως, ότι η ενσωμάτωση όλο και περισσότερων στοιχείων από την υλοποίηση του μέτρου μέχρι σήμερα, θα δικαιώσει τις εκτιμήσεις μας, όπως γίνεται μέχρι σήμερα και όχι μόνο για αυτό το μέτρο αλλά για τη συνολική δημοσιονομική προσαρμογή, επιτυγχάνοντας εφέτος σημαντικό βιώσιμο πρωτογενές πλεόνασμα υψηλότερο από τις αρχικές και μεταγενέστερες εκτιμήσεις εντός και εκτός της χώρας. 
Σας ευχαριστώ πολύ.
(Χειροκροτήματα από την πτέρυγα της Νέας Δημοκρατίας)</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε κι εμείς, κύριε Υπουργέ.
Κύριε Παπαδημούλη, έχετε εδώ απ’ ότι βλέπω τρία λεπτά ως τριτολογία.</ChairmanSpeech>
<Speech><Parlmember>ΔΗΜΗΤΡΙΟΣ ΠΑΠΑΔΗΜΟΥΛΗΣ</Parlmember>: Δεν ζητώ το χρόνο της δευτερολογίας  μου.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Τι ζητάτε;</ChairmanSpeech>
<Speech><Parlmember>ΔΗΜΗΤΡΙΟΣ ΠΑΠΑΔΗΜΟΥΛΗΣ</Parlmember>: Επί της διαδικασίας, θέλω να ζητήσω κάτι από την Κυβέρνηση.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ορίστε, κύριε Παπαδημούλη, έχετε το λόγο.</ChairmanSpeech>
<Speech><Parlmember>ΔΗΜΗΤΡΙΟΣ ΠΑΠΑΔΗΜΟΥΛΗΣ</Parlmember>: Κύριε Χατζηδάκη, μία ώρα πριν λήξει η συζήτηση και η ψήφιση του νομοσχεδίου, μας φέρνετε κάποιες βουλευτικές τροπολογίες οι οποίες αναφέρονται σε θέματα αρμοδιότητας του Υπουργείου Αγροτικής Ανάπτυξης με απόντα τον κ. Τσαυτάρη, χωρίς να υπάρχουν αυτές οι τροπολογίες εδώ για να μπορούμε να τις αξιολογήσουμε, χωρίς να μας έχουν μοιραστεί, παρ’ ό,τι το έχω ζητήσει από τότε που τις ανακοινώσατε.
Και επειδή με τέτοια διαδικασία πριν από μερικούς μήνες πέρασε εκείνη η σκανδαλώδης ασυλία για τους τραπεζίτες που έδωσαν τα περίφημα θαλασσοδάνεια, ζητώ -εκτός από την καταγγελία και τη διαμαρτυρία για τον τρόπο του νομοθετείν, που είναι απαράδεκτος για όλο το Κοινοβούλιο- να αποσυρθούν αυτές και να έρθουν σε ένα νομοσχέδιο, εφόσον η Κυβέρνηση τις θεωρεί σωστές αλλά κανείς από τους παρόντες Υπουργούς δεν ξέρει το θέμα, με παρόντα τον κ. Τσαυτάρη να μας εξηγήσει και εμείς να μπορούμε να αξιολογήσουμε.
Ψάξαμε με δική μας πρωτοβουλία και βρήκαμε τις δύο από τις τρείς. Μιλάνε για απαλλαγή, ασυλία, ουσιαστικά, από ενδεχόμενες ευθύνες, ποινικές και άλλες σε συνεταιριστές και για ταυτόχρονη παράταση της θητείας διοικητικών συμβουλίων συνεταιρισμών με απλή υπουργική απόφαση για ένα χρόνο από μία Κυβέρνηση, που όταν έρχονται τροπολογίες για την παύση διώξεων αγροτών που έχουν κινητοποιηθεί για τα προϊόντα τους και τις τιμές, είναι αρνητική. 
Εγώ λέω το εξής: Να μη νομοθετούμε πρόχειρα για οτιδήποτε, γιατί έχουμε μια αρνητική εμπειρία. 
Σας παρακαλώ να τις αποσύρετε, διότι είναι τρελό, είναι αδιανόητο, είναι προσβλητικό για όλους μας, να έχει πει «ναι» εκ μέρους της Κυβέρνησης ο κ. Τσαυτάρης ο οποίος είναι απών και κανείς από εσάς εκεί στα κυβερνητικά έδρανα, να μην είναι σε θέση να μας εξηγήσει γιατί τις αποδέχεται η Κυβέρνηση. Μη μας φέρνετε στη δύσκολη θέση να ανεβάσουμε τους τόνους.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε, κύριε Παπαδημούλη.
Το λόγο έχει ο Υπουργός Ανάπτυξης και Ανταγωνιστικότητας κ. Χατζηδάκης.</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΧΑΤΖΗΔΑΚΗΣ</Parlmember> (Υπουργός Ανάπτυξης και Ανταγωνιστικότητας): Κύριε Παπαδημούλη, ειλικρινά δεν ήξερα ότι είμαι υπεύθυνος για τη διαχείριση και την τακτοποίηση των εγγράφων μέσα στην Αίθουσα.</Speech> 
<Speech><Parlmember>ΜΙΧΑΗΛ ΚΑΣΣΗΣ</Parlmember>: Τις πήραμε από την αρχή αυτές.</Speech>
<Speech><Parlmember>ΚΩΝΣΤΑΝΤΙΝΟΣ ΧΑΤΖΗΔΑΚΗΣ</Parlmember> (Υπουργός Ανάπτυξης και Ανταγωνιστικότητας): Δεν μου είχε συμβεί άλλη φορά να τακτοποιώ τα έγγραφα στην Αίθουσα και να είμαι υπεύθυνος για τις φωτοτυπίες. Εάν αυτό ισχύει, άλλη φορά θα φροντίσω να ασχοληθώ και με τις φωτοτυπίες.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Πάντως, απ’ ό,τι με διαβεβαιώνει η Γραμματεία, ήταν από την αρχή.</ChairmanSpeech>
<Speech><Parlmember>ΔΗΜΗΤΡΙΟΣ ΠΑΠΑΔΗΜΟΥΛΗΣ</Parlmember>: Δεν υπάρχουν.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Τώρα, εάν υπήρχαν από τη μια μεριά και όχι από την άλλη, δεν θα τις μεταφέρουμε δεξιά και αριστερά. Εν πάση περιπτώσει, μοιράστηκαν.</ChairmanSpeech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Όχι, δεν υπήρχαν.</Speech>
<Speech><Parlmember>ΔΗΜΗΤΡΙΟΣ ΠΑΠΑΔΗΜΟΥΛΗΣ</Parlmember>: Όχι, δεν υπήρχαν. Όποιος το λέει, δεν λέει αλήθεια. Εάν το λέει ο κ. Θεοδωρόπουλος, δεν λέει αλήθεια. Αν το είπατε εσείς.</Speech>
<Speech><Parlmember>ΚΩΝΣΤΑΝΤΙΝΟΣ ΧΑΤΖΗΔΑΚΗΣ</Parlmember> (Υπουργός Ανάπτυξης και Ανταγωνιστικότητας): Πάντως, υπάρχει και ένα όριο ως προς το τι μπορεί να κατηγορείται μία Κυβέρνηση. Ε, όχι και ως προς τη διαχείριση των φωτοτυπιών! Αυτό είναι το πρώτο.
Δεύτερον, επί της ουσίας, όπως σας εξήγησα και κατ’ ιδίαν, ο καθ’ ύλην αρμόδιος Υπουργός, ο κ. Τσαυτάρης, έχει ήδη ειδοποιηθεί, θα έρθει και θα παρουσιάσει τη θέση του και ο καθένας θα αναλάβει προφανώς τις ευθύνες του μέσα στην Αίθουσα.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε, κύριε Υπουργέ.
Το λόγο έχει ο Κοινοβουλευτικός Εκπρόσωπος της Δημοκρατικής Αριστεράς.
Είναι για την πρωτομιλία σας ή για το θέμα;</ChairmanSpeech>
<Speech><Parlmember>ΝΙΚΟΛΑΟΣ ΤΣΟΥΚΑΛΗΣ</Parlmember>: Για αυτό το θέμα, για ένα λεπτό.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Έχετε το λόγο, κύριε Τσούκαλη. Σύντομα, όμως, σας παρακαλώ.</ChairmanSpeech>
<Speech><Parlmember>ΝΙΚΟΛΑΟΣ ΤΣΟΥΚΑΛΗΣ</Parlmember>: Παρ’ όλο που δεν έχω διαβάσει τις δύο τροπολογίες, φαντάζομαι ποιες είναι.</Speech> 
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Μία παράταση είναι.</Speech>
<Speech><Parlmember>ΝΙΚΟΛΑΟΣ ΤΣΟΥΚΑΛΗΣ</Parlmember>: Η μία, κύριε Βορίδη, είναι εκείνη που είχαμε συντάξει τότε για την αναστολή ποινικών διώξεων, η οποία λήγει στις 31 Δεκεμβρίου.</Speech>
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Αυτό ακριβώς είναι.</Speech>
<Speech><Parlmember>ΝΙΚΟΛΑΟΣ ΤΣΟΥΚΑΛΗΣ</Parlmember>: Θα μου επιτρέψετε να σας πω, όμως, ότι αυτή η διορία, της 31ης Δεκεμβρίου, είναι γνωστή τουλάχιστον εδώ κι ένα χρόνο. Και επειδή το Υπουργείο Αγροτικής Ανάπτυξης δεν μας έχει τιμήσει ούτε με ένα νομοσχέδιο από τότε που έχει αναλάβει ο κ. Τσαυτάρης, θα μου επιτρέψετε να σας πω ότι είναι παρωδία κοινοβουλευτικής διαδικασίας αυτό. 
Κυρία Πρόεδρε, σας παρακαλώ, μόνο και μόνο γι’ αυτό, να προσπαθήσετε να πείσετε τον κ. Τσαυτάρη να μην φέρει αυτές τις δύο τροπολογίες, για τη στοιχειώδη αξιοπιστία του Κοινοβουλίου, όχι για τίποτα άλλο.</Speech> 
<Speech><Parlmember>ΙΟΡΔΑΝΗΣ ΤΖΑΜΤΖΗΣ</Parlmember>: Θα πάνε φυλακή. Το καταλαβαίνετε;</Speech> 
<Speech><Parlmember>ΝΙΚΟΛΑΟΣ ΤΣΟΥΚΑΛΗΣ</Parlmember>: Θα το φέρετε το πρώτο δεκαήμερο.</Speech> 
<Speech><Parlmember>ΙΟΡΔΑΝΗΣ ΤΖΑΜΤΖΗΣ</Parlmember>: Στις 31 Δεκεμβρίου λήγει.</Speech>
<Speech><Parlmember>ΑΣΗΜΙΝΑ ΞΗΡΟΤΥΡΗ-ΑΙΚΑΤΕΡΙΝΑΡΗ</Parlmember>: Τώρα το κατάλαβε;</Speech>
<Speech><Parlmember>ΝΙΚΟΛΑΟΣ ΤΣΟΥΚΑΛΗΣ</Parlmember>: Δάνη, συγγνώμη, αλλά αυτό το πράγμα δεν μπορεί να γίνεται. Επειδή, δηλαδή, δεν λειτουργεί τίποτα στο Υπουργείο Αγροτικής Ανάπτυξης;</Speech>
<Speech><Parlmember>ΙΟΡΔΑΝΗΣ ΤΖΑΜΤΖΗΣ</Parlmember>: Κυρία Πρόεδρε, μπορώ να εξηγήσω κάτι;</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Όλοι αντιληφθήκαμε τι συμβαίνει.
Τι θέλετε, κύριε Τζαμτζή;</ChairmanSpeech>
<Speech><Parlmember>ΙΟΡΔΑΝΗΣ ΤΖΑΜΤΖΗΣ</Parlmember>: Κυρία Πρόεδρε, μόνο μία κουβέντα να πω.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Όχι, δεν θα έχετε την κουβέντα. Καταλάβαμε όλοι τι γίνεται.</ChairmanSpeech>
<Speech><Parlmember>ΙΟΡΔΑΝΗΣ ΤΖΑΜΤΖΗΣ</Parlmember>: Για μισό λεπτό, για να εξηγήσουμε, κυρία Πρόεδρε.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Όχι, κύριε Τζαμτζή. Ως τι θα μιλήσετε; Έχετε Κοινοβουλευτικό Εκπρόσωπο, είναι ο Υπουργός εδώ, θα έρθει και ο κ. Τσαυτάρης να εξηγήσει. Νομίζω ότι όλοι έχουμε κοινό νου και καταλάβαμε τι γίνεται.</ChairmanSpeech>
<Speech><Parlmember>ΠΑΡΙΣ ΚΟΥΚΟΥΛΟΠΟΥΛΟΣ</Parlmember>: Κυρία Πρόεδρε, ζητώ το λόγο για δέκα δευτερόλεπτα.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Όχι δέκα δευτερόλεπτα, κύριε Κουκουλόπουλε. Έχετε την ομιλία σας. Ας έρθει ο κ. Τσαυτάρης να μας εξηγήσει.</ChairmanSpeech>
<Speech><Parlmember>ΠΑΡΙΣ ΚΟΥΚΟΥΛΟΠΟΥΛΟΣ</Parlmember>: Εγώ συμφωνώ μαζί σας. Από την ώρα που θα έρθει εδώ ο κύριος Υπουργός…</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Να μην ξοδεύουμε το χρόνο, σας παρακαλώ.
Κύριε Κουκουλόπουλε, είναι η σειρά σας, αν θέλετε το λόγο ως Κοινοβουλευτικός Εκπρόσωπος για το νομοσχέδιο.</ChairmanSpeech>
<Speech><Parlmember>ΠΑΡΙΣ ΚΟΥΚΟΥΛΟΠΟΥΛΟΣ</Parlmember>: Επί του θέματος αυτού…</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Επί του θέματος αυτού, όχι.</ChairmanSpeech> 
<Speech><Parlmember>ΠΑΡΙΣ ΚΟΥΚΟΥΛΟΠΟΥΛΟΣ</Parlmember>: Θα έρθει ο κύριος Υπουργός.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Εγώ δεν το είπα, κύριε Κουκουλόπουλε;</ChairmanSpeech>
<Speech><Parlmember>ΠΑΡΙΣ ΚΟΥΚΟΥΛΟΠΟΥΛΟΣ</Parlmember>: Κυρία Πρόεδρε, είπα το εύλογο. Θα έρθει ο κύριος Υπουργός.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ορίστε, κύριε Κουκουλόπουλε, έχετε το λόγο.
(Θόρυβος από την πτέρυγα της ΔΗΜΑΡ)
Περιμένετε, παρακαλώ. Τώρα θα πάρουν το λόγο οι Κοινοβουλευτικοί Εκπρόσωποι.</ChairmanSpeech>
<Speech><Parlmember>ΝΙΚΟΛΑΟΣ ΤΣΟΥΚΑΛΗΣ</Parlmember>: Δέκα μέρες…
(Θόρυβος από την πτέρυγα της ΔΗΜΑΡ)</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Τι να σας πω, κύριε Τσούκαλη; Και το Προεδρείο και η Διάσκεψη των προέδρων επανειλημμένα κάνουν τις εισηγήσεις τους και προς την Κυβέρνηση και προς τον Γραμματέα της Κυβέρνησης και προς όλους. Ας είναι πιο συνεπείς στο νομοθετείν. Τι να κάνουμε;
Κύριε Κουκουλόπουλε, έχετε το λόγο για δώδεκα λεπτά.
(Θόρυβος στην Αίθουσα)
Κύριοι συνάδελφοι, παρακαλώ ηρεμήστε λίγο. Έρχονται Χριστούγεννα, αλλά το ξεχάσαμε.
(Θόρυβος στην Αίθουσα)
Παρακαλώ να ηρεμήσουμε όλοι. Το πνεύμα των Χριστουγέννων δεν μας άγγιξε.
Έχετε το λόγο, κύριε Κουκουλόπουλε.</ChairmanSpeech>
<Speech><Parlmember>ΠΑΡΙΣ ΚΟΥΚΟΥΛΟΠΟΥΛΟΣ</Parlmember>: Ευχαριστώ, κυρία Πρόεδρε.
(Θόρυβος στην Αίθουσα)
Η Κοινοβουλευτική μας Ομάδα φωνασκεί. Είναι ζωηρή σήμερα.
Κυρίες και κύριοι συνάδελφοι, όσοι ήμασταν παρόντες στην Αίθουσα στην αρχή της συνεδρίασης και ακούσαμε τον εισηγητή της Αξιωματικής Αντιπολίτευσης, δεν μπορούσαμε να καταλάβουμε τι συμβαίνει με τον Αρχηγό της Αξιωματικής Αντιπολίτευσης, αγαπητέ συνάδελφε, κύριε Σταθάκη. Δεν τον ενημερώσατε; Περίπου μας προτρέψατε να ψηφίσουμε το νομοσχέδιο για τους πλειστηριασμούς το πρωί στην εισήγησή σας. 
Χθες άκουσα τον κ. Παπαδημούλη στην επιτροπή να μιλάει για μία χαραμάδα, που μπορεί να μένει ανοικτή, που μπορεί να γίνει φεγγίτης -κάπως το είπε- και του χρόνου μπορεί να γίνει μπαλκονόπορτα. Άλλα ακούσαμε από τον κ. Τσίπρα στη συνέχεια. Δεν ενημερώνεστε μεταξύ σας;
Απόδειξη; Έχει ήδη ειπωθεί. Να την επαναλάβω ξανά και εγώ: Δεν υπάρχει αίτημα - πρόταση για ονομαστική ψηφοφορία επί των πλειστηριασμών. Υπάρχει αίτημα για άλλα άρθρα. Υπάρχει μία συμφωνία επί της ουσίας, δηλαδή τύποις και ουσία, από την πλευρά του ΣΥΡΙΖΑ και αδυνατούμε να κατανοήσουμε πραγματικά τι συμβαίνει. 
Εγώ, απλά θέλω να υπενθυμίσω ότι την καλύτερη απάντηση στους ισχυρισμούς του κ. Τσίπρα την έδωσε ο ίδιος ο εισηγητής του ΣΥΡΙΖΑ για το πλαίσιο των πλειστηριασμών και δεν χρειάζεται να κουραστούμε. Εγώ απλά, από τη μεριά μου θέλω να υπενθυμίσω ότι ήταν Τετάρτη 31 Ιουλίου όταν ο παριστάμενος Υπουργός Οικονομικών είχε βάλει το θέμα των «κουρασμένων». Εδώ από τη Βουλή, υπήρξαν αναφορές και από εμένα, εκ μέρους του ΠΑΣΟΚ, όπου θέσαμε το ζήτημα της πρώτης κατοικίας.
Πρωταγωνίστησαν τότε επί τριήμερο οι Βουλευτές της Συμπολίτευσης. Ανταποκρίθηκαν ο Πρωθυπουργός και ο Αντιπρόεδρος της Κυβέρνησης. Στη συνέχεια, ανέλαβε την πρωτοβουλία η πολιτική ηγεσία του Υπουργείου Ανάπτυξης και έφερε ένα πλαίσιο σήμερα, το οποίο έχει και άρωμα Ευρώπης και σφραγίδα κοινωνικής ευαισθησίας. Τι άλλο ακριβώς θέλουμε; 
Δεν θέλω να πω κάτι άλλο, παρά μόνο ότι δεν υπάρχει μονοπώλιο κοινωνικής ευαισθησίας ούτε σε αυτήν την Αίθουσα ούτε βέβαια στην κοινωνία. Οι δύο Kοινοβουλευτικές Oμάδες των κομμάτων που στηρίζουν την Κυβέρνηση πρωταγωνίστησαν μαζί με την Κυβέρνηση, για να διαμορφωθεί αυτό το πλαίσιο. 
Θέλω, όμως, να πω ότι οι προσδοκίες για καταστροφή διαψεύδονται η μία μετά την άλλη. Ούτε δήμευση γίνεται με το φόρο που ψηφίσαμε ονομαστικά πριν από λίγο, ούτε βέβαια τα ΕΑΣ καταρρέουν και κλείνουν ούτε βέβαια ο προϋπολογισμός μας γύρισε ανεπιστρεπτί από την τρόικα. Όλες οι εικασίες, όλες οι προφητείες η μία μετά την άλλη διαψεύδονται. Γιατί δεν επανέρχεστε στην πραγματικότητα για να συζητήσουμε. 
Εγώ θέλω να παρατηρήσω, ότι δυστυχώς, η σοβαρότητα με την οποία ο ΣΥΡΙΖΑ και ιδιαίτερα ο Aρχηγός του αντιμετωπίζει τα ζητήματα, είναι αντιστρόφως ανάλογη της σοβαρότητας που τα ίδια τα θέματα έχουν. Όσο πιο σοβαρό το θέμα, τόσο λιγότερη σοβαρότητα στην προσέγγιση. Γιατί άραγε; Αυτό δεν μένει χωρίς συνέπειες, δεν είναι ρητορική ή λογοτεχνική η παρατήρηση που κάνω. Έκπληκτος χθες αντίκρισα στην Αίθουσα σχεδόν όρθια την Κοινοβουλευτική Ομάδα του ΣΥΡΙΖΑ να χειροκροτά μία τοποθέτηση που έλεγε από το Βήμα της Βουλής ότι η πεμπτουσία του Ελληνισμού είναι η ιδιοκτησία που κουβαλoύσανε οι κοτζαμπάσηδες μετά την απελευθέρωση. Πραγματικά; Αυτή είναι η ιδεολογική και πολιτική σας αντίληψη; Να χειροκροτήσουμε και εμείς! Έχουν συνέπειες αυτά, κυρία Φωτίου.</Speech>
<Speech><Parlmember>ΘΕΑΝΩ ΦΩΤΙΟΥ</Parlmember>: Τι είναι αυτά που λέτε;</Speech>
<Speech><Parlmember>ΠΑΡΙΣ ΚΟΥΚΟΥΛΟΠΟΥΛΟΣ</Parlmember>: Ωραίους λόγους βγάζετε! Χθες χειροκροτούσατε όρθιοι κάποιον συνάδελφο, που έλεγε ότι η πεμπτουσία του Ελληνισμού είναι η ιδιοκτησία που είχαν οι κοτζαμπάσηδες την ημέρα της απελευθέρωσης στην Ελλάδα. Αυτό χειροκροτούσατε, όρθιοι κιόλας! Τόσο λαμπρά! Γι’ αυτό είστε αντιστρόφως ανάλογα σοβαροί με τη σοβαρότητα του θέματος, που κάθε φορά συζητάμε. 
Επειδή παρέλκει κάθε λόγος να μιλήσω για το θέμα των πλειστηριασμών, αφού φαίνεται να υπάρχει γενική αποδοχή, εγώ θέλω να μιλήσω για το αντίστροφο, αυτό που μέχρι τώρα ήταν το επιχείρημα ότι θα δώσουν τους δανειολήπτες βορά στις τράπεζες. 
Συνάδελφοι, τι ακριβώς είναι οι τράπεζες; Για να συνεννοηθούμε. Ακούσαμε πολλά ενδιαφέροντα πριν από τον κ. Σταθάκη, όμως «για την ταμπακιέρα» δεν ακούσαμε. Οι τράπεζες είναι δημόσιες σε ποσοστά άνω του 90%. Υπάρχει διαφωνία επ’ αυτού; Αυτήν τη στιγμή;</Speech> 
<Speech><Parlmember>ΘΕΑΝΩ ΦΩΤΙΟΥ</Parlmember>: Τι είναι αυτά που λέτε;</Speech>
<Speech><Parlmember>ΠΑΡΙΣ ΚΟΥΚΟΥΛΟΠΟΥΛΟΣ</Parlmember>: Εγώ τι λέω; Οι τράπεζες είναι δημόσιες σε ποσοστά άνω του 90%. Είναι κρίσιμος ο ρόλος τους, όχι μόνο για τη ρευστότητα που είναι το υπ’ αριθμόν πρόβλημα της πραγματικής οικονομίας, όχι μόνο για την προστασία των καταθέσεων -για να μη ζήσουν οι Έλληνες το plan Β στην Κύπρο κατά προτροπή και του ΣΥΡΙΖΑ και είδαμε οι Κύπριοι τι έπαθαν, αλλά είναι και για ένα άλλο λόγο ακόμα κρίσιμα όσα γίνονται στις τράπεζες. Θυμίζω ότι με το πρόγραμμα αυτό, που εσείς λέτε καταστροφή, η Ελλάδα προβλέπει να εισπράξει το κρατικό ταμείο 16 δισεκατομμύρια ευρώ περίπου πουλώντας τις συμμετοχές του σε τράπεζες. Είναι σίγουρο ότι θα μπορέσουν να φτάσουν αυτά τα λεφτά; Όχι βέβαια. Κανένας δεν μπορεί να εγγυηθεί ότι θα υπάρχουν οι επιστροφές 16 δισεκατομμυρίων από την πώληση των συμμετοχών του δημοσίου. Είναι μεγάλο στοίχημα της ελληνικής πολιτείας και της οικονομίας αυτά τα 16 δισεκατομμύρια και γιατί όχι και περισσότερα -αν πάνε καλά τα πράγματα- να μπορέσουμε να τα πιάσουμε.
Δεν υπάρχουν, λοιπόν, τράπεζες εναντίον δανειοληπτών. Άλλα είναι τα προβλήματα των τραπεζών. Να ολοκληρωθεί ομαλά η ανακεφαλαιοποίησή τους, να μπορέσουν –όπως είπα νωρίτερα- να υπάρξουν ανάσες ρευστότητας, να επιστρέψουν καταθέσεις όσο γίνεται περισσότερο και βέβαια να προχωρήσουν δυναμικά και επιθετικά στην αναδιάρθρωση των δανειακών τους χαρτοφυλακίων, γιατί υπάρχουν πάρα πολλά προβλήματα, όχι μόνο στους μικρομεσαίους δανειολήπτες, αλλά και σε μεγάλους δανειολήπτες και αυτό είναι λίγο έως πολύ γνωστό.
Αυτά είναι τα προβλήματα που υπάρχουν σήμερα σε ένα τραπεζικό σύστημα, που έχει σε γενικές γραμμές σταθεροποιηθεί, με μία μέθοδο που δεν πείραξε τις καταθέσεις και στην οποία -εδώ ερχόμαστε τώρα σε ενδιαφέροντα- η Αντιπολίτευση στο σύνολό της, και ιδιαίτερα βέβαια η Αξιωματική, σε όλο αυτό το εγχείρημα ήταν σταθερά απέναντι. 
Θέλω, λοιπόν, να θυμίσω ορισμένα πράγματα, γιατί έχουμε πολλούς νέους Βουλευτές του ΣΥΡΙΖΑ, που φοβάμαι ότι δεν είναι ενήμεροι στα βασικά και πιστεύω ότι υπάρχει σύγχυση. Διότι μόνο στην παρούσα Βουλή, από τις 17 Ιουνίου 2012 και μετά, μέχρι σήμερα, έχω ακούσει, τόσο από τον κ. Τσίπρα, όσο και από αρμόδιους εισηγητές του ΣΥΡΙΖΑ εντελώς αντιφατικές προσεγγίσεις για τα τραπεζικά. Τη μία έλεγαν να μπούμε μπροστά για την πρόταση Ντράγκι, την άλλη μας έλεγαν «όχι» στον αφελληνισμό των τραπεζών. Αυτά είναι αντιφατικά μεταξύ τους. Τη μια ακούγαμε καταγγελίες για το PSI, την άλλη ακούγαμε ότι καταστρέψαμε τις τράπεζες με το PSI. Έχουμε ακούσει πολύ αντιφατικά πράγματα.
Εγώ, λοιπόν, θέλω να σας πω με πολύ απλά λόγια τι έχουμε ψηφίσει εμείς οι Βουλευτές του ΠΑΣΟΚ, που μας καλεί ο Αρχηγός σας κάθε τρεις και λίγο να φύγουμε, να καταψηφίσουμε και όλα τα υπόλοιπα. Πρώτον, ψηφίσαμε την τελευταία ανακεφαλαιοποίηση στην Ευρώπη που γίνεται μέσω δανεισμού της χώρας και όχι με κούρεμα καταθέσεων. 
Δεύτερον, ψηφίσαμε εδώ τον Αύγουστο του 2011 να γίνει αυτή η ανακεφαλαιοποίηση με κοινές μετοχές, με τον ΣΥΡΙΖΑ βέβαια, να καταλαμβάνει τους δρόμους μαζί με τους αγανακτισμένους. Θα πω μετά τι σημαίνουν αυτά. 
Στη συνέχεια, προχωρήσαμε στην τροποποίηση, με την οποία, εφόσον η πλειοψηφία των σημερινών μετόχων των τραπεζών καταβάλει το 10% μπορεί να έχει την καθημερινή διοίκηση, το “everyday management”, το κράτος κρατάει την πλειοψηφία και εποπτεύει τις τράπεζες, για να πάμε σε αυτό που έλεγα νωρίτερα με τα 16 δισεκατομμύρια και άλλες λεπτομέρειες που δεν έχουν σημασία. 
Έγινε, βέβαια, και το κούρεμα των ομολόγων που είχαν στα χέρια τους οι τράπεζες, όπως και των ασφαλιστικών ταμείων, από τα οποία όσα μας άκουσαν και έκαναν ανταλλαγή έχουν καλύτερο χαρτοφυλάκιο σήμερα. Δεν ισχύουν τίποτα από όλα αυτά που λέτε. Τίποτα. Προφανώς, κάτι ανάλογο έκαναν και οι τράπεζες. Έτσι, λοιπόν, σήμερα είμαστε εκεί που προείπα με το τραπεζικό σύστημα. 
Το ζήτημα, βέβαια, της ισόρροπης και σύγχρονης λύσης, που φέρνει σήμερα το Υπουργείο Ανάπτυξης, το οποίο προστατεύει και τον δανειολήπτη και κρατάει όρθια την έννοια της τραπεζικής και ειδικότερα της στεγαστικής πίστης, είναι ένα ακόμα βήμα στο να μπορέσουμε να έχουμε ένα τραπεζικό σύστημα, πάνω στο οποίο θα μπορούμε να βασίσουμε μια σοβαρή αναπτυξιακή πορεία αύριο.
Εγώ θέλω εδώ να κάνω μία μικρή παρένθεση για να κάνω την αποκατάσταση μιας μεγάλης παρεξήγησης, την οποία θέλω να ακούσουν ιδιαίτερα αυτοί που δηλώνουν ότι θα είναι αύριο κυβερνητικοί εταίροι, οι Βουλευτές του ΣΥΡΙΖΑ και των Ανεξάρτητων Ελλήνων. Διότι καλά είναι τα λόγια, αλλά οι πράξεις κι η πραγματικότητα είναι ακόμα καλύτερη. Πιστεύω ότι όλοι συμφωνούμε σε αυτό. 
Έχετε υιοθετήσει εδώ και καιρό, στα χρόνια του μνημονίου, μία ρητορική με την οποία στρέφεστε συλλήβδην κατά των κομμάτων που κυβέρνησαν τη χώρα, ειδικότερα βέβαια κατά του ΠΑΣΟΚ, γιατί επιχειρείτε μία ταύτιση, που εν πολλοίς υπήρχε τα προηγούμενα χρόνια, με αυτό που ονομάζουμε κοινωνικοοικονομικό σύστημα της χώρας. 
Ε, λοιπόν, φίλες και φίλοι Βουλευτές του ΣΥΡΙΖΑ και των Ανεξάρτητων Ελλήνων, ποιοι συνθέτουν και συναποτελούν το σύστημα της χώρας για να το μάθουμε κι εμείς που δεν ξέρουμε; Πρώτον, είναι κάποιοι άλλοι από τους μεγαλομετόχους των τραπεζών; Δεύτερον, είναι κάποιοι άλλοι από αυτούς που τα ονόματά τους συναντάμε στις πενήντα πέντε χιλιάδες εμβασματούχους που έβγαλαν τα ευρουλάκια τους, τα έτη 2009, 2010, 2011 έξω; Είναι κάποιοι άλλοι και δεν τους ξέρουμε; Αυτοί είναι το σύστημα της χώρας, το υψηλά ιστάμενο. Ποιος ήρθε μόνος απέναντι σε αυτό το σύστημα της χώρας, με τρόπο γενναίο και κραυγαλέο; Μόνο το ΠΑΣΟΚ. Όταν ψήφισε την άρση τραπεζικού απορρήτου, το ΠΑΣΟΚ πλήρωσε πολύ ακριβό λογαριασμό. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
 Σας έχω προκαλέσει μέχρι τώρα δεκάδες φορές. Θα επαναφέρετε, αν κυβερνήσετε τη χώρα, το τραπεζικό απόρρητο; Πείτε το καθαρά. Θα κάνετε κάποια αλλαγή στο σύστημα των κοινών μετοχών; 
Όσοι ήμασταν εδώ το καλοκαίρι του ’11 και ζήσαμε τις τρομακτικές αντιδράσεις που είχε το σύστημα της χώρας απέναντι στην Κοινοβουλευτική Ομάδα του ΠΑΣΟΚ, ξέρουμε πολύ καλά τι έχει συμβεί. Εμείς ξέρουμε καλά, μιας και είμαστε εμπειρότεροι από εσάς, τι ακριβώς μας επιφύλαξε το σύστημα της χώρας και τα μέσα ενημέρωσης μόλις πήραμε τέλη Ιουνίου και αρχές Σεπτεμβρίου αυτές τις δύο αποφάσεις. Προγραφή του ΠΑΣΟΚ υπήρξε από εκεί και πέρα.
Αυτά σημειώστε τα. Είναι με πολύ αγάπη και μεγάλη ειλικρίνεια, γιατί αν θέλει η χώρα να ανακάμψει και αν δεν θέλετε να γίνεστε προνομιακοί συνομιλητές κάποιων από τα συστήματα της χώρα που άλλα λένε και άλλα κάνουν, κοιτάξτε την πλήρη πραγματικότητα κι όχι τη μισή. 
Προφανώς, έχουμε πει επανειλημμένος –όχι μόνο εγώ,αλλά όλοι οι συνάδελφοί μου από το ΠΑΣΟΚ- ότι το υπ’ αριθμόν ένα πρόβλημα που αξιολογούμε εμείς ως σοσιαλιστικό κόμμα στην περίοδο της κρίσης είναι ότι έχουμε έκρηξη εκτός ελέγχου των κοινωνικών ανισοτήτων.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ολοκληρώστε, παρακαλώ.</ChairmanSpeech>
<Speech><Parlmember>ΠΑΡΙΣ ΚΟΥΚΟΥΛΟΠΟΥΛΟΣ</Parlmember>: Ολοκληρώνω, κυρία Πρόεδρε.
Προφανώς το υπ’ αριθμόν ένα πρόβλημα είναι η έκρηξη των κοινωνικών ανισοτήτων, που είναι εκτός ελέγχου. Είναι προφανές αυτό. Μόνο όποιος δεν ζει στην Ελλάδα δεν μπορεί να το διαπιστώσει αυτό.
Εξίσου προφανές, όμως, είναι ότι αυτό που ονομάζουμε σύστημα της χώρας, οι έχοντες και οι κατέχοντες που είπε και ο κ. Τσίπρας το πρωί και τον χειροκροτήσατε, είναι αυτοί που μόλις προείπα. Ε, λοιπόν, ήρθε απέναντί τους τόσο γενναία και τόσο κραυγαλέα η Κοινοβουλευτική Ομάδα του ΠΑΣΟΚ, που δεν υπάρχει προηγούμενο στην Ελλάδα της Μεταπολίτευσης. Δεν υπάρχει προηγούμενο! 
Εσείς εξαντλούσατε την κριτική σας στην ανακεφαλαιοποίηση των τραπεζών στο ρόλο της BlackRock.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Κλείστε, παρακαλώ.</ChairmanSpeech>
<Speech><Parlmember>ΠΑΡΙΣ ΚΟΥΚΟΥΛΟΠΟΥΛΟΣ</Parlmember>: Για να είμαι ειλικρινής, είχα κι εγώ τις αμφιβολίες μου. Αλλά μετά την ψήφο εμπιστοσύνης που έχουν δώσει κορυφαία στελέχη σας στην «BlackRock», επενδύοντας εκεί τις οικονομίες τους, νομίζω ότι είμαι απολύτως βέβαιος γι’ αυτά που κάναμε τα προηγούμενα χρόνια. 
Ευχαριστώ.
(Χειροκροτήματα από την πτέρυγα του ΠΑΣΟΚ και της Νέας Δημοκρατίας)</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ο κ. Επαμεινώνδας Μαριάς, Κοινοβουλευτικός Εκπρόσωπος των Ανεξαρτήτων Ελλήνων, έχει το λόγο.
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Κυρία Πρόεδρε, κύριοι Υπουργοί, το πολιτικό σύστημα της χώρας περνάει μία τεράστια κρίση και μια από τις βασικές αιτίες είναι η διγλωσσία που υπάρχει σε αυτήν εδώ την Αίθουσα -και υπήρχε και στο παρελθόν- και η αυταρέσκεια. Γιατί φαίνεται ότι δεν υπάρχει συναίσθηση του πού βρισκόμαστε και πού πραγματικά έχουν οδηγήσει οι συγκεκριμένες πολιτικές του μνημονίου και όσων εφάρμοσαν αυτές τις πολιτικές και όσων συμφώνησαν γι’ αυτές τις πολιτικές σήμερα τη χώρα.
Άκουσα με ενδιαφέρον τον κ. Βορίδη που είπε ότι η Ελλάδα είναι παράδειγμα προς μίμηση στην Ευρώπη. Δηλαδή, η Ελλάδα μέχρι στιγμής έχει πληρώσει- τα τελευταία είκοσι ένα χρόνια- 851 δισεκατομμύρια, χρωστάει άλλα 320 δισεκατομμύρια ευρώ, έχει 1,5 εκατομμύριο ανέργους και αυτή είναι η χώρα παράδειγμα προς μίμηση από την Ευρώπη. Μπράβο!.
Το θέμα που συζητούμε είναι σημαντικότατο. Τέτοιες μέρες άλλες εποχές, Χριστούγεννα οι δρόμοι ήταν γεμάτοι, οι ελληνικές οικογένειες είχαν την ευκαιρία να βγουν στην αγορά, να ψωνίσουν, να αισθανθούν διαφορετικά και σήμερα η εικόνα που υπάρχει είναι τελείως διαφορετική. Μια άδεια Αθήνα, άδεια τα εμπορικά κέντρα πάρα πολλών πόλεων. Πού βρισκόμαστε λοιπόν, κυρίες και κύριοι συνάδελφοι;
Το ιδιωτικό χρέος της χώρας το 2004 ήταν 56 δισεκατομμύρια ευρώ. Το 2009, μέσα από τη λειτουργία της Ευρωζώνης και της ευμάρειας, η οποία υπήρχε λόγω του πλαστικού χρήματος και των φτηνών επιτοκίων, έφτασαν τα 140 δισεκατομμύρια ευρώ. Το ίδιο χρονικό διάστημα, το δημόσιο χρέος ήταν 130 δισεκατομμύρια ευρώ και την ημέρα του μνημονίου ανήλθε στα 330 δισεκατομμύρια ευρώ. Τα νοικοκυριά το 2004 είχαν δανειστεί 52,5 δισεκατομμύρια ευρώ, ενώ το 2009 το ποσό αυτό αυξήθηκε κατά 65,7 δισεκατομμύρια ευρώ.
Από αυτά, τα 44,9 δισεκατομμύρια ευρώ ήταν για τα στεγαστικά δάνεια. 
Σε αυτήν την κατάσταση, λοιπόν, βρέθηκε η χώρα στην έναρξη του μνημονίου. Ένα μνημόνιο, το οποίο ως βασικό στόχο είχε -και διακηρύχτηκε- τον αποπληθωρισμό, δηλαδή, τη μείωση των μισθών και των τιμών. Φυσικά, πετύχατε και επιβάλλατε μόνο τη μείωση των μισθών, γιατί οι τιμές δεν έπεσαν. 
Μέσα στο χρονικό διάστημα εφαρμογής του μνημονίου, είχαμε την περίφημη δημοσιονομική προσαρμογή, σύμφωνα με την οποία μειώθηκαν οι μισθοί και οι συντάξεις στο δημόσιο τομέα κατά 8 δισεκατομμύρια ευρώ. Υπήρξε απορρύθμιση των σχέσεων στον ιδιωτικό τομέα και μείωση των μισθών, μείωση του ΑΕΠ κατά 25%, αύξηση των φόρων, διάλυση των μικρομεσαίων, κλείσιμο χιλιάδων καταστημάτων. Επίσης, οι άνεργοι ανέρχονται στο 1,5 εκατομμύριο, οι οφειλέτες στα ασφαλιστικά ταμεία ανέρχονται στις 730 χιλιάδες κι οι οφειλέτες στο δημόσιο είναι 2.690.000. Τα ληξιπρόθεσμα σήμερα είναι 60 δισεκατομμύρια ευρώ, από τα οποία 20 δισεκατομμύρια είναι τα πρόστιμα. Επίσης, υπήρξε κούρεμα στα ομόλογα των Ελλήνων πολιτών και αύξηση στα κόκκινα δάνεια. 
Αυτή είναι η πραγματικότητα, την οποία βιώνουμε και την οποία ομολογείτε κι εσείς κύριοι συνάδελφοι εδώ, στο ίδιο το νομοσχέδιο, γιατί στην εισηγητική σας έκθεση λέτε: «Αναφορικά με τις καταθέσεις και τις κινητές αξίες, σύμφωνα με στοιχεία της Ένωσης Ελληνικών Τραπεζών, το 92,8% των φυσικών προσώπων των ελληνικών τραπεζών, διαθέτει καταθέσεις μέχρι 10 χιλιάδες ευρώ και το 81,5% των φυσικών προσώπων, καταθέσεις μικρότερες από 2 χιλιάδες ευρώ». Εσείς ομολογείτε ότι έχετε φτωχοποιήσει τη χώρα. Αυτή είναι η πραγματικότητα. 
Βρισκόμαστε, λοιπόν, σε αυτή την κατάσταση. Ποιος είναι ο υπαίτιος που έχουμε φθάσει σε αυτήν την κατάσταση; Ποιος έχει πτωχεύσει την ελληνική κοινωνία; Ποιος έχει χρεοκοπήσει τις ελληνικές επιχειρήσεις; Είναι οι δικιές σας αποφάσεις, οι αποφάσεις της τρόικας, οι αποφάσεις της κυβερνητικής πλειοψηφίας κάθε φορά. 
Επομένως, τι θα περίμενε να κάνει κανείς, όταν έχουμε φθάσει σε αυτήν την κατάσταση; Θα έπρεπε να πάρει συγκεκριμένα μέτρα. Τι έχετε κάνει εσείς, μόνο τις τελευταίες μέρες; Εσείς ψηφίσατε σήμερα τον ΕΝΦΙΑ, δηλαδή την ένδεια του ελληνικού φορολογικού συστήματος, το οποίο δεν μπορεί να συλλάβει τους γνωστούς-αγνώστους φοροφυγάδες. Δεύτερον, προχωρήσατε και σε άλλες φοροαπαλλαγές. Τρίτον, προχωρήσατε σε νέες φοροαπαλλαγές για τους εφοπλιστές. Επιπλέον, προχωρήσατε σε κατασχέσεις. Ίσως δεν συνειδητοποιήσατε πως σήμερα ψηφίστηκε και με ονομαστική ψηφοφορία διαδικασία τέτοια, η οποία επιτρέπει κατασχέσεις, συντηρητικές κατασχέσεις, να μπορεί το κράτος να βάλει χέρι μέσα στις περιουσίες των Ελλήνων. Στήσατε, δηλαδή, ένα σύστημα εκτέλεσης αποφάσεων που θα ληφθούν, επειδή οι Έλληνες πλέον οφείλουν τεράστια ποσά σε ληξιπρόθεσμα χρέη και θωρακίσατε το κράτος με διαδικασίες κατασχέσεων, συντηρητικών κατασχέσεων, χωρίς καν δικαστική απόφαση, ακόμα και για οφειλές οι οποίες δεν έχει λήξει η ημερομηνία πληρωμής τους. Αυτό ψηφίσατε πριν λίγη ώρα στην ονομαστική ψηφοφορία στα άρθρα 47 και 48. Αυτή, λοιπόν, είναι η κατάσταση. 
Τι θα περίμενε κανείς να γίνει; Θα περίμενε, προφανώς, να γίνει μία παρέμβαση. Διότι, παρέμβαση του κράτους πράγματι, όπως πάλι αναφέρει η έκθεση Επιστημονικής Επιτροπής, σε σχέση με τους πλειστηριασμούς έγινε και έγινε με τον ν. 3714/2008 και 3869/2010. Μέχρι την έναρξη, δηλαδή, του μνημονίου που η οικονομική κατάσταση των ελληνικών νοικοκυριών ήταν θετική υπήρξε προστασία, όπως αναφέρεται, της μοναδικής κατοικίας του οφειλέτη ή της κύριας κατοικίας του οφειλέτη. Τώρα που έχει φτωχοποιηθεί ο ελληνικός λαός, ενώ έπρεπε να υπάρχει προστασία, αίρετε την προστασία, ξεπαγώνετε τους πλειστηριασμούς, διότι αυτό είναι το βασικό. 
Η δική μας πρόταση ήταν ξεκάθαρη. Πρώτον, όποιες οφειλές υπάρχουν, είτε προς τράπεζες είτε προς το δημόσιο είτε προς τα ασφαλιστικά ταμεία είτε προς τους δήμους παγώνουν σε σχέση με την πρώτη κατοικία που προστατεύεται μέχρι το 2020. 
Αυτή είναι μία ξεκάθαρη πολιτική, διότι σήμερα δεν μπορεί να προχωρήσει άλλο έτσι η κατάσταση. 
Μα, θα πείτε ότι οι τράπεζες θα έχουν πρόβλημα. Ξεχάσατε –και αναφέρθηκε εδώ ως στοιχείο- ότι τα κόκκινα δάνεια σήμερα είναι 17 δισεκατομμύρια ευρώ. Έχετε ξεχάσει ότι κατά την ανακεφαλαιοποίηση, την οποία έχει πληρώσει ο ελληνικός λαός, έχει υπολογιστεί ποσό 13 δισεκατομμυρίων ευρώ για κόκκινα δάνεια. Δηλαδή αυτά τα ποσά έχουν υπολογιστεί στην ανακεφαλαιοποίηση, έχουν μπει μέσα, έχουν γίνει σχετικές προβλέψεις στους ισολογισμούς των τραπεζών. 
Επομένως, προσέξτε το παράδοξο: Ο ελληνικός λαός που μας ακούει έχει πληρώσει με φόρους, μειώσεις μισθών, συντάξεων τη στήριξη των τραπεζών με 50 δισεκατομμύρια ανακεφαλαιοποίηση, οι τράπεζες έχουν προβλέψει και 13 δισεκατομμύρια για τα κόκκινα δάνεια και τώρα ο ελληνικός λαός θα είναι θύμα των τραπεζών που «θα βγάλουν στο σφυρί» υπό όρους και προϋποθέσεις που περιγράφετε εδώ τα σπίτια του. Και ποιοι «θα τα βγάλουν»; Το κράτος. Διότι, σωστά ειπώθηκε από την κυβερνητική πλευρά, ότι οι τράπεζες ανήκουν στο δημόσιο, 87% τουλάχιστον είναι οι μετοχές του δημοσίου. 
Γιατί δεν κάνετε κάτι απλό; Εφ’ όσον το δημόσιο είναι ο κύριος μέτοχος, να ληφθεί μία απόφαση από τη γενική συνέλευση των τραπεζών –γενική συνέλευση των μετόχων δηλαδή, για να υπάρχει δέσμευση- ότι κανένας πλειστηριασμός με συγκεκριμένες προϋποθέσεις και όρους δεν θα γίνει για πρώτη κατοικία και τελειώνει η ιστορία. Αυτό θα έδειχνε πολιτική βούληση, θα μπορούσε να γίνει και έτσι. Δεν το κάνετε αυτό. Ταυτόχρονα, καταργείτε και το νόμο που έχει δώσει προστασία. 
Πού βρισκόμαστε, λοιπόν; Σε μία κατάσταση όπου οι όροι και οι προϋποθέσεις που βάζετε, προφανώς δεν μπορούν να τηρηθούν από όλους τους πολίτες και τους αφήνετε έρμαια στην επίθεση των τραπεζών. 
Θα ήθελα να σας θυμίσω ότι στο νόμο που συζητούμε σήμερα υπάρχει διαδικασία όπου το κράτος επιβάλλει πρόστιμα. Όμως, ήδη πριν λίγο ψηφίσατε το άρθρο 48. Θα σας θυμίσω τι λέει το άρθρο 48 που ψηφίσατε. Λέει: «Εάν δεν καταβληθούν προς το δημόσιο οι φόροι μέσα σε δύο μήνες, υπολογίζεται πρόστιμο ίσο με το 10% του φόρου, μετά την πάροδο ενός έτους 20%, μετά από δύο χρόνια 30% γίνεται το πρόστιμο». Το ψηφίσατε, κύριοι συνάδελφοι, πριν λίγη ώρα. Το έχει βάλει και στο νέο νομοσχέδιο ο Υπουργός, το έφερε διπλό. Αν περάσει από εδώ, είναι εντάξει, θα περάσει και από εκεί. Άρα, αυτό που φέρνετε εδώ δεν δίνει καμμία λύση. 
Εμείς καταθέσαμε προτάσεις. Μάλιστα, ο συνάδελφος κ. Καπερνάρος έχει καταθέσει και πρόταση νόμου για το ζήτημα αυτό. Έχουμε, πρώτον, ξεκάθαρη πολιτική που συνδυάζεται με μερική σεισάχθεια, κυρίως για τις οφειλές της πρώτης κατοικίας και δεύτερον, ρύθμιση τέτοια, ούτως ώστε να μπορεί ο δανειολήπτης αναλόγως της μείωσης ως ποσοστό που του έγινε στο μισθό να μειώνεται αντιστοίχως και η δόση που πρέπει να καταβάλλει. 
Όμως, εδώ τι έχετε κάνει; Θα γίνει επίθεση του δημοσίου με φορομπηχτική πολιτική και αφού έχει ρυθμίσει τέτοιες δικλίδες για να εισπράξει, να φυλακίσει όσους θα χρωστούν πάνω από 5.000 ευρώ. Αυτοί θα είναι και έρμαια των τραπεζών. Ο ελληνικός λαός θα είναι στο έλεος της επίθεσης, που γίνεται αυτήν τη στιγμή –από ποιον;- από το ίδιο το κράτος. 
Βάλτε και μία ρήτρα -με απόφαση της γενικής συνέλευσης των μετόχων των τραπεζών- ότι κόκκινα δάνεια δεν θα πουληθούν σε hedge funds και σε διάφορους «μεγαλοκαρχαρίες», που θέλουν να επιτεθούν και να πάρουν για ένα κομμάτι ψωμί την περιουσία του ελληνικού λαού. 
Αν είναι να πουλήσετε το στεγαστικό δάνειο στο 30% της αξίας του, τότε δώστε προτίμηση στο δανειολήπτη να εξοφλήσει εκείνος το 30% και όχι να το πάρουν τα «κοράκια». 
Τελειώνοντας, κυρία Πρόεδρε, θα ήθελα να πω δυο λόγια για το ταμείο και να σας πω τη θέση που έχουμε αναπτύξει, που είναι η ίδρυση μιας τράπεζας ειδικού σκοπού, η οποία μπορεί να παίξει συγκεκριμένο ρόλο. 
Γι’ αυτήν είχα μιλήσει και είχα γράψει ήδη από το 2011 και είχα πει ότι απαιτείται η ίδρυση κρατικής τράπεζας ειδικού σκοπού, προκειμένου να μπορεί να δανείζεται απευθείας από την Ευρωπαϊκή Κεντρική Τράπεζα. Αυτή η τράπεζα θα μπορούσε να αξιοποιήσει το χαμηλότοκο δανεισμό από την Κεντρική Τράπεζα για αναπτυξιακούς σκοπούς. 
Και τέλος, όπως γράφω εδώ, θα μπορούσε ταυτόχρονα να μειωθεί και το δυσβάστακτο οικονομικό φορτίο, που επωμίζεται η χώρα λόγω πληρωμής τόκων. Τι θα έκανε αυτή η τράπεζα; Θα ήταν κρατικού σκοπού, θα αξιοποιούσε τα ποσά που περίσσεψαν από την ανακεφαλαιοποίηση, θα ιδρυόταν αυτή η τράπεζα και θα μπορούσε να μοχλεύσει και να έχει κεφάλαια. 
Αντί να εκδίδετε γραμμάτια ελληνικού δημοσίου αξίας 40 δισεκατομμυρίων ευρώ με 4,2% επιτόκιο, τη διαφορά του 4% θα την κέρδιζε το κράτος. Τα 40 δισεκατομμύρια στο 4% είναι 1,6 δισεκατομμύρια ευρώ για φέτος. Πέρσι –σας το είπαμε στη συζήτηση του προϋπολογισμού- θα είχε κέρδη 800 εκατομμύρια ευρώ το κράτος. Την προηγούμενη χρονιά θα είχε άλλα 800 εκατομμύρια ευρώ. Αυτήν την τράπεζα θέλαμε και θέλουμε και αυτήν την πρόταση κάνουμε. Εσείς τι κάνετε; Την εγκαθιστάτε στο εξωτερικό.</ChairmanSpeech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ολοκληρώστε σας παρακαλώ, κύριε Μαριά. 
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Ένα λεπτάκι ακόμα, κυρία Πρόεδρε. 
Δεύτερον, το κράτος έχει μόνο 50%. Εφαρμοστέο δίκαιο θα είναι το αλλοδαπό δίκαιο. Θα είναι εκτεθειμένοι και σε μελλοντικές κατασχέσεις από τους δανειστές, διότι έχετε εκχωρήσει τα θέματα ασυλίας, λόγω εθνικής κυριαρχίας. Θα υπάρχουν δυνατότητες, όπως λέμε υπουργικές αποφάσεις, να διαμορφωθεί το καταστατικό. Αυτά είναι απίθανα πράγματα. Τέτοιες υπερεξουσιοδοτήσεις δεν μπορούν να δοθούν
Σας λέω και κάτι άλλο, επειδή αρχίζει να γράφεται στον Τύπο: Ξεχάστε το παραμύθι που πάει να στηθεί, ότι μέσα από αυτό το αναπτυξιακό ταμείο θα εξοφλήσουν δήθεν οι Γερμανοί τις γερμανικές αποζημιώσεις. Ξεχάστε το αυτό! Και σας το λέμε εδώ, από αυτό το Βήμα. 
Κύριοι συνάδελφοι, κυκλοφορεί η άποψη ότι οι Γερμανοί θα κάνουν και αυτοί επενδύσεις στο Ταμείο, για να υπάρξει δήθεν ανάπτυξη και θα δώσουν ένα ποσό περί τα 12 δισεκατομμύρια ευρώ, για να εξοφλήσουν τα δισεκατομμύρια που υπάρχουν για τις γερμανικές αποζημιώσεις. Και μάλιστα, λέγεται ότι τα ποσά αυτά του ταμείου θα τα δώσουν, για να χρηματοδοτήσουν την ανάπτυξη στην Ελλάδα μέσω γερμανικών επιχειρήσεων. 
Κύριε Υπουργέ, σας το λέμε ξεκάθαρα ότι οι γερμανικές αποζημιώσεις των 162 δισεκατομμυρίων ευρώ –χωρίς τόκους- δεν θα είναι αντικείμενο «πλυντηρίου» και δήθεν εξόφλησης από αυτό το ταμείο που στήνεται. 
Γι’ αυτούς τους λόγους, αλλά και τους υπόλοιπους που είπαν οι συνάδελφοι, καταψηφίζουμε το νομοσχέδιό σας. 
(Χειροκροτήματα από την πτέρυγα των ΑΝΕΛ)</ChairmanSpeech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε, κύριε Μαριά. 
Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού προηγουμένως ξεναγήθηκαν στην έκθεση της αίθουσας «ΕΛΕΥΘΕΡΙΟΣ ΒΕΝΙΖΕΛΟΣ» και ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, είκοσι τέσσερις φοιτητές και φοιτήτριες από το Ελληνικό Ανοικτό Πανεπιστήμιο.
Η Βουλή τούς καλωσορίζει.
(Χειροκροτήματα απ’ όλες τις πτέρυγες της Βουλής)
Το λόγο έχει ο Κοινοβουλευτικός Εκπρόσωπος του Λαϊκού Συνδέσμου Χρυσή Αυγή κ. Ηλίας Κασιδιάρης.</ChairmanSpeech> 
<Speech><Parlmember>ΗΛΙΑΣ ΚΑΣΙΔΙΑΡΗΣ</Parlmember>: Θα ξεκινήσω και σήμερα την ομιλία μου, καταγγέλλοντας τη μεγάλη εκτροπή, την οποία βιώνουμε, διότι συνεχίζει να νομοθετεί η παράνομη Βουλή των διακοσίων ενενήντα επτά. 
Και σήμερα, φάνηκε ξεκάθαρα για ποιο λόγο έχει στηθεί αυτή η σκευωρία, για ποιο λόγο συνεχίζει να νομοθετεί αυτή η παράνομη Βουλή. Διότι τα κόμματα της χούντας του μνημονίου φυλλοροούν, κυριολεκτικά διαλύονται. Έχουν απομείνει εκατόν πενήντα δύο Βουλευτές να στηρίζουν αυτήν την παράνομη Κυβέρνηση και, τι καλύτερο για εσάς, να βάζετε Βουλευτές στη φυλακή και να τους στερείτε παράνομα το δικαίωμα της ψήφου. 
Στερείτε παράνομα το δικαίωμα της ψήφου από τους Βουλευτές της Χρυσής Αυγής, ένα γεγονός άθλιο για το οποίο, δυστυχώς, δεν μιλάει καμμία πτέρυγα της Βουλής και αυτό αποδεικνύει πόσο αφοσιωμένοι είστε στο πολίτευμα και στη δημοκρατία. 
Έχετε ένα στόχο: Να περνάτε τα παράνομα αιματηρά μέτρα εις βάρος του ελληνικού λαού ,γιατί σήμερα, με αυτήν την παράνομη σύνθεση της Βουλής χρειάζονται εκατόν σαράντα εννέα Βουλευτές αντί για εκατόν πενήντα έναν, που πολύ σύντομα βεβαίως –μην είστε αισιόδοξοι- δεν θα είστε ούτε εκατόν πενήντα ένας και θα έχετε πέσει. Έχετε χάσει τη δεδηλωμένη. Κυρίως, όμως, έχετε χάσει απολύτως την εμπιστοσύνη του ελληνικού λαού. Στην ελληνική κοινωνία είστε ένα τίποτα.
Η Νέα Δημοκρατία σε λίγο δεν θα έχει καν διψήφια ποσοστά, το δε ΠΑΣΟΚ δεν θα εκπροσωπείται σε καμμία περίπτωση στην επόμενη Βουλή, ακόμα κι αν γίνουν αύριο εκλογές. 
Επομένως, καταγγέλλω και πάλι την παράνομη Βουλή των διακοσίων ενενήντα επτά που έχει στερήσει το δικαίωμα της ψήφου –ένα αναφαίρετο δικαίωμα, κατοχυρωμένο, με βάση τη λαϊκή κυριαρχία και τη λαϊκή βούληση- από τον Αρχηγό της Χρυσής Αυγής και από δύο ακόμα Βουλευτές μας. Σας καταγγέλλω! Είστε παράνομοι! Έχετε καταλύσει το Σύνταγμα!
Μιας και ομιλώ για κατάλυση Συντάγματος, πριν περάσω στην αθλιότητα των πλειστηριασμών, θέλω να αναφερθώ σε κάποια λόγια που είπε ο Εκπρόσωπος της Νέας Δημοκρατίας στο ραδιοφωνικό σταθμό «Real fm» και τα έχω απομαγνητοφωνήσει, ούτως ώστε να μην έρχεται πάλι στην Αίθουσα και λέει ψέματα και με διαψεύδει με ανοησίες. Τον ρώτησε, λοιπόν, η δημοσιογράφος κ. Μακρή, αν υπάρχει σκέψη να τεθεί η Χρυσή Αυγή εκτός νόμου. «Υπάρχει» -ρωτά - «ακόμα αυτή η σκέψη στην Κυβέρνηση;» Και απαντάει ο Εκπρόσωπος της Νέας Δημοκρατίας: «Αυτές είναι αποφάσεις που θα τις πάρει ο Πρωθυπουργός και κατά τη γνώμη μου, έχει στα χέρια του πολλές νομικές δυνατότητες.». Αίσχος και ντροπή!
Το Σύνταγμα των Ελλήνων στο οποίο έχετε ορκιστεί και το οποίο έχετε ορκιστεί να υπηρετείτε, δεν προβλέπει να τεθεί εκτός νόμου κανένα κόμμα κι έρχεται εδώ ο εκπρόσωπος της χούντας του μνημονίου και λέει ότι αυτό μπορεί να το αποφασίσει ο Πρωθυπουργός. Έχουμε ξεκάθαρη παραδοχή ότι έχετε στόχο να καταλύσετε το Σύνταγμα για μία ακόμη φορά. Μόνοι σας τα λέτε. Μόνοι σας ομολογείτε την εσχάτη προδοσία, την οποία διαπράττετε. Βεβαίως, μπορεί να πει κανείς ότι ο άνθρωπος έχει παρανοήσει, γιατί αυτά τα πράγματα δεν γίνονται. Κανένας Σαμαράς δεν μπορεί να υπερβεί το Σύνταγμα και να θέτει εκτός νόμου κόμματα, εκτός αν νομίζει ο Εκπρόσωπος της Νέας Δημοκρατίας ότι βρίσκεται σε άλλη εποχή ή σε άλλη χώρα. Δεν θέλω να επεκταθώ περισσότερο. 
Ξεχάστε αυτές τις εκτροπές. Να τις ξεχάσετε για έναν απλούστατο λόγο: Διότι πέφτετε, διότι δεν έχετε καμμία δύναμη, διότι οι ίδιοι οι Βουλευτές σας, σας εγκαταλείπουν υπό το βάρος της λαϊκής οργής και πολύ σύντομα θα είστε παρελθόν από την πολιτική ζωή αυτής της χώρας. Και οι ένοχοι για την κατάλυση του Συντάγματος, γι’ αυτήν την άθλια σκευωρία που στήθηκε κατά της Χρυσής Αυγής, ασφαλώς και θα λογοδοτήσουν. Έχετε διαπράξει πολύ μεγάλα αδικήματα, πολύ σοβαρά κακουργήματα, έχετε καταργήσει τη διάκριση των εξουσιών, έχετε διαπράξει αυτό που ορίζει το άρθρο 134 του Ποινικού Κώδικα ως εσχάτη προδοσία και τιμωρείται με ισόβια κάθειρξη.
Θα έρθω τώρα σε ένα άλλο ζήτημα, θα έρθω σε κάποια ντοκουμέντα εδώ από τις τροπολογίες, τα σχέδια νόμου και τις αιτιολογικές εκθέσεις που μόλις χθες κατέθεσε ο Υπουργός των Οικονομικών και φέρουν την υπογραφή του, μέσω των οποίων θα αποδείξω ξεκάθαρα ότι εκτός από μνημονιακή χούντα είστε και μία χούντα απατεώνων. Και γιατί είστε απατεώνες; Διότι την ίδια μέρα φέρατε δύο διαφορετικά έγγραφα. Διαβάζω από εκεί που λέτε δύο τελείως διαφορετικά πράγματα όσον αφορά την οικονομική κατάσταση αυτής της χώρας. 
Στην αιτιολογική έκθεση, λοιπόν, για τον ενιαίο φόρο ακινήτων, ξεκινάτε και λέτε: «Η σταδιακή ανάκαμψη της ελληνικής οικονομίας, αποτυπώνεται στην ήδη βελτιωμένη επίδοση των βασικών μακροοικονομικών δεικτών του έτους 2013. Η σταδιακή βελτίωση του οικονομικού κλίματος σηματοδοτεί σταδιακή ανάκτηση των προσδοκιών των επενδυτών». Πάμε πολύ καλά κι επειδή πάμε πολύ καλά, θα «τα αρπάξουμε» από όλο τον ελληνικό λαό. Αυτό είναι το σκεπτικό αυτής της αιτιολογικής έκθεσης. Εδώ, λοιπόν, λέτε ότι πάμε καλά. 
Φέρνετε μετά μία τροπολογία, για να δικαιολογήσετε το γεγονός ότι δεν πρέπει να τα πάρετε από τους νταβατζήδες, αλλά πρέπει να χαρίσετε κι άλλα εκατομμύρια στους νταβατζήδες και τους καναλάρχες. Και πώς ξεκινάει –με την υπογραφή του ίδιου Υπουργού- η άλλη αιτιολογική έκθεση; «Η παρούσα δυσμενής οικονομική συγκυρία έχει επιδράσει αρνητικά στην οικονομική κατάσταση όλων των εμπλεκομένων φορέων. Οι λόγοι που επέβαλαν τη μετάθεση της έναρξης ισχύος» -δηλαδή να πάρετε τα λεφτά- «δεν έχουν εκλείψει. Αντίθετα, επιτείνονται διαρκώς». 
Τι γίνεται, κύριε Υφυπουργέ, που είστε εδώ παρών, αφού ο κ. Στουρνάρας προηγουμένως κοιμόταν και αποχώρησε εν συνεχεία; Σταδιακή ανάκαμψη της ελληνικής οικονομίας ή δυσμενής οικονομική συγκυρία; Τι από τα δύο έχουμε; Διότι αυτά εδώ είναι ενυπόγραφα από τον Υπουργό των Οικονομικών. Απαντήστε μου, σας παρακαλώ πολύ, τι από τα δύο ισχύει. Πάμε καλά, επομένως έχουμε τη δυνατότητα να «τα αρπάξουμε» από τον ελληνικό λαό, ή δεν πάμε καλά, γι’ αυτό τα χαρίζουμε στους νταβατζήδες των καναλιών; 
Και δεν είναι τυχαίο ότι αυτή η κατάπτυστη τροπολογία που χαρίζει εκατομμύρια στα κανάλια, στους νταβατζήδες της δημόσιας ζωής μας, στους εργολάβους που μέσω άλλου νομοσχεδίου τους χαρίζετε κι άλλα εκατομμύρια από τα δημόσια έργα, υπογράφεται -κι αποκτά μεγαλύτερο κύρος- από τον Υπουργό Επικρατείας Σταμάτη, δεξί χέρι του Σαμαρά. 
Αυτή είναι η Κυβέρνησή σας, μία χούντα που τα παίρνει από τον ελληνικό λαό για να τα χαρίζει στους νταβατζήδες και κοροϊδεύει με άθλιο τρόπο τους Έλληνες πολίτες. Σε μία μόνο ημέρα, σε δύο μόνο αιτιολογικές εκθέσεις, παρουσιάσατε δύο διαφορετικές μαγικές εικόνες για την ελληνική οικονομία. 
(Στο σημείο αυτό την Προεδρική Έδρα καταλαμβάνει ο Γ΄ Αντιπρόεδρος της Βουλής κ. ΧΡΗΣΤΟΣ ΜΑΡΚΟΓΙΑΝΝΑΚΗΣ)
Αίσχος και ντροπή και τίποτε άλλο! Αναμένω απάντησή σας. Εάν υπάρχει η στοιχειώδης ευθιξία, παρακαλώ εξηγήστε μου για ποιο λόγο παρουσιάζεται αυτή εδώ η τερατώδης αντίφαση. 
Πάω στους πλειστηριασμούς. Εδώ έχει γίνει μια παρανόηση. Δεν κλέβετε μόνο την πρώτη κατοικία από Έλληνες πολίτες, κλέβετε και καταστήματα τα οποία ενοικιάζουν Έλληνες πολίτες, οι οποίοι από αυτά τα 300 ευρώ του ενοικίου μπορεί να ζουν, μπορεί μια οικογένεια να ζει με αυτά τα 300 - 400 ευρώ. Το βάζουμε στην άκρη. Κλέβετε δεύτερη κατοικία και βεβαίως, κλέβετε και την πρώτη κατοικία δεκάδων χιλιάδων οικογενειών, οι οποίες είναι πλέον φτωχές, είναι πλέον φτωχοποιημένες, ανήκουν σε αυτήν την μοιραία κατάσταση, την οποία έχετε επιβάλει στην συντριπτική πλειοψηφία του ελληνικού λαού. 
Σκοπός του μνημονίου –το έχουμε πει επανειλημμένως- είναι η κάθετη φτωχοποίηση της ελληνικής κοινωνίας, είναι να διαλύσετε την ελληνική κοινωνία, ούτως ώστε σε πολύ σύντομο χρόνο να έρθουν οι ξένοι τοκογλύφοι και να υφαρπάξουν τον εθνικό πλούτο της χώρας, χωρίς να υπάρχει καμμία δυνατότητα αντίδρασης από τον ελληνικό λαό. 
Ο δε Κώδικας Φορολογίας σάς φέρνει νέα άδικα και ληστρικά πρόστιμα. Είδαμε μια κοκορομαχία εκεί μεταξύ των Βουλευτών της Συμπολίτευσης. «Κοκορομαχία» για τα κανάλια, βεβαίως. Μόνο ένας έντιμος Βουλευτής είχε το θάρρος και είπε «όχι» σήμερα. Θα επακολουθήσουν και άλλοι. Δύο-τρεις, δεν χρειάζονται περισσότεροι για να φύγετε και να πάτε στο σπίτι σας και να αφήσετε ήσυχη επιτέλους την Ελλάδα και τον ελληνικό λαό. 
Την ίδια ώρα που επιβάλλετε άδικα και ληστρικά πρόστιμα στους Έλληνες, χαρίζετε εκατομμύρια, όπως προανέφερα, σε καναλάρχες, χαρίζετε εκατομμύρια σε εργολάβους. Η χούντα σας σε αυτούς στηρίζεται. Εάν δεν είχατε τους καναλάρχες, αν δεν είχατε όλους αυτούς τους ψεύτες, αν δεν είχατε όλους αυτούς που καθημερινά κάνουν πλύση εγκεφάλου στους Έλληνες πολίτες μέσα από κανάλια που εκπέμπουν από παράνομες συχνότητες, οι οποίες είναι ιδιοκτησία του ελληνικού λαού –και αν έρθει μια εθνική ηγεσία στη χώρα στον ελληνικό λαό θα τις επιστρέψει- δεν θα ήσασταν απολύτως τίποτα, θα πέφτατε εν μια νυκτί.
Θέλω να επιμείνω και να εστιάσω στο ζήτημα της πολιτικής διαφθοράς, η οποία έχει γίνει πλέον βίωμα στον ελληνικό λαό και θα παρουσιάσω μια μόνο εικόνα, την προτελευταία ψηφοφορία εδώ σε αυτήν την Αίθουσα, όταν με περισσή άνεση αποφασίσατε αντισυνταγματικά να κόψετε και να καταργήσετε την χρηματοδότηση που λάμβανε η Χρυσή Αυγή, η οποία εξ ολοκλήρου γινόταν κοινωνικό έργο και αλληλεγγύη προς τον Έλληνα πολίτη, ένα έργο που το συνεχίζουμε. 
Ήδη, σήμερα στον Πειραιά χιλιάδες Έλληνες πολίτες σιτίστηκαν, θα περάσουν αυτές τις εορτές υπό την αιγίδα της Χρυσής Αυγής, παρ’ όλο που μας στείλατε και σήμερα πέντε διμοιρίες ΜΑΤ. Ντροπή και αίσχος και γι’ αυτήν την κατάσταση! Παρά τη διακοπή χρηματοδότησης, το κοινωνικό έργο της Χρυσής Αυγής συνεχίζεται. 
Πότε ψηφίσατε υπέρ της διακοπής της χρηματοδότησης, παράνομα και αντισυνταγματικά; Την ίδια μέρα που κουκουλώσατε, θάψατε το σκάνδαλο των υποβρυχίων. Αλλά εάν υπήρχαν οι ποινικές ευθύνες Βενιζέλου για το σκάνδαλο των υποβρυχίων, θα έπεφτε μια ώρα αρχύτερα η Κυβέρνησή σας. Στηρίζετε, όμως, τα σκάνδαλα, στηρίζετε τους διεφθαρμένους, διότι μόνο αυτοί σας έχουν απομείνει ως στήριγμα για να προωθείτε τα άθλια, αιματηρά αντιλαϊκά μέτρα του μνημονίου εις βάρος του ελληνικού λαού. 
Η Χρυσή Αυγή έχει πάρα πολύ απλές, απτές θέσεις, όσον αφορά την προστασία της πρώτης κατοικίας, όσον αφορά τη διαγραφή τραπεζικών χρεών ελληνικών οικογενειών με κοινωνικά κριτήρια. Αυτά είναι μέτρα που μπορούν να ληφθούν άμεσα. Σας δίνουμε ένα παράδειγμα από τον τρόπο με τον οποίο μεταχειριστήκαμε τον τελευταίο χρόνο την κρατική χρηματοδότηση. Με συνετή διαχείριση ο Έλληνας μπορεί να ζήσει, ο Έλληνας μπορεί να προοδεύσει. Με συνετή διαχείριση ο Έλληνας μπορεί να επιβιώσει. Σήμερα, όμως, με τη δική σας άθλια διαχείριση, οι πλούσιοι γίνονται πλουσιότεροι και ο λαός, στην κυριολεξία, πεθαίνει.
Φέρατε μέσα σε μια εβδομάδα, λίγο πριν τις εορτές, με νέες κατεπείγουσες διαδικασίες, όχι την προστασία του απλού Έλληνα πολίτη που αιμορραγεί, αλλά την προστασία του καναλάρχη, την προστασία του εργολάβου, την προστασία του εθνικού νταβατζή. Βάζετε εγγύηση το δημόσιο, για να αυξηθούν τα διόδια, για να τα οικονομάνε οι εργολάβοι, χωρίς κανένα απολύτως ρίσκο. Έχετε γίνει μια κυβέρνηση-ανδρείκελο εργολάβων, καναλαρχών, τραπεζιτών, που είναι όλοι το ίδιο. Είναι λίγες, είναι πέντε, δέκα οικογένειες που εδώ και δεκαετίες απομυζούν τον εθνικό πλούτο αυτής της χώρας και συντηρούν το σύστημα της απάτης. 
Όσο φτωχοποιείται ο ελληνικός λαός, τόσο πλουτίζουν αυτές οι οικογένειες. Αυτός είναι ο προορισμός του μνημονίου. Αυτό είναι το πρόγραμμά σας, σε αντίθεση με το πρόγραμμα της Χρυσής Αυγής, που έχει στόχο να περιορίσει τις ακρότητες και να συμπιέσει τα δύο άκρα. Οι φτωχοί να γίνουν μεσαίοι, το ίδιο να γίνουν και οι πλούσιοι.
Δηλαδή, να υπάρχει μία εύρωστη μεσαία τάξη στην ελληνική κοινωνία, για να προοδεύσει αυτή η κοινωνία, για να βαδίσει ο Έλληνας σε ένα μονοπάτι δημιουργίας. 
Η Χρυσή Αυγή διδάσκει κοινωνική αλληλεγγύη. Αν έκανε η Κυβέρνησή σας αυτό που κάνει η Χρυσή Αυγή, θα σώζονταν άμεσα χιλιάδες ελληνικές οικογένειες. Αν την ίδια ζέση που δείξατε για να νομοθετήσετε υπέρ των εργολάβων τη δείχνατε για να νομοθετήσετε υπέρ των πολυτέκνων, των ανέργων, των απόρων, τα προβλήματα θα λύνονταν. 
Όσον αφορά το τραπεζικό σύστημα της χώρας, θα διαβάσω στο λίγο χρόνο που μου απομένει ένα μικρό κομμάτι του προγράμματος της Χρυσής Αυγής, που μπορεί κάποιοι εδώ, περισπούδαστοι οικονομολόγοι των ξένων πανεπιστημίων, να λένε ότι ίσως είναι ακραίο, είναι όμως η μόνη λύση για να διασωθεί αυτή τη στιγμή η ελληνική οικονομία. Υπήρχε και μία διαμάχη –το άκουσα προηγουμένως- αν είναι κρατικό το μεγαλύτερο ποσοστό των τραπεζών. Η Εθνική Τράπεζα της Ελλάδος δεν είναι εθνική και δεν είναι τράπεζα της Ελλάδος, διότι το μεγαλύτερο ποσοστό των μετοχών της εδώ και δύο αιώνες ανήκει στην οικογένεια Ρότσιλντ. 
Η Χρυσή Αυγή, λοιπόν, απαιτεί άμεση εξυγίανση του τραπεζικού μας συστήματος και στοχεύει στην εθνικοποίηση των τραπεζικών ιδρυμάτων που έχουν λάβει κεφαλαιακή ενίσχυση με εγγύηση του ελληνικού δημοσίου. 
Είναι θλιβερό να πληρώνει ο ελληνικός λαός για την ανακεφαλαιοποίηση των ιδιωτικών τραπεζών. Είναι απαράδεκτο τα χρήματα που λαμβάνουν οι ίδιοι οι τραπεζίτες από την τρόικα, να μετατρέπονται σε δημόσιο χρέος, χωρίς το κράτος να λαμβάνει σε αντίτιμο την πλειοψηφία των μετοχών τους. 
Παράλληλα με την εθνικοποίηση του τραπεζικού συστήματος, απαιτείται η συγχώνευση του υγιούς μέρους των ιδιωτικών τραπεζών σε μία ισχυρή εθνική τράπεζα, η οποία θα επιδοτήσει την πρωτογενή παραγωγή. Διότι μοναδικός στόχος μίας οικονομίας για να ανθίσει δεν είναι η ανάπτυξη και τα «πράσινα άλογα» που ευαγγελίζεστε, αλλά η πρωτογενής παραγωγή. Μόνο αν αρχίσει η Ελλάς να παράγει μπορούμε να πάμε μπροστά ως έθνος και ως κράτος. 
Κλείνω με μία αναφορά στο σύστημα διακυβέρνησης, το οποίο υπηρετεί και ευαγγελίζεται η Χρυσή Αυγή, γιατί έχουν ειπωθεί άπειρες ανοησίες τελευταία από αυτούς που έχουν καταλύσει τη δημοκρατία εις βάρος μας. 
Στόχος της Χρυσής Αυγής -και κλείνω- είναι η επαναφορά της άμεσης δημοκρατίας στη χώρα, ούτως ώστε για τα μείζονα εθνικά και κοινωνικά ζητήματα να αποφασίζει ο ελληνικός λαός μέσω δημοψηφισμάτων. Για το αν θα μείνουμε στο μνημόνιο ή αν θα καταγγείλουμε το μνημόνιο, να αποφασίσει ο λαός. Για το αν θα μείνουμε στο ευρώ ή θα επιστρέψουμε στο εθνικό νόμισμα, να γίνει ένα δημοψήφισμα και να αποφασίσει ο ελληνικός λαός. Όχι μόνο γι’ αυτά, αλλά και για όλα τα μείζονα εθνικά και κοινωνικά ζητήματα. 
Ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Το λόγο έχει ο Κοινοβουλευτικός Εκπρόσωπος της Δημοκρατικής Αριστεράς, κ. Νικόλαος Τσούκαλης.</ChairmanSpeech> 
<Speech><Parlmember>ΝΙΚΟΛΑΟΣ ΤΣΟΥΚΑΛΗΣ</Parlmember>: Ευχαριστώ, κύριε Πρόεδρε.
Κύριοι Υπουργοί, θα ήθελα να ξεκινήσω καταθέτοντας μία πρόταση, την οποία πρέπει να υλοποιήσετε με συγκεκριμένο χρονοδιάγραμμα και με αξιολόγηση στόχων. Η χρηματοδότηση που προοριζόταν για τη Χρυσή Αυγή να μην διατεθεί για την κάλυψη της «μαύρης» τρύπας του κρατικού προϋπολογισμού, αλλά να δοθεί συγκεκριμένα και στοχευμένα, προκειμένου να καλυφθούν γεύματα παιδιών σε σχολεία –προσέξτε, όχι μόνο για Ελληνόπουλα, αλλά για όλα τα παιδιά- και δεύτερον, να δοθούν σε δήμους για τα συσσίτια που κάνουν, συσσίτια για όλους τους ανθρώπους και όχι μόνο τους Έλληνες.</Speech> 
<Speech><Parlmember>ΕΥΣΤΑΘΙΟΣ ΜΠΟΥΚΟΥΡΑΣ</Parlmember>: Για τα δικά σας λεφτά να μας πείτε.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ζητήσατε το λόγο;</ChairmanSpeech> 
<Speech><Parlmember>ΝΙΚΟΛΑΟΣ ΤΣΟΥΚΑΛΗΣ</Parlmember>: Επειδή, λοιπόν, το μοντέλο είναι συγκεκριμένο, καλείται η ελληνική δημοκρατία να δώσει αυτό το διαφορετικό στίγμα, σε σχέση με το μοντέλο που ονειρεύεται να εγκαθιδρύσει σ’ αυτήν τη χώρα η Χρυσή Αυγή. 
Θα περιμένουμε να μάθουμε η χρηματοδότηση που έχει περικοπεί από τη Χρυσή Αυγή πού ακριβώς δόθηκε.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Πρόκειται περί αναστολής, κύριε συνάδελφε. Δεν είναι περικοπή. Συνεχίστε.</ChairmanSpeech> 
<Speech><Parlmember>ΝΙΚΟΛΑΟΣ ΤΣΟΥΚΑΛΗΣ</Parlmember>: Δεν πειράζει. Ας το δώσουμε τώρα, κύριε Πρόεδρε κι αν ανασταλεί ας δοθεί από τον προϋπολογισμό. Μία συμβολική πράξη. Διότι εδώ ακούσαμε τερατώδη πράγματα, τα οποία πρέπει να λύσουμε μία και καλή. Διότι ακούσαμε πολλά για το κοινωνικό έργο της Χρυσής Αυγής. Έτσι δεν είναι, κύριε Κεγκέρογλου; Θα πάρετε κι εσείς το λόγο μετά. 
Δεύτερον, παρακολούθησα με πάρα πολύ μεγάλο ενδιαφέρον -όπως φαντάζομαι όλη η Αίθουσα- την τελευταία αποστροφή, το τελευταίο εδάφιο της ομιλίας του κ. Στουρνάρα, που δεν είναι παρών τώρα. Εκεί, λοιπόν, αφού παρέθεσε μια σειρά μεγάλων της οικονομίας, ουσιαστικά κατέληξε ότι η οικονομία δεν είναι δόγμα, δεν είναι κάτι το σταθερό, το ακλόνητο, αλλά πρέπει να χρησιμοποιείται με ευελιξία. Ξέχασε, όμως, να πει την κόκκινη γραμμή που διαπερνά όλους αυτούς τους μεγάλους οικονομολόγους, ότι η οικονομία, όπως έχει καταγραφεί τουλάχιστον στην ελληνική γραμματεία, ασκείται για λογαριασμό και επ’ ονόματι της κοινωνίας. Προς την κοινωνία πρέπει να στρέφεται, απολογισμό στην κοινωνία πρέπει να κάνει και οποιαδήποτε αξιολόγηση πρέπει να έχει ως βάση την ίδια την κοινωνία, τα αποτελέσματα της κοινωνίας. 
Διότι τώρα τελευταία έχουμε διαπιστώσει -το ζούμε, έχει καταστεί δόγμα- ότι οι οικονομολόγοι θέτουν στόχους, με απώτερη επιδίωξη να πετύχουν τους στόχους. Οι σύγχρονοι, όμως, οικονομολόγοι, δυστυχώς, δεν περιγράφουν την πορεία, τη διαδικασία προκειμένου να φτάσουμε στους στόχους.
Όταν προγραμματίζεις ένα ταξίδι -επειδή είναι στα καθ’ ημάς- στις Κυκλάδες, το πρώτο που επιδιώκεις είναι να μην σου βουλιάξει το καράβι στην πορεία, γιατί αν σου βουλιάξει το καράβι στην πορεία δεν πρόκειται να φτάσεις. 
Όταν, λοιπόν, ο κ. Στουρνάρας λέει ότι μας έχει απομείνει το 20% της συνολικής πορείας, είναι υποχρεωμένος ο κ. Στουρνάρας και ο κάθε κ. Στουρνάρας -δεν θέλω να αδικήσω τον νυν Υπουργό Οικονομικών- να περιγράψει τη διαδικασία, την πορεία γι’ αυτό το υπόλοιπο 20%, ιδίως όταν αυτό το 20% είναι το πλέον επώδυνο αυτής της διαδρομής. Κλείνω το θέμα και σταματάω εδώ.
Έρχομαι επί του νομοσχεδίου:
Κυρίες και κύριοι συνάδελφοι, κύριοι Υπουργοί, όταν είναι να λύσεις ένα γόρδιο δεσμό, δεν σημαίνει ότι πάντα είναι συνετό και αποτελεσματικό το να τον κόβεις και ιδίως όταν αυτή σου η ενέργεια έχει τεράστιες επιπτώσεις στην ίδια την κοινωνία. Ίσως να χρειαστεί, πριν φτάσεις σε αυτή τη λύση, να δεις και τις εναλλακτικές, να προσπαθήσεις να έχεις λιγότερες οδυνηρές συνέπειες για τους πολίτες που αφορά η συγκεκριμένη περίπτωση και ιδιαίτερα όταν αυτή σου την ενέργεια την πραγματοποιείς σε μια περίοδο απόλυτης κρίσης. 
Θέλουμε να είμαστε δίκαιοι εμείς της Δημοκρατικής Αριστεράς, κύριε Υπουργέ, γιατί έχετε χρησιμοποιήσει ένα έξυπνο επικοινωνιακό τρικ. Παρουσιάζετε τα θετικά της συγκεκριμένης ρύθμισης, τα οποία δεν μπορεί να αμφισβητήσει κανένας. Παραδείγματος χάριν, ότι η συγκεκριμένη ρύθμιση καλύπτει πολύ περισσότερους απ’ ό,τι η προηγούμενη. Θα πω κι εγώ ένα επιπλέον θετικό, ότι ανακουφίζει και απελευθερώνει τα ειρηνοδικεία της χώρας από πάρα πολλές υποθέσεις κ.λπ.. Και λέτε ότι όποιος δεν στηρίξει τη συγκεκριμένη διάταξη, ουσιαστικά καταδικάζει κάποιους συμπολίτες να μην έχουν τα ευεργετικά αποτελέσματα τα οποία θέλουν. Όμως, εγώ σας είπα ότι αυτό είναι ένα επικοινωνιακό τέχνασμα, γιατί θα μπορούσα να σας πω εγώ, αλλά και σαν Δημοκρατική Αριστερά, την αντίστροφη πορεία, όπου και τα ίδια αποτελέσματα θα είχαμε, σε μεγαλύτερο βαθμό και θα ήταν και πιο δίκαια.
Κυρίες και κύριοι συνάδελφοι, καταθέσαμε μια πρόταση η οποία έλεγε το εξής απλό: Δίνουμε ακόμα μια αναστολή -για δύο έτη λέγαμε, θα μπορούσε να πάει και στο ένα έτος- του υφιστάμενου πλαισίου και μέσα σε ένα εύλογο χρονικό διάστημα, δηλαδή μέχρι το τέλος Μαρτίου, να ολοκληρωθεί αυτή η διαδικασία την οποία κάνουμε τώρα σε είκοσι τέσσερις ώρες. Δηλαδή, να κάτσουμε, με ένα συντονισμένο, προγραμματισμένο, συγκροτημένο τρόπο να αναλύσουμε και να δούμε όλες τις διαδικασίες και όλα εκείνα τα μέτρα ούτως, ώστε να έχουμε το πλέον σωστό αποτέλεσμα, για να είμαστε πάρα πολύ πιο αποτελεσματικοί και να είμαστε και πιο δίκαιοι. Διότι ακόμα και τώρα οριζόντια μέτρα παίρνουμε υπόψη μας, προκειμένου να νομοθετήσουμε.
Έτσι, λοιπόν, και οι δύο προτάσεις -και αυτή που κάνει η Κυβέρνηση και αυτή που κάνουμε εμείς και άλλα κόμματα της Βουλής- είναι προσωρινές, αφορούν το 2014. 
Το ερώτημα, λοιπόν, είναι: Γιατί δεν ακολουθήθηκε η άλλη πορεία, ούτως ώστε να έχουμε αυτή τη σωστή και ολοκληρωμένη διαδικασία; 
Έχουμε κατακτήσει, κυρίες και κύριοι συνάδελφοι, μια πολύτιμη εμπειρία από τη λειτουργία του νόμου Κατσέλη. Ποια είναι αυτή η εμπειρία που τη διεκπεραιώνουν τα ειρηνοδικεία με πολύ μεγάλη προσοχή και με τον τρόπο που ξέρουν οι δικαστές; Ότι εξετάζουν την περίπτωση καθενός ενδιαφερόμενου ξεχωριστά. Φτιάχνουν ένα φάκελο, παίρνουν όλα τα στοιχεία, πλάθουν το προφίλ του συγκεκριμένου και έτσι, λοιπόν, αντιμετωπίζουν την κάθε μία περίπτωση ξεχωριστά. Τι πιο δίκαιο απ’ αυτό; Υπάρχει κάτι πιο δίκαιο;
Αυτό, λοιπόν, το οποίο λέγαμε είναι, αυτήν την εμπειρία να την εκμεταλλευτούμε μέσα από ένα νέο θεσμικό πλαίσιο και μια δομή που να κάνει την ίδια δουλειά των ειρηνοδικείων πριν φτάσουν στα δικαστήρια οι πολίτες και έτσι, να οδηγηθούμε σε λύσεις δίκαιες και αποτελεσματικές. Εδώ δεν ακολουθείται η ίδια πορεία.
Να σας πω εγώ την άλλη πλευρά της όλης διαδικασίας, προκειμένου να γίνει κατανοητό πού οδηγούμαστε. Το ανέφερε ο κ. Σταθάκης στην ομιλία του, αλλά δεν το έδωσε να γίνει πλήρως κατανοητό. Προσέξτε αυτή η διαδικασία -η οποία δεν αναιρεί ουσιαστικά την άλλη πρόταση που έχουμε κάνει εμείς- σε τι απίστευτη γραφειοκρατία και ταλαιπωρία οδηγεί τους Έλληνες πολίτες. Και δεν ξέρω κατά πόσο θα μπορέσετε να τη διεκπεραιώσετε. Λέμε, λοιπόν, ότι μέχρι τέλος Ιανουαρίου θα πρέπει όλοι οι ενδιαφερόμενοι να προσέλθουν με μια υπεύθυνη δήλωση στους πιστωτές, δηλαδή στις τράπεζες, και να καταθέσουν μια σειρά δικαιολογητικών. Αυτοί οι πολίτες που θα προσέλθουν είναι κάποιες εκατοντάδες χιλιάδες, εάν δεν κάνω λάθος. 
Τι πρέπει, λοιπόν, να κάνουν οι Έλληνες πολίτες, όλοι αυτοί οι οποίοι βρίσκονται στην απόγνωσή τους; Πρέπει μέχρι τις 31 Δεκεμβρίου να προσκομίσουν, μαζί με την υπεύθυνη δήλωση, αντίγραφα τίτλων ιδιοκτησίας για ακίνητα που έχουν αποκτηθεί μετά την 1-1-2007 και φύλλο υπολογισμού αξίας ακινήτου για ακίνητα που έχουν αποκτηθεί την ίδια περίοδο ή, βεβαίως, συγκριτικών στοιχείων της αρμόδιας φορολογικής αρχής με αναφορά επί του ποσού των ακινήτων για ακίνητα εκτός αντικειμενικού προσδιορισμού, αντίγραφο τελευταίων δηλώσεων Ε1 και Ε9, αποδεικτικό έγγραφο βεβαίας χρονολογίας με νωρίτερη ημερομηνία την 20η Νοεμβρίου του 2013, σχετικά με το ύψος των καταθέσεων και των κινητών αξιών. Συγχρόνως, πρέπει να προσκομίσουν βεβαίωση για τις κινήσεις όλων των λογαριασμών μέχρι 1.000 ευρώ για τους τελευταίους είκοσι μήνες. Όλα αυτά μέχρι το τέλος του Ιανουαρίου. 
Και το τραγικό ποιο είναι; Ότι αυτό το βάρος το οποίο θα έπρεπε να το φέρει είτε το δημόσιο είτε οι ίδιες οι τράπεζες, το επωμίζεται ο ίδιος ο πολίτης, γιατί δεν υπάρχουν έτοιμες βάσεις δεδομένων, ώστε με ένα πάτημα κουμπιού να έχουμε το προφίλ του δανειολήπτη. 
Και ρωτάμε: Σε αυτήν την κρίσιμη περίοδο που ο πολίτης είναι σε απόγνωση, προσπαθεί να βρει τη μικρή του δόση για να μπορέσει είτε να πληρώσει το δάνειό του ή σε τελευταία ανάλυση να επιβιώσει, με ποιο δικαίωμα τον φορτώνετε με τόσα πολλά βάρη, όταν με μια απλή διαδικασία να τον έχετε απαλλάξει εντελώς; Και πώς να τον έχετε απαλλάξει εντελώς; Απλούστατα, θέτοντας ένα μεγαλύτερο χρονικό διάστημα και βεβαίως, με το να επωμιστούν ένα μεγάλο μέρος αυτής της διαδικασίας οι ίδιες οι τράπεζες. Δεν το κάνετε αυτό.
Και για να γίνει κατανοητό το κατά πόσο η συγκεκριμένη διάταξη έχει την ανοχή της τρόικας -θα μου επιτρέψετε να πω ότι επεβλήθη από την τρόικα- και για να ακολουθήσουμε και την κοινή λογική, να δούμε τελικά ποια διαδικασία ακολουθούμε, κύριε Σκορδά, και κατά πόσο σε αυτά που αναφέρω υπάρχει κάτι παράλογο, τι προβλέπεται στο άρθρο 1; Σημειωτέον ότι έχει προταθεί και από το δικό μας κόμμα και από άλλα κόμματα εδώ και δύο χρόνια να υπάρχει αυτή η δομή και το θεσμικό πλαίσιο για τη διαχείριση του ιδιωτικού χρέους.
Θεσπίζετε τις διατάξεις αυτές για τη διαχείριση και τη ρύθμιση των χρεών, των δανείων και λέτε ότι η δομή αυτή η οποία είναι απαραίτητη, προκειμένου να διαχειριστεί όλη αυτή τη διαδικασία, θα έχει ολοκληρωθεί -είμαι βέβαιος- μέχρι τα μέσα του επόμενου έτους. 
Δεν φτάνει μόνο αυτό, αλλά λέτε ότι απαραίτητο για να γίνει σωστά όλη αυτή η διαδικασία είναι να υπάρχει και Κώδικας Δεοντολογίας Τραπεζών. Δεν υπήρχε ο Κώδικας Δεοντολογίας Τραπεζών. Το λέει το άρθρο. Μέχρι πότε πρέπει να είναι έτοιμος ο Κώδικας Δεοντολογίας Τραπεζών; Μέχρι τις 31-12-2014. 
Και όχι μόνο αυτό, αλλά ούτε ο Συνήγορος του Καταναλωτή είναι έτοιμος, γιατί λέτε ότι θα εκδοθεί κοινή υπουργική απόφαση που θα καθορίσει, θα προσδιορίσει και τις αρμοδιότητες του Συνηγόρου του Καταναλωτή.
Το ερώτημα είναι πάρα πολύ απλό, γιατί όλοι μιλάμε για μεταρρυθμίσεις, οι οποίες πρέπει να είναι βιώσιμες και θα πρέπει να πατάνε γερά και στην κοινωνία, αλλά και θεσμικά: Δεν θα ήταν λογικό όλα αυτά τα πράγματα να έχουν προηγηθεί, να έχουν στηθεί και στη συνέχεια να χτίσουμε πάνω σε αυτό το θεσμικό πλαίσιο όλα τα επιμέρους θέματα που έχουν να κάνουν με τη διαχείριση των δανείων κάθε ενός συμπολίτη ξεχωριστά; 
Είναι προφανές, κυρίες και κύριοι συνάδελφοι, ότι θα έπρεπε να έχουμε ακολουθήσει τη συγκεκριμένη διαδικασία. 
Τελειώνω με το εξής: Κύριε Σκορδά -είστε εσείς εδώ, δεν είναι ο κύριος Υπουργός Οικονομικών- φαίνεται ότι για άλλη μια φορά η Κυβέρνηση δεν διάβασε την έκθεση του Επιστημονικού Συμβουλίου της Βουλής. Σε τρεις, τουλάχιστον, διατάξεις το Συμβούλιο αποφαίνεται με κατηγορηματικότητα ότι οι διατάξεις είναι αντισυνταγματικές. 
Αναφέρομαι στην περίπτωση εκείνη όπου ουσιαστικά θεσμοθετείτε την προληπτική δέσμευση -για να μην πω κατάσχεση- καταθέσεων, που προκαταλαμβάνετε δικαστικές αποφάσεις επί ακυρότητας τίτλων και δύο - τρεις άλλες. Αναφέρομαι συγκεκριμένα στις σελίδες 9, 10 και 11. Χαρακτηριστικά λέει: Πέραν αυτού, επί της ουσίας η ρύθμιση δεν φαίνεται να βρίσκεται σε αρμονία με τη συνταγματικώς κατοχυρωμένη αρχή της νομιμότητας της δημόσιας διοίκησης, ότι παραβιάζεται η αρχή του κράτους δικαίου. 
Μιλάμε για τέτοιες αναφορές, οι οποίες, δυστυχώς, φαίνεται ότι δεν λειτουργούν προς την κατεύθυνση του κράτους δικαίου και της θεσμοθέτησης μιας βιώσιμης διαδικασίας. 
Αυτοί είναι οι λόγοι, κυρίες και κύριοι συνάδελφοι, που η Δημοκρατική Αριστερά τοποθετείται κατά επί της αρχής. Μια σειρά άρθρων -θα το καταθέσουμε και με έγγραφο για τα Πρακτικά- θα τα ψηφίσουμε γιατί θεωρούμε ότι κινούνται προς της σωστή κατεύθυνση.
Θέλω να κλείσω, λέγοντας ότι, πέρα από το λευκό και το μαύρο, από τον απίστευτο μανιχαϊσμό που έχει αναπτυχθεί σε όλη τη αυτή εδώ την κοινωνία, υπάρχουν και κάποιες δυνάμεις, οι οποίες θέλουν να λειτουργήσουν με την ορθή λογική, με το ρεαλισμό, προσπαθούν να κινηθούν κάπου στη μέση. Είναι δύσκολο να πεισθούν πολλοί ότι υπάρχει και μια μέση οδός. Εμείς, όμως, ως Δημοκρατική Αριστερά, όσο μπορούμε, θα προσπαθήσουμε να το καταφέρουμε.
Ευχαριστώ πολύ. 
(Χειροκροτήματα από την πτέρυγα της ΔΗΜΑΡ)</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ευχαριστούμε πολύ. 
Το λόγο έχει ζητήσει ο Υπουργός Αγροτικής Ανάπτυξης και Τροφίμων κ. Τσαυτάρης.</ChairmanSpeech> 
<Speech><Parlmember>ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ</Parlmember>: Κύριε Πρόεδρε, να ολοκληρωθεί ο κύκλος πρώτα. Να κάνουμε τις ερωτήσεις που θέλουμε.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Αφού έχει ζητήσει το λόγο. Υπουργός είναι και από τον Κανονισμό πρέπει να μιλήσει.</ChairmanSpeech> 
<Speech><Parlmember>ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ</Parlmember>: Έχουμε να κάνουμε ερωτήσεις προς τον Υπουργό.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Κύριε Καραθανασόπουλε, δυστυχώς δεν μπορώ να αλλάξω τον Κανονισμό αυτήν τη στιγμή. Ούτε κι εσείς. Κανείς δεν μπορεί να τον αλλάξει. 
Κύριε Υπουργέ, έχετε το λόγο.</ChairmanSpeech> 
<Speech><Parlmember>ΑΘΑΝΑΣΙΟΣ ΤΣΑΥΤΑΡΗΣ</Parlmember> (Υπουργός Αγροτικής Ανάπτυξης και Τροφίμων): Ευχαριστώ, κύριε Πρόεδρε.
Κυρίες και κύριοι Βουλευτές, θα προσπαθήσω να είμαι σύντομος. Θα χρησιμοποιήσω δυο-τρία λεπτά. Ζητώ συγνώμη για την παρέμβαση.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Σας δίνω πέντε λεπτά, κύριε Υπουργέ.</ChairmanSpeech> 
<Speech><Parlmember>ΑΘΑΝΑΣΙΟΣ ΤΣΑΥΤΑΡΗΣ</Parlmember> (Υπουργός Αγροτικής Ανάπτυξης και Τροφίμων): Έγινε αισθητή η απουσία μου από το Σώμα. Λυπάμαι πάρα πολύ. 
Όταν ξεκίνησε η συζήτηση του νομοσχέδιου του Υπουργείου Ανάπτυξης και κατετέθησαν οι συγκεκριμένες τροπολογίες από ένα μεγάλο αριθμό Βουλευτών, συζήτησα με το Προεδρείο και τη Γραμματεία να μου πουν το πότε θα χρειαστεί η δική μου παρέμβαση. Μου είπαν, «Εσείς θα χρειαστεί να μιλήσετε στις 17:30». Γι’ αυτό είμαι εδώ, για να μιλήσω. Τώρα, αν χρειάζεται να είμαι μονίμως παρών, θα το κάνω, κύριε Τσούκαλη, για να σας ικανοποιήσω.  
Θέλω να πω δύο πράγματα εις ό,τι αφορά τις συγκεκριμένες τροπολογίες, κατ’ αρχήν εις ό,τι αφορά τα νομοσχέδια. Επιτρέψτε μου, παρά το ότι δεν θέλω να είμαι δεικτικός ως προς αυτό, δεν πιστεύω ότι η επιτυχία και η παραγωγικότητα ενός Υπουργού κρίνεται από το πόσα πολλά νομοσχέδια μπορεί να φέρει στη διάρκεια της θητείας του. 
Πιστεύετε, ότι η χώρα μας, κύριε Τσούκαλη πάσχει από έλλειψη νόμων; Δεν έχουμε δηλαδή πολλούς νόμους, γι’ αυτό δεν λειτουργούμε σωστά; Δεν είναι καλύτερα να πούμε ότι θα χρειαστούμε καλύτερους νόμους, λιγότερους νόμους, πιο εύκολα υλοποιήσιμους νόμους αντί να έχουμε πληθώρα ανεφάρμοστων;
Για τον συγκεκριμένο νόμο που μιλάμε, έχει ετοιμαστεί εδώ και πάρα πολλούς μήνες. Μπορεί να μην σας πληροφόρησε η κ. Φούντα που στεκόταν δίπλα σας ή ο κ. Πάρις Μουτσινάς που είναι ανεξάρτητος. Για το νομοσχέδιο αυτό, όμως, έχετε συμφωνήσει γιατί ήσασταν μέλος αυτής της Κυβέρνησης τότε. 
Έχει ετοιμαστεί από τον Ιούλιο. Δυστυχώς, δεν ήρθε μέχρι στιγμής. Όπως ξέρετε έχει κατατεθεί στη Βουλή. Έχει πάρει ημερομηνίες να συζητηθεί στις 6,7,8,9 Ιανουαρίου. Θα είναι, δηλαδή, ένα από τα πρώτα νομοσχέδια που θα συζητηθούν. Σας έχει μοιραστεί. Δυστυχώς, η παρεμβολή των δύο επειγουσών ρυθμίσεων που αφορά τα Υπουργεία Οικονομικών και Ανάπτυξης ανέβαλαν τη συζήτηση του. Και θα ακολουθήσει το νομοσχέδιο για τις ιχθυοκαλλιέργειες, όπως έχω ενημερώσει το Σώμα, όπως επίσης και το νομοσχέδιο για την έρευνα και την τεχνολογία. Προς τι όλη αυτή η περιττή βιασύνη;
Έχει συζητηθεί -και το εξήγησα στην Επιτροπή Παραγωγής και Εμπορίου- ότι σε εκείνο το νομοσχέδιο υπάρχουν μια σειρά ρυθμίσεων μεταξύ των οποίων και αυτές οι δύο που επιλέχθησαν, γιατί έχουν ημερομηνίες. Γι’ αυτό τις έφερε αυτός ο μεγάλος αριθμός των Βουλευτών για να συζητηθούν. Τι αφορούν; Στη μετατροπή των πολλών συνεταιριστικών οργανώσεων. Από τις δευτεροβάθμιες στις πρωτοβάθμιες χρειαζόταν πολύ περισσότερος χρόνος. Μάλιστα, στο νομοσχέδιο αυτό, με τις τροπολογίες που σας έχω ενημερώσει, θα βοηθηθούν σε αυτή τη μετατροπή, γιατί υπάρχει μια σειρά φορολογικών και άλλων ζητημάτων που θα μπορούσαν να διευκολύνουν αυτή τη διαδικασία. 
Η θητεία, όμως, των οργάνων αυτών λήγει με την 31η Δεκεμβρίου αυτού του έτους. Γι’ αυτό το λόγο δίδεται τετράμηνη παράταση, προκειμένου να έχει προλάβει να συζητηθεί το νομοσχέδιο και οι συγκεκριμένες αλλαγές. Αλλιώς, από την πρώτη του έτους δεν θα είχαν νομική υπόσταση τα συγκεκριμένα διοικητικά συμβούλια και οι ενώσεις αυτές.  Αυτός ήταν ο σκοπός που ζητήθηκε να φέρουν οι Βουλευτές το συγκεκριμένο νομοσχέδιο.
Ως προς τη δεύτερη τροπολογία. Η συγκεκριμένη τροπολογία είναι ψηφισμένη από την ολομέλεια του Κοινοβουλίου. Και από τότε μάλιστα, που ψηφίστηκε, προβλεπόταν να δίδεται στον Υπουργό Αγροτικής Ανάπτυξης και Τροφίμων η προαίρεση να δίδει ένα έτος παράταση εις ότι αφορά αυτήν τη συγκεκριμένη ρύθμιση. Τι λέει; Πάρα πολλοί συνεταιρισμοί ή ενώσεις που τίθενται σε καθεστώς εκκαθάρισης, συγχώνευσης με άλλους, μετατροπής κ.λπ., τους δίδεται η δυνατότητα να το κάνουν. Σας είπα πώς θα διευκολυνθούν. 
Έτσι, όμως, όπως είχε διατυπωθεί τότε η τροπολογία δυσκόλευε την εφαρμογή της. Γιατί; Διότι, οι συγκεκριμένοι άνθρωποι δεν μπορούσαν να πάρουν φορολογική και ασφαλιστική ενημερότητα για να γίνει αυτό. Αυτή η τροπολογία, το μόνο που κάνει είναι να διευκολύνει προς την κατεύθυνση αυτή. Αλλάζει, δηλαδή, μόνο δύο λέξεις και αναφέρει ότι τους δίδεται η δυνατότητα να πάρουν ασφαλιστική και φορολογική ενημερότητα για να το κάνουν. Είναι κάτι που είναι ακριβώς το ίδιο με την προηγούμενη φορά πλην αυτής της διευκόλυνσης.
Τελειώνοντας, θα μου επιτρέψετε να πω κάτι και για τους κυρίους της Χρυσής Αυγής, που δυστυχώς απουσιάζουν από την Αίθουσα. Λένε -συμφωνώ και εγώ μαζί τους- ότι ο τόπος έχει μεγάλη πιθανότητα να αξιοποιήσει τον πρωτογενή τομέα -και έτσι είναι- και στο τέλος λένε μάλιστα, ότι αυτό θα γίνει όταν αρχίσει ο πρωτογενής τομέας να παράγει.
Δηλαδή, δεν παράγει ο πρωτογενής τομέας σήμερα;</Speech>
<Speech><Parlmember>ΒΑΣΙΛΕΙΟΣ ΚΑΠΕΡΝΑΡΟΣ</Parlmember>: Με 1,5 ευρώ το πετρέλαιο στους αγρότες, όχι.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Κύριε Υπουργέ, μην απαντάτε. Εσείς να απευθύνεστε στη Βουλή.</ChairmanSpeech>
<Speech><Parlmember>ΑΘΑΝΑΣΙΟΣ ΤΣΑΥΤΑΡΗΣ</Parlmember> (Υπουργός Αγροτικής Ανάπτυξης και Τροφίμων): Λίγες μέρες πριν, μιλώντας απ’ αυτό το Βήμα σας εξήγησα, με αφορμή τη συζήτηση για τον προϋπολογισμό, και αναφέρθηκα στην παραγωγή του βάμβακος του τόπου μας. Παρήχθησαν οκτακόσιες ογδόντα χιλιάδες τόνοι με μέσο όρο τριακόσια είκοσι δύο κιλά. Ποιος το έκανε αυτό, αν δεν παράγουμε;
Εδώ είναι οι άνθρωποι της Ημαθίας. Στην Ημαθία, το βαμβάκι ξεπέρασε τα τετρακόσια κιλά ανά στρέμμα. 
Δεύτερον, σας είπα ότι πέντε από τα δέκα πιο εξαγώγιμα προϊόντα αυτού του τόπου είναι αγροτικά προϊόντα. Δηλαδή είναι φρούτα και λαχανικά από τους οπωρώνες μας, είναι λάδι, είναι φέτα, είναι ψάρια από τα ιχθυοτροφεία μας. Πώς παρήχθησαν όλα αυτά; Αν δεν υπήρχε παραγωγή, τι εξάγαμε και πήραμε τόσα χρήματα; Άδεια τσουβάλια; Πώς είναι τόσο απλό και εύκολο να μειώνετε τον ιδρώτα αυτών των ανθρώπων; Διότι υπάρχουν άνθρωποι που ιδρώνουν για να τα παράξουν αυτά και δεν περιορίζονται σε λόγια.
Ευχαριστώ πολύ.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ευχαριστούμε.
Κύριε Τσούκαλη, είναι επί προσωπικού; Είναι η σειρά του κ. Καραθανασόπουλου, αλλά αν είναι επί προσωπικού, να τον δώσω σε εσάς.</ChairmanSpeech>
<Speech><Parlmember>ΝΙΚΟΛΑΟΣ ΤΣΟΥΚΑΛΗΣ</Parlmember>: Μάλιστα.</Speech>
<Speech><Parlmember>ΚΩΝΣΤΑΝΤΙΝΟΣ ΧΑΤΖΗΔΑΚΗΣ</Parlmember> (Υπουργός Ανάπτυξης και Ανταγωνιστικότητας): Κύριε Πρόεδρε, ζητώ το λόγο.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Κύριε Υπουργέ, όταν ζητείται ο λόγος επί προσωπικού, προηγείται.
Κύριοι συνάδελφοι, υπάρχει μια έντονη ανησυχία στην Αίθουσα. Σας παρακαλώ, λίγη ησυχία, για να ακούμε τους ομιλητές.
Έχετε το λόγο για ένα λεπτό, για να εξηγήσετε το προσωπικό θέμα, κύριε Τσούκαλη.</ChairmanSpeech>
<Speech><Parlmember>ΝΙΚΟΛΑΟΣ ΤΣΟΥΚΑΛΗΣ</Parlmember>: Δεν χρειάζεται να εξηγήσω το προσωπικό. Είναι περισσότερο πολιτικό, αφού η μισή ομιλία του κυρίου Υπουργού αναφερόταν προς τη Δημοκρατική Αριστερά και προς εμένα, προσωπικά.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Δεν χαίρεστε γι’ αυτό; Το όνομά σας ακουγόταν συνεχώς.</ChairmanSpeech>
<Speech><Parlmember>ΝΙΚΟΛΑΟΣ ΤΣΟΥΚΑΛΗΣ</Parlmember>: Θέλω να ξεκαθαρίσουμε μία παρεξήγηση, πάρτε το όπως θέλετε, κύριε Υπουργέ. 
Η αναφορά που έγινε εδώ, σε αυτήν την Αίθουσα, είχε να κάνει με τον τρόπο που λειτούργησε στη συγκεκριμένη περίπτωση το Υπουργείο Αγροτικής Ανάπτυξης. Πρόκειται για δύο τροπολογίες, οι οποίες παρατείνουν προθεσμίες οι οποίες λήγουν στο τέλος του 2012. Αυτό το οποίο είπαμε είναι το εξής: Δεν είναι δυνατό 21 του μηνός να έρχονται αυτές οι δύο τροπολογίες προς παράταση, χωρίς να έχουμε τη δυνατότητα να τις συζητήσουμε. Το ότι τις έχετε καταθέσει δεν λέει κάτι.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ευχαριστούμε πολύ, αλλά μόνο προσωπικό δεν είναι αυτό, κύριε συνάδελφε.</ChairmanSpeech>
<Speech><Parlmember>ΝΙΚΟΛΑΟΣ ΤΣΟΥΚΑΛΗΣ</Parlmember>: Κύριε Πρόεδρε, σε ένα λεπτό έχω τελειώσει.
Τη συγκεκριμένη τροπολογία, κύριε Υπουργέ, το ξέρετε ότι την έχουμε συντάξει από κοινού ο υποφαινόμενος, ο κ. Δριβελέγκας και ο κ. Βορίδης. Γνωρίζαμε ότι θα λήξει στο τέλος. Είχαμε την απαίτηση από εσάς να τη φέρετε με αυτό εδώ το νομοσχέδιο ή με το προηγούμενο και όχι να έρθει ως βουλευτική τροπολογία. Είναι απλό αυτό το οποίο σας είπαμε. Θεωρήσαμε ότι είναι ευτελισμός της κοινοβουλευτικής διαδικασίας.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ευχαριστούμε πολύ.</ChairmanSpeech>
<Speech><Parlmember>ΑΘΑΝΑΣΙΟΣ ΤΣΑΥΤΑΡΗΣ</Parlmember> (Υπουργός Αγροτικής Ανάπτυξης και Τροφίμων): Κύριε Πρόεδρε, ζητώ το λόγο.</Speech>
<Speech><Parlmember>ΑΘΑΝΑΣΙΟΣ ΠΑΦΙΛΗΣ</Parlmember>: Τι θα γίνει με αυτό το πράγμα;</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Κύριε συνάδελφε, το προβλέπει ο Κανονισμός. Τι να κάνουμε;
Ορίστε, κύριε Υπουργέ, έχετε το λόγο.</ChairmanSpeech>
<Speech><Parlmember>ΑΘΑΝΑΣΙΟΣ ΤΣΑΥΤΑΡΗΣ</Parlmember> (Υπουργός Αγροτικής Ανάπτυξης και Τροφίμων): Εγώ δεν είμαι τόσο έμπειρος κοινοβουλευτικός. Εσείς είστε πιο έμπειρος από εμένα. Για να έρθουν αυτές οι τροπολογίες από εμένα και τον κ. Χατζηδάκη, όπως είχαν ετοιμαστεί, έπρεπε να είχε προλάβει το Γενικό Λογιστήριο να δώσει έκθεση επί των οικονομικών. Δεν έχει καμμιά οικονομική επιβάρυνση, αλλά με την πληθώρα της δουλειάς και των τροπολογιών που είχαν γίνει δεν πρόλαβε να βγει. Αυτή ήταν η αιτία, που χρειάστηκε να την καταθέσουν Βουλευτές και τίποτα άλλο.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ευχαριστούμε.</ChairmanSpeech>
<Speech><Parlmember>ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</Parlmember> (Υπουργός Υγείας): Κύριε Πρόεδρε, ζητώ το λόγο για να κάνω μια προσθήκη.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Το λόγο έχει ο κύριος Υπουργός, για να κάνει μια προσθήκη.</ChairmanSpeech>
<Speech><Parlmember>ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</Parlmember> (Υπουργός Υγείας): Κύριε Πρόεδρε, κάνω μια νομοτεχνική βελτίωση. 
Στην τροπολογία που έχουμε καταθέσει, εκεί που γράφεται «Συστήνεται κλάδος ΠΕ Ιατρών πλήρους και αποκλειστικής απασχόλησης» προσθέτουμε «Ιατρών και οδοντιάτρων» διότι θα έμεναν έξω οι οδοντίατροι.
Ευχαριστώ πολύ.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Έχω την τιμή να ανακοινώσω στο Σώμα ότι η Ειδική Μόνιμη Επιτροπή Κοινοβουλευτικής Δεοντολογίας καταθέτει τις εκθέσεις της στις αιτήσεις της Εισαγγελικής Αρχής για τη χορήγηση άδειας άσκησης δίωξης κατά Βουλευτών.
Το λόγο έχει ο Υπουργός Ανάπτυξης και Ανταγωνιστικότητας κ. Κωσταντίνος Χατζηδάκης.</ChairmanSpeech>
<Speech><Parlmember>ΚΩΣΤΑΝΤΙΝΟΣ ΧΑΤΖΗΔΑΚΗΣ</Parlmember> (Υπουργός Ανάπτυξης και Ανταγωνιστικότητας): Όσον αφορά την ομιλία μου, θέλω να πω ότι θα μιλήσω στο τέλος μετά τον κ. Καραθανασόπουλο. Απλώς, θα ήθελα να κάνω τρεις νομοτεχνικές βελτιώσεις που αντανακλούν και τη συζήτηση. Πρώτον, σε σχέση με τις καταβολές ως προς το ύψος της ενήμερης δόσης ως ποσοστό του ύψους της τελευταίας ενήμερης δόσης, είχαμε βάλει το πρωί ελεύθερους επαγγελματίες, το διευρύνουμε αυτό για να συμπεριληφθούν και οι έχοντες πτωχευτική ικανότητα και οι έμποροι δηλαδή και να είναι το ποσοστό στο 20% και όχι στο 30%, όπως προβλεπόταν μέχρι χθες.
Το δεύτερο είναι ότι κάνουμε μια παρέμβαση στο εδάφιο έβδομο της παραγράφου 3 του άρθρου 2.  Εκεί που αναγραφόταν «ειδικά για τους ανέργους με μηδενικό εισόδημα δεν καταβάλλεται τίποτα», θα αναγράφεται «ειδικά για τους οφειλέτες με μηδενικό εισόδημα», έτσι ώστε να καλύπτονται από αυτή τη διάταξη και άλλοι πλέον, αυτών που είναι στο ταμείο ανεργίας και οι έμποροι, δηλαδή ουσιαστικά.
Κάνουμε και μια τεχνικού χαρακτήρα βελτίωση στο επενδυτικό ταμείο, όπου προσθέτουμε εκεί που λέει «οι χρηματοδοτήσεις των επιχειρήσεων» βάζουμε των «μικρομεσαίων επιχειρήσεων» και εκεί που λέει «γίνονται με όρους αγοράς ή με ευνοϊκότερους  όρους, ανάλογα με το είδος του επενδυτικού προϊόντος», το ακριβέστερο είναι «του χρηματοδοτικού προϊόντος». Την καταθέτω.
(Στο σημείο αυτό ο Υπουργός Ανάπτυξης και Ανταγωνιστικότητας κ. Κωνσταντίνος Χατζηδάκης καταθέτει για τα Πρακτικά τις προαναφερθείσες νομοτεχνικές βελτιώσεις, οι οποίες έχουν ως εξής:
(να μπει η σελ.321)</Speech>
<Speech><Parlmember>ΚΩΝΣΤΑΝΤΙΝΟΣ ΧΑΤΖΗΔΑΚΗΣ</Parlmember> (Υπουργός Ανάπτυξης και Ανταγωνιστικότητας): Θα ήθελα να αναφέρω μια τελευταία τροπολογία που αφορά τα συνταξιοδοτικά των απολυμένων των Κλωστηρίων Νάουσας και Πρέβεζας. Γίνεται δεκτή. Είναι με το γενικό αριθμό 1069 και ειδικό 17 στις 21-12-2013.
(Χειροκροτήματα από την πτέρυγα της Νέας Δημοκρατίας)</Speech>   
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Πριν δώσω το λόγο στον κ. Καραθανασόπουλο, θα παρακαλούσα -επειδή είχαμε συμφωνήσει ότι η ψηφοφορία θα γίνει στις πέντε και μισή και ήδη η ώρα είναι έξι παρά δέκα και είναι ακόμα αρκετοί ομιλητές- να είναι σύντομη η τοποθέτηση του καθενός εξ ημών όταν λαμβάνει το λόγο.</ChairmanSpeech>
<Speech><Parlmember>ΑΝΑΣΤΑΣΙΟΣ ΝΕΡΑΝΤΖΗΣ</Parlmember>: Κύριε Πρόεδρε, οι τρεις ομιλητές δεν είναι αρκετοί;</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Τώρα θα μειώσω το χρόνο, κύριε συνάδελφε, που έχουν απομείνει τρεις ομιλητές;
Το λόγο έχει ο κ. Κάραθανασόπουλος, Κοινοβουλευτικός Εκπρόσωπος του Κομμουνιστικού Κόμματος Ελλάδος.</ChairmanSpeech>
<Speech><Parlmember>ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ</Parlmember>: Ευχαριστώ, κύριε Πρόεδρε.
Οφείλουμε να ομολογήσουμε ότι η Κυβέρνηση, αλλά και οι Βουλευτές των κομμάτων της συγκυβέρνησης έκαναν μια φιλότιμη προσπάθεια να συγκαλύψουν την κυβερνητική λαθροχειρία που έχει το συγκεκριμένο νομοσχέδιο που συζητάμε σήμερα, τη στιγμή που ανοίγετε το δρόμο να απελευθερωθούν ουσιαστικά από το 2015 οι πλειστηριασμοί.
Όλα αυτά λέτε ότι τα κάνετε στο όνομα –δήθεν- της αντιμετώπισης των «μπαταχτσήδων», λες και δεν υπάρχουν άλλοι τρόποι να ελέγξετε και να εντοπίσετε ποιοι είναι αυτοί οι οποίοι εκμεταλλεύονται την προστασία από τους πλειστηριασμούς της λαϊκής κατοικίας για ίδιον όφελος. Υπάρχουν πάρα πολύ καλύτεροι τρόποι και θα μπορούσατε να το είχατε κάνει. Όμως, αυτό το οποίο επιδιώκεται στην προκειμένη περίπτωση είναι ακριβώς να διασφαλίσετε τα συμφέροντα και να θωρακίσετε –άμα το θέλετε- επί της ουσίας, το ίδιο το χρηματοπιστωτικό σύστημα.
Τι κάνετε με το συγκεκριμένο νομοσχέδιο; Προχωράτε στη μείωση του ύψους της αξίας της πρώτης κατοικίας που προστατεύετε. Και όχι μόνο αυτό, αλλά επιπλέον βάζετε συμπληρωματικά και μια σειρά συσσωρευτικά άλλα κριτήρια τα οποία πρέπει να ικανοποιούνται όλα μαζί, η συνολική περιουσία 270.000, δηλαδή 70.000 επιπλέον ατομική περιουσία. Αν κάποιος έχει ένα σπίτι στο χωριό που το έχει κληρονομήσει από τους γονείς του, βγαίνει έξω.
Δεύτερον, πρέπει να έχουν καταθέσεις μέχρι 15.000 ευρώ. Και τρίτον, εισόδημα έως 35.000 ευρώ. Θα πει κάποιος αν τα δούμε ατομικά όλα αυτά τα μεγέθη είναι μεγάλα, όμως σωρευτικά όταν λειτουργούν δεν είναι μεγάλα.
(Θόρυβος στην Αίθουσα-Κωδωνοκρουσίες)</Speech>
<Speech><Parlmember>ΑΘΑΝΑΣΙΟΣ ΠΑΦΙΛΗΣ</Parlmember>: Κύριε Πρόεδρε, δεν ακούμε τίποτα.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Κύριοι συνάδελφοι, σεβασμός στον ομιλητή.</ChairmanSpeech>
<Speech><Parlmember>ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ</Parlmember>: Υπάρχει και το καφενείο, δεν με πειράζει εμένα.
Το δεύτερο, το πιο βασικό απ’ όλα, είναι αυτό το οποίο βάζετε περί υποχρεωτικής δόσης από 10% έως 30%, ανάλογα με το εισόδημα. Δηλαδή ένας ο οποίος παίρνει 500 ευρώ τον μήνα πρέπει να δίνει 50 ευρώ στην τράπεζα. Κάποιος θα έλεγε ότι το 10% είναι πολύ μικρό. Μα εδώ είναι σχετικό το μέγεθος. Έχει ο άλλος τη δυνατότητα, με εισόδημα 500 ευρώ τον μήνα, να δίνει 50 ευρώ στις τράπεζες; Από πού θα τα βρει; Βεβαίως κάποιος ο οποίος έχει 10.000 ευρώ εισόδημα μπορεί να δώσει ένα χιλιάρικο, για τις ανάγκες του, και για ρεύμα και για πετρέλαιο και για να ταΐσει την οικογένειά του, μπορεί να τις καλύψει με τα υπόλοιπα. Αυτός όμως με τα 500 ευρώ μπορεί να τα καλύψει και να δίνει το 10% του μηνιαίου εισοδήματός του στις τράπεζες για να εξυπηρετεί το δάνειό του; 
Αυτό επί της ουσίας πώς λειτουργεί; Λειτουργεί προς την κατεύθυνση της βελτίωσης της εικόνας του χαρτοφυλακίου που έχει η κάθε τράπεζα όσον αφορά τα κόκκινα δάνεια. Επί της ουσίας δηλαδή συμβάλλετε αποφασιστικά με αυτόν τον τρόπο στο να εμφανιστεί μια εικόνα εξυγίανσης του χρηματοπιστωτικού συστήματος. 
Κι ο εισηγητής του ΣΥΡΙΖΑ όμως ο κ. Σταθάκης, εξέφρασε μια αντίστοιχη αγωνία. Είπε, για παράδειγμα: Γιατί δεν συμπεριλήφθηκαν στην ανακεφαλαιοποίηση και τα κόκκινα δάνεια; Ουσιαστικά τι μας είπε; Ότι εκτός από το κούρεμα των ομολόγων, το οποίο χρεώθηκε ο ελληνικός λαός μέσω της ανακεφαλαιοποίησης, να χρεωθεί και τα κόκκινα δάνεια. Δηλαδή να περάσουν και τα κόκκινα δάνεια στις πλάτες του δημόσιου χρέους, μέσω της ανακεφαλαιοποίησης των τραπεζών, με αποτέλεσμα αυτός ο οποίος θα ξεκαθαρίσει θα είναι οι τράπεζες από το χαρτοφυλάκιο που βρίσκεται στο κόκκινο. Αλλά και η πρόταση την οποία κάνουν για τη δημιουργία ενός δημόσιου φορέα που θα διαχειριστεί τα κόκκινα δάνεια, απαλλάσσοντας τις τράπεζες από αυτά, εκεί οδηγεί. Ποιος θα πληρώσει αυτά τα κόκκινα δάνεια, τα οποία θα τα διαχειριστεί ο δημόσιος φορέας;
Γι’ αυτόν ακριβώς τον λόγο, επιτρέψτε μας να θεωρήσουμε ότι είναι υποκριτικό το ενδιαφέρον του ΣΥΡΙΖΑ για την προστασία από τους πλειστηριασμούς. Διότι δεν μπορεί να υπάρχει ομιλητής του ΣΥΡΙΖΑ που να λέει ότι με το συγκεκριμένο νομοσχέδιο γίνεται ριφιφί και από την άλλη μεριά να μη βάζετε το συγκεκριμένο άρθρο που επιβάλλει ριφιφί στην ονομαστική ψηφοφορία και να βάζετε μόνο τα άρθρα 7 και 8. Γιατί; Υπήρχε κανένας λόγος; Μπορεί να μη γίνει δεκτό. Βεβαίως, τόσες ονομαστικές ψηφοφορίες γίνονται και δεν γίνονται αποδεκτές. 
Έχει όμως τεράστια συμβολική, κατά τη γνώμη μας, σημασία να αποδειχθεί μέσα από ονομαστική ψηφοφορία η αντίθεση σε αυτήν τη διαδικασία. Και όχι επειδή θέλουμε να πατάμε σε δύο βάρκες, να καλλιεργούμε εντυπώσεις γύρω από το φυλλορρόημα ή όχι της κυβερνητικής πλειοψηφίας, για να μπορέσουμε να θωρακίσουμε το νέο διπολικό σύστημα, την αναπαλαίωση αυτού του πολιτικού συστήματος, για να μπορέσει να εγκλωβίσει ακόμη καλύτερα τη λαϊκή δυσαρέσκεια μέσα σε ανώδυνα για το σύστημα κανάλια και για να μπορέσετε να κρύψετε με άλλον τρόπο τη συμφωνία που έχει η Κυβέρνηση και η Αξιωματική Αντιπολίτευση, με τις στρατηγικές επιλογές, που καθορίζονται από τις ανάγκες αναπαραγωγής του κεφαλαίου και θωράκισης της κερδοφορίας των επιχειρηματικών ομίλων.
Εμείς το λέμε καθαρά ότι αυτός ο νόμος πρέπει να μείνει στα χαρτιά, μέσα από την οργάνωση της πάλης του εργατικού, λαϊκού κινήματος, στις συνοικίες και στις γειτονιές, να μην προχωρήσει καμμία κατάσχεση σε κανένα λαϊκό νοικοκυριό, είτε αφορά χρέη προς τράπεζες είτε αφορά χρέη προς το δημόσιο και τα ασφαλιστικά ταμεία, τα οποία δεν προστατεύονται από τις κατασχέσεις. 
(Θόρυβος στην Αίθουσα - Κωδωνοκρουσίες)
Διότι κατά τη γνώμη του ΚΚΕ, όσο κι αν φωνασκείτε, η λαϊκή στέγη είναι δικαίωμα και σήμερα υπάρχουν όλες οι δυνατότητες για να διασφαλιστεί. Αυτό δεν γίνεται, γιατί ακριβώς επικρατεί το καπιταλιστικό κέρδος, το καπιταλιστικό συμφέρον. Εμείς λέμε ότι υπάρχουν και οι αντικειμενικές προϋποθέσεις, ώστε σήμερα όχι μόνο αυτοί που έχουν σπίτι και έστω υπερχρεωμένα το έχουν διασφαλίσει αλλά και αυτοί που δεν έχουν να μπορούν να καλύψουν τις στεγαστικές ανάγκες με πρόσβαση στην ενέργεια και στη θέρμανση, αρκεί να βγει από τη μέση η καπιταλιστική εκμετάλλευση και το καπιταλιστικό κέρδος. 
Άλλωστε, αυτές τις ανάγκες του κεφαλαίου υπηρετεί και η δημιουργία του ελληνικού επενδυτικού ταμείου. Εμείς θεωρούμε ότι τα πρόστιμα για τα ληξιπρόθεσμα χρέη προς τις εφορίες, ανεξάρτητα αν κατά τι προσπαθεί να παρουσιάσει ο κύριος Υπουργός ο κ. Στουρνάρας, ότι τα μειώνει, είναι ληστρικά, είναι τοκογλυφικά. 
Οι προσαυξήσεις και οι τόκοι που επιβάλλονται ωχριούν μπροστά στην τραπεζική πρακτική. Και στο κάτω-κάτω, γιατί να υπάρχει η ίδια αντιμετώπιση όσον αφορά τα ληξιπρόθεσμα χρέη σε αυτόν που χρωστάει γιατί δεν μπορεί να πληρώσει, γιατί δεν έχει τη δυνατότητα να πληρώσει και σε αυτόν –και αναφέρομαι συγκεκριμένα στην πλουτοκρατία- που συστηματικά καταφεύγει στη μέθοδο των ληξιπρόθεσμων χρεών για να μπορεί να φοροδιαφεύγει;</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ευχαριστούμε, κύριε συνάδελφε.</ChairmanSpeech>
<Speech><Parlmember>ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ</Parlmember>: Για αυτά θα έπρεπε να υπάρχει τελείως διαφορετική αντιμετώπιση.
Κι εγώ ευχαριστώ.</Speech>
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Κύριε Πρόεδρε, θα ήθελα τον λόγο για να πω κάτι τεχνικό.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Πόσο χρόνο θέλετε;</ChairmanSpeech>
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Τρία λεπτά, κύριε Πρόεδρε.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ορίστε, έχετε τον λόγο.</ChairmanSpeech>
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Ευχαριστώ, κύριε Πρόεδρε.
Κύριε Πρόεδρε, κυρίες και κύριοι συνάδελφοι, έχει γίνει μεγάλη συζήτηση –και βλέπω ότι έχει απασχολήσει και τον Τύπο- για το περίφημο θέμα ότι δήθεν βαρύνουμε με υπερβολικά πρόστιμα με την αλλαγή που γίνεται στο άρθρο 6 του ΚΕΔΕ. Θα ήθελα λίγο να αναφερθώ σε αυτό, κύριε Πρόεδρε, πάρα πολύ συνοπτικά.
Το πρώτο πράγμα που θέλω να πω σε αυτό είναι το εξής: Αυτή η παρέμβαση η οποία γίνεται δεν μπορεί να ιδωθεί αποκομμένα από την παρέμβαση που έχει γίνει με προηγούμενο νόμο στον Κώδικα Φορολογικής Διαδικασίας. 
Στον Κώδικα Φορολογικής Διαδικασίας τον Ιούνιο κάναμε την εξής παρέμβαση: Φέραμε την αυτή ρύθμιση με δύο άρθρα –την αυτή ρύθμιση που εισηγούμεθα και σήμερα- για τα τέλη εκπροθέσμου καταβολής, για τα ληξιπρόθεσμα δηλαδή. Εκεί, λοιπόν, που σε διάφορους φόρους βαρύνονταν με 1%, με 1,5%, με 2%, με 2,5%, με 3% με αποτέλεσμα σε ορισμένες περιπτώσεις η ετήσια προσαύξηση να είναι 36%, έγινε μία παρέμβαση που λέει «επιτόκιο συν 10% μετά το δίμηνο».
Το επιτόκιο, κυρίες και κύριοι συνάδελφοι, είναι της τάξης του 0,7%. Αυτό σημαίνει γύρω στο 7%, συν το 10%, δηλαδή 17%. Στη μεγάλη πλειοψηφία των φόρων η παρέμβαση του Ιουνίου είχε ελάφρυνση. Με τη σημερινή μας παρέμβαση στον ΚΕΔΕ, εν όψει του ότι έχουν κλείσει τα ζητήματα του ληξιπροθέσμου και του τρόπου που βαρύνεται η ληξιπρόθεσμη καταβολή για το φόρο εισοδήματος, για τον ΦΠΑ, για τον ΕΝΦΙΑ, για το φόρο δωρεών, γονικών παροχών, κληρονομιών και για άλλους φόρους, έκλεισαν με τον Κώδικα Φορολογικής Διαδικασίας.
Τι ρυθμίζουμε μόνο σήμερα; Μένουν άλλου τύπου έσοδα του κράτους –τελωνειακά, διάφορα άλλα όπως παραδείγματος χάριν βεβαιώσεις διοικητικών προστίμων, χρηματικές ποινές, φυλακίσεις οι οποίες μετατρέπονται σε χρηματικές- στις οποίες πράγματι η παρέμβαση, η οποία γίνεται σήμερα, έχει μία μικρή επιβάρυνση της τάξης του 4% -αυτή είναι η διαφορά- πλην όμως αυτή θα πρέπει να ιδωθεί ενιαία με τη συνολική παρέμβαση που κάναμε το καλοκαίρι. Δεν μπορούμε, λοιπόν, να τη δούμε αυτή αποκομμένα.
Το δεύτερο το οποίο πρέπει κανείς να δει είναι ότι υπάρχουν δύο βελτιωτικές προσθήκες. Πρώτον, δεν υπάρχουν τόκοι επί των τόκων, καταργείται ο ανατοκισμός και, δεύτερον, δεν υπάρχουν πρόστιμα επί προστίμων. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Έγινε παρέμβαση του Υπουργού Οικονομικών που το «δύο μήνες εκπρόθεσμο» το κάνει έξι. Κυρίες και κύριοι συνάδελφοι, τι σημαίνει αυτό; Όποιος πληρώσει εντός των έξι μηνών από εκεί που θα βαρυνόταν με 6%, σήμερα θα επιβαρυνθεί με 3%, με 3,5%. Επομένως και για αυτόν η συμμόρφωση είναι βελτιωτική.
Και υπάρχει και η τελευταία βελτιωτική προσθήκη –τελειώνω, κύριε Πρόεδρε- που έχει γίνει από τον κύριο Υπουργό, που μετακινείται η απόφαση για τον προσδιορισμό των επιτοκίων από το Γενικό Γραμματέα Εσόδων στον Υπουργό των Οικονομικών.
Μετά ταύτα, είναι σαφές ότι η παρέμβαση αυτή ενοποιεί το καθεστώς φορολογικής μεταχείρισης των ληξιπροθέσμων και δεν θα πρέπει να γίνονται δεκτές οι υπερβολές που έχουν ακουστεί όλο το τελευταίο χρονικό διάστημα. Και γι’ αυτό εισηγούμαστε την υπερψήφισή τους.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Τον λόγο έχει ζητήσει ο Πρόεδρος της Κοινοβουλευτικής Ομάδας του ΠΑΣΟΚ κ. Βενιζέλος.
Ορίστε, κύριε Πρόεδρε, έχετε τον λόγο για πέντε λεπτά.</ChairmanSpeech>
<Speech><Parlmember>ΕΥΑΓΓΕΛΟΣ ΒΕΝΙΖΕΛΟΣ</Parlmember> (Αντιπρόεδρος της Κυβέρνησης και Υπουργός Εξωτερικών): Κυρίες και κύριοι Βουλευτές, το ζήτημα των πλειστηριασμών -και πιο συγκεκριμένα το ζήτημα της προστασίας της πρώτης κατοικίας του φτωχού και μεσαίου νοικοκυριού- ταλανίζει επί μήνες την ελληνική κοινωνία, την κοινή γνώμη. Όταν η Κυβέρνησή μας, στις αρχές της κρίσης, πήρε την πρωτοβουλία της αναστολής των πλειστηριασμών, αυτό ήταν ένα ανακουφιστικό μέτρο, ένα μέτρο στοιχειώδους προστασίας, όχι μόνο των ευπαθών κοινωνικών ομάδων, αλλά -θα μου επιτρέψετε να πω- γενικότερα της στεγαστικής πίστης και της αγοράς ακινήτων. Ήταν ένα μέτρο προστασίας των κόπων που έχουν επενδύσει γενιές Ελλήνων στην ακίνητη περιουσία τους και κυρίως στο στόχο ζωής που είναι να υπάρχει μία πρώτη ιδιόκτητη κατοικία.
Η ρύθμιση αυτή συνδέεται με την πάντοτε ισχύουσα νομοθεσία για την προστασία των υπερχρεωμένων νοικοκυριών, δηλαδή για ένα καθεστώς ουσιαστικά αστικής πτώχευσης που δεν υπήρχε στην ελληνική έννομη τάξη, που έπρεπε να εισαχθεί και που έχει δοκιμαστεί με επιτυχία τα τελευταία τριάμισι χρόνια και το οποίο διατηρείται αλώβητο –θα έλεγα- και βελτιωμένο. 
Στην πραγματικότητα, το ερώτημα που κυριαρχούσε επί μήνες τώρα είναι αν η κυβερνητική πλειοψηφία, αν η παρούσα Κυβέρνηση, έχει τη βούληση και την ικανότητα να μείνει σταθερή σε αυτό που λέει, να κάνει πράξη αυτό που λέει, πως η πρώτη κατοικία του φτωχού και μεσαίου νοικοκυριού δεν κινδυνεύει, δεν πρόκειται να τεθεί σε κίνδυνο. Η διαπραγμάτευση ήταν πράγματι πάρα πολύ δύσκολη, διότι πάντα η διαπραγμάτευση με τους εταίρους μας είναι δύσκολη. 
Έχω πει πολλές φορές ότι η αναγνώριση των θυσιών του ελληνικού λαού πρέπει να είναι ουσιαστική κι όχι απλά ρητορική. Επίσης, πρέπει και σήμερα να επαναλάβω ότι διαπραγματευόμενη με τους εταίρους και πιστωτές της η Ελλάδα, δεν ζητάει χάρες, δεν ζητάει πολιτικές λύσεις που παρακάμπτουν συμβατικές υποχρεώσεις. Ζητάει έγκυρους πολιτικούς και θεσμικούς συνομιλητές που μπορούν να καταλάβουν τα οικονομικά και κοινωνικά δεδομένα, τις αντοχές της κοινωνίας, να σεβαστούν τις θυσίες των Ελλήνων και άλλων ευρωπαϊκών λαών που υφίστανται τις συνέπειες των πολιτικών λιτότητας και προσαρμογής. Το πόσο δύσκολη είναι η διαπραγμάτευση είναι ένα καλό μάθημα για όσους πιστεύουν ότι υπήρχε εύκολος δρόμος, ότι υπήρχε σχέδιο Β΄ ή ότι τώρα που βγαίνουμε –γιατί πραγματικά σταδιακά βγαίνουμε από το μνημόνιο και την κρίση- μπορούμε να επανέλθουμε στις πηγές της κακοδαιμονίας, δηλαδή σε πρακτικές λαϊκιστικές, δημαγωγικές ή σε δωρεάν υποσχέσεις χωρίς αντίκρισμα.
Είναι, λοιπόν, πάρα πολύ σημαντικό το γεγονός πως μετά από πολύ δύσκολες διαπραγματεύσεις, έχοντας σταθερή και άκαμπτη θέση ως Κυβέρνηση, ψηφίζουμε σήμερα ως Βουλή των Ελλήνων μία ρύθμιση που κατοχυρώνει την πρώτη κατοικία του φτωχού και μεσαίου νοικοκυριού. Στην πραγματικότητα κανείς δεν μένει έξω από το πεδίο της προστασίας αυτής. Τα στοιχεία που τηρούν οι ελληνικές τράπεζες δείχνουν ότι το 1,5% των οφειλετών στεγαστικών δανείων, που είναι οφειλέτες μεγάλων στεγαστικών δανείων και δεν ανήκουν στην έννοια του φτωχού και μεσαίου νοικοκυριού, οφείλουν σωρευτικά το 50% της συνολικής οφειλής που υπάρχει για στεγαστικά δάνεια.
Καταλαβαίνει, λοιπόν, κανείς πόσο εύκολο είναι να κατοχυρωθεί η κατοικία του φτωχού και μεσαίου νοικοκυριού που ουσιαστικά αφορά το 98,5% των οφειλετών, γιατί σε αυτήν την απεικόνιση φαίνεται ποια είναι η ανισότητα που υπάρχει σε αυτό που λέγεται «οφειλέτης».
Αντιλαμβάνομαι ότι απογοητεύονται φοβερά όσοι έχουν επενδύσει στην καταστροφή. Απογοητεύονται όλοι όσοι δεν έχουν να διατυπώσουν άλλη πολιτική πρόταση και βρίσκονται αντιμέτωποι με την αμηχανία τους, όταν η Κυβέρνηση είναι συνεπής στις εξαγγελίες της απέναντι στον ελληνικό λαό και ιδίως απέναντι στις ευπαθείς κοινωνικές ομάδες. 
Το πρόβλημα των τραπεζών δεν είναι γενικά τα στεγαστικά και καταναλωτικά δάνεια. Το πρόβλημα των τραπεζών σε σχέση με τα μη εξυπηρετούμενα δάνεια είναι κυρίως τα επιχειρηματικά δάνεια. Πράγματι, η αναδιάρθρωση των χρεών των επιχειρήσεων και των ίδιων των επιχειρήσεων, τώρα που σταδιακά οι τράπεζες αποχτούν ξανά επαφή με την πραγματική οικονομία –γιατί αυτό θέλουμε- είναι το μεγάλο αίτημα της περιόδου αυτής. 
Τώρα πια, όπως φαίνεται και από αυτό που κάνουμε σήμερα, το ζήτημα είναι η επάνοδος σε θετικούς ρυθμούς ανάπτυξης, η επιβεβαίωση των δημοσιονομικών αποτελεσμάτων, η αξιοποίηση του πρωτογενούς πλεονάσματος για να καλύψουμε αδικίες που έγιναν στη ροή των εξελίξεων τα τελευταία χρόνια. Το μεγάλο ζήτημα είναι η ανεργία, η δημιουργία θέσεων εργασίας, η εκπομπή ενός αισιόδοξου μηνύματος για την ελληνική κοινωνία. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Αντιπροέδρου της Κυβέρνησης και Υπουργού Εξωτερικών)</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Κύριε Πρόεδρε, αν έχετε την καλοσύνη, συντομεύετε.</ChairmanSpeech> 
<Speech><Parlmember>ΕΥΑΓΓΕΛΟΣ ΒΕΝΙΖΕΛΟΣ</Parlmember> (Αντιπρόεδρος της Κυβέρνησης και Υπουργός Εξωτερικών): Το γεγονός ότι πετύχαμε με κόπους και δυσκολίες τη διαπραγμάτευση αυτή δείχνει τη σημασία που έχουν τα δημοσιονομικά επιτεύγματα, γιατί δεν πρέπει να έχουμε καμμία αμφιβολία ότι αν δεν υπήρχαν τα δημοσιονομικά επιτεύγματα και αν δεν είχαμε πει «όχι» στα πρόσθετα οριζόντια δημοσιονομικά μέτρα, αλλά «ναι» στις διαρθρωτικές αλλαγές, δεν θα μπορούσαμε να πείσουμε για την ανάγκη να υπάρξει μία ρύθμιση καθαρή και αποτελεσματική που προστατεύει την πρώτη κατοικία του φτωχού και μεσαίου νοικοκυριού. 
Είναι δε λάθος, θα μου επιτρέψετε να πω, κυρίες και κύριοι Βουλευτές, η προσέγγιση πως οι τράπεζες, το ελληνικό τραπεζικό σύστημα, που τελεί στο σύνολό του υπό πολλαπλή δημόσια εποπτεία, είναι έτοιμο να επιτεθεί στο δανειολήπτη, στο φτωχό και μεσαίο νοικοκυριό, να επιβάλλει αυστηρότερες του νόμου ρυθμίσεις ή να κάνει δρακόντεια εφαρμογή των ρυθμίσεων και να παρακολουθεί την καταβολή των μηνιαίων δόσεων -που είναι ούτως ή άλλως μικρές, πολύ περιορισμένες- με έναν τρόπο εριστικό, αντικοινωνικό. Όχι, δεν πρόκειται γι’ αυτό. Δεν συνιστά αυτό πολιτική των τραπεζών.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Κύριε Πρόεδρε, αν έχετε την καλοσύνη, τελειώνετε.</ChairmanSpeech> 
<Speech><Parlmember>ΕΥΑΓΓΕΛΟΣ ΒΕΝΙΖΕΛΟΣ</Parlmember> (Αντιπρόεδρος της Κυβέρνησης και Υπουργός Εξωτερικών): Δεν συνιστά οδηγία του δημοσίου που ασκεί μέσω των αρμοδίων, ανεξάρτητων οργάνων, όπως η Τράπεζα της Ελλάδος, την εποπτεία του τραπεζικού συστήματος. 
Απογοητεύονται, λοιπόν, με τη ρύθμιση που ψηφίζει σήμερα η Βουλή των Ελλήνων όλοι εκείνοι που έχουν ως μόνη σημαία ευκαιρίας την προσδοκία της καταστροφής. 
Επιπλέον, η ελληνική κοινωνία μπορεί να νιώθει έχοντας αυτό το χειροπιαστό δείγμα των πλειστηριασμών πιο ασφαλής, πιο σίγουρη, πιο κοντά στο αίσθημα της εξόδου από τη μέγγενη της κρίσης. Και αυτό είναι ίσως το πιο σημαντικό που πρέπει να βγει ως μήνυμα και ως προοπτική από τη συζήτησή μας. 
(Χειροκροτήματα από την πτέρυγα του ΠΑΣΟΚ)</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ευχαριστώ πολύ. 
Τον λόγο έχει ο κ. Παραστατίδης ως Πρόεδρος της Κοινοβουλευτικής Ομάδας των Ανεξάρτητων Δημοκρατικών Βουλευτών. 
Ορίστε, κύριε Παραστατίδη, έχετε τον λόγο για έξι λεπτά.</ChairmanSpeech> 
<Speech><Parlmember>ΘΕΟΔΩΡΟΣ ΠΑΡΑΣΤΑΤΙΔΗΣ</Parlmember>: Ευχαριστώ, κύριε Πρόεδρε. 
Δεν ήταν στις προθέσεις μου, κύριε Πρόεδρε, να λάβω τον λόγο προκειμένου να τοποθετηθώ για το σημερινό νομοσχέδιο, όπως εξάλλου έπραξα και για το προηγούμενο που αφορούσε το φόρο ακίνητης περιουσίας και αυτό διότι θα έλεγα ότι μας κάλυψαν πλήρως με τις τοποθετήσεις τους οι εκπρόσωποι των Ανεξαρτήτων Δημοκρατικών Βουλευτών, οι οποίοι πήραν τον λόγο, επισημαίνοντας τα αρνητικά σημεία με σημαντικές και εύστοχες παρατηρήσεις. 
Παίρνω, όμως, το λόγο προκειμένου να εκφράσω την αντίδρασή μου για όλα τα κωμικοτραγικά που συνέβησαν στην αρμόδια επιτροπή και στην Ολομέλεια και αυτό είναι ένα δείγμα του τρόπου που νομοθετεί η σημερινή Κυβέρνηση. Κατατέθηκαν προς συζήτηση το νομοσχέδιο για το φόρο ακίνητης περιουσίας και με τη διαδικασία του επείγοντος το νομοσχέδιο που αφορά τους πλειστηριασμούς πρώτης κατοικίας.
Το κωμικοτραγικό της ιστορίας, συνεπώς, μαζί με την κατάθεση του νομοσχεδίου αυτού είναι ότι οι Υπουργοί της Κυβέρνησης κατέθεσαν δέκα με δεκατρείς –αν δεν κάνω λάθος- άσχετες διατάξεις, κινούμενοι στη λογική «βάζουμε στο παραπέντε ό,τι μπορούμε να περάσουμε». 
Μα είναι σοβαρά πράγματα αυτά; Μπορεί αλήθεια η χώρα να βρει το δρόμο της με τέτοιου είδους πρακτικές που ακολουθείτε; Τώρα ο καθένας μπορεί να αντιληφθεί γιατί πάμε από το κακό στο χειρότερο. Φαίνεται, κύριοι, πως είστε εκτός τόπου και χρόνου. 
Ο μόνος λόγος που θα μπορούσε κανείς να δικαιολογήσει τις πρακτικές αυτές είναι γιατί ίσως δεν γνωρίζετε τι συμβαίνει πραγματικά έξω, από έξω στην κοινωνία. Έτσι και αλλιώς είθισται να επικοινωνείτε με τους πολίτες μέσω των Μέσων Μαζικής Ενημέρωσης. Και μην επικαλείστε τα επιχειρήματα πως είστε δίπλα στο λαό και ότι για αυτόν πασχίζετε. 
Ξέρετε, υπάρχει τεράστια διαφορά στο να επικαλείσαι ότι είσαι «δίπλα» από το να είσαι «μέσα» στο λαό. Αυτήν τη διευκρίνιση οφείλω να την κάνω διότι στην προκειμένη περίπτωση η λέξη «δίπλα» σηματοδοτεί την καταπίεση, την αδικία και εν τέλει τη δυστυχία της κοινωνίας.
Κύριοι της Κυβέρνησης όπως αντιλαμβάνεστε, είστε επικίνδυνοι για τη χώρα. Αν κάνετε τον κόπο και δείτε την κριτική που σας άσκησαν δικοί σας Βουλευτές, θα έλεγα όχι αδίκως, δεν χρειάζεται ιδιαίτερη προσπάθεια από πλευράς μου προκειμένου να σας πείσω για όλα αυτά που προανέφερα. 
Δυστυχώς, έχετε συνηθίσει να συμπεριφέρεστε και να λειτουργείτε γράφοντας στα παλιά σας των υποδημάτων τις θέσεις και απόψεις, όχι μόνο των Βουλευτών της Αντιπολίτευσης αλλά και των Βουλευτών της συμπολίτευσης. Θα πρόσθετα ότι ούτε καν τους ακούτε όταν ομιλούν. Απλώς κάνετε ότι τους ακούτε. Με λίγα λόγια δεν δείχνετε κανένα σεβασμό απέναντι στα μέλη του ελληνικού Κοινοβουλίου. Θεωρείτε τους Βουλευτές άβουλα όργανα. Φέρνετε τα νομοσχέδια με τον τρόπο που εσείς επιλέγετε και αντί να τους πείσετε με επιχειρήματα, τούς επιβάλλετε κομματική πειθαρχία και εκβιαστικά διλήμματα για να τα ψηφίσουν. 
Τη διαδικασία και την πρακτική αυτήν την έχω υποστεί και εγώ προσωπικά. Όμως, δεν υπέκυψα στους εκβιασμούς και τα εκβιαστικά διλήμματα, θεωρώντας πως ο Βουλευτής δεν πρέπει να εκβιάζεται και ότι βάσει του Συντάγματος υποχρεούται να ενεργεί και να αποφασίζει σύμφωνα με τη συνείδησή του. 
Κυρίες και κύριοι συνάδελφοι, από τη μία πλευρά θέλω να επαινέσω τη στάση όσων συναδέλφων Βουλευτών, κυρίως της συμπολίτευσης, αντέδρασαν στις μεθοδεύσεις της Κυβέρνησης που επέλεξε δια μέσω των Υπουργών της να «περάσουν νύχτα» -όπως συνηθίζουμε να λέμε- άσχετες και ύποπτες διατάξεις στα τελευταία νομοσχέδια. 
Από την άλλη, όμως, έχει μεγαλύτερη αξία αν πέρα από τη φραστική αντίδρασή τους υπάρξει και η έμπρακτη διαφοροποίηση μη ψηφίζοντας τέτοιες διατάξεις. 
Για τα νομοσχέδια, όπως είπα, δεν θα κάνω ιδιαίτερη αναφορά καθότι μας κάλυψαν με μεγάλη επιτυχία οι ομιλητές της Κοινοβουλευτικής μας Ομάδας. Απλώς θέλω να τονίσω πως από το περιεχόμενο ιδιαίτερα των τελευταίων νομοσχεδίων δικαιούται κάποιος να προσδώσει στην Κυβέρνηση τα χαρακτηριστικά του τιμωρού και του τοκογλύφου. Είναι δύο λέξεις που χαρακτηρίζουν και τα δύο νομοσχέδια. 
Κύριε Πρόεδρε, απευθύνομαι και προς το Προεδρείο, τέτοιου είδους πρακτικές δεν πρέπει να γίνονται ανεχτές. Ας ελπίσουμε πως το πάθημα αυτό θα γίνει μάθημα στην Κυβέρνηση και θα είναι η τελευταία φορά που βιώνουμε τέτοιες λογικές από πλευράς των Υπουργών. Διότι τα φαινόμενα αυτά δεν τιμούν την ελληνική Βουλή ούτε βοηθούν το κοινοβουλευτικό έργο, ιδιαίτερα σε μια περίοδο στην οποίαν υπάρχει ηθική και πολιτική κατάπτωση του πολιτικού συστήματος και των θεσμών. 
Κύριε Πρόεδρε, κλείνοντας ως επικεφαλής της Κοινοβουλευτικής Ομάδας των Ανεξαρτήτων Δημοκρατικών Βουλευτών κάνω γνωστό στο Σώμα και προς εσάς πως η Κοινοβουλευτική μας ομάδα ανέλαβε την πρωτοβουλία εξ αφορμής και των θεμάτων της επικαιρότητας να καταθέσει σήμερα προς το Προεδρείο κείμενο-επιστολή, προκειμένου να αναλάβετε την πρωτοβουλία για τη σύσταση μιας ανεξάρτητης επιτροπής, επιτέλους, προεδρευόμενη –αν θέλετε- από πρώην Πρόεδρο της Δημοκρατίας –γιατί όχι;- και μέλη πρώην Προέδρους του Αρείου Πάγου, του Συμβουλίου της Επικρατείας και του Ελεγκτικού Συνεδρίου, η οποία βέβαια θα έχει και το ανάλογο κύρος, χωρίς τη συμμετοχή ενεργών πολιτικών προσώπων. 
Το καταθέτω και στα Πρακτικά της Βουλής. 
(Στο σημείο αυτό ο Πρόεδρος της Κοινοβουλευτικής Ομάδας των Ανεξάρτητων Δημοκρατικών Βουλευτών κ. Θεόδωρος Παραστατίδης καταθέτει για τα Πρακτικά την προαναφερθείσα επιστολή, η οποία βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
Η επιτροπή αυτή θα αναλάβει τη διερεύνηση διαχείρισης και τρόπου διάθεσης του δημόσιου χρήματος για όλους τους τομείς των προμηθειών και κατασκευής των μεγάλων έργων υποδομών ως σήμερα ανεξαρτήτως από το αν ασχολείται παράλληλα και η δικαιοσύνη. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Στην ίδια επιτροπή να δοθεί η αρμοδιότητα να διερευνήσει επίσης τον τρόπο απόκτησης περιουσιακών στοιχείων πολιτικών και θεσμικών παραγόντων και όσων γενικώς διαχειρίστηκαν δημόσιο χρήμα σε βάθος χρόνου τουλάχιστον εικοσαετίας. Εκτίμησή μας είναι πως μόνο τότε το πολιτικό σύστημα, αγαπητοί συνάδελφοι, θα μπορέσει να αποκτήσει την αξιοπιστία του και να επανακτήσει την εμπιστοσύνη των πολιτών. 
Καλές γιορτές.
Ευχαριστώ.
(Χειροκροτήματα από την πτέρυγα των Ανεξάρτητων Δημοκρατικών Βουλευτών)</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ευχαριστούμε. 
Το λόγο έχει ζητήσει ο κ. Σταυρογιάννης, Κοινοβουλευτικός Εκπρόσωπος των Ανεξάρτητων Δημοκρατικών Βουλευτών.</ChairmanSpeech> 
<Speech><Parlmember>ΝΙΚΟΛΑΟΣ ΣΤΑΥΡΟΓΙΑΝΝΗΣ</Parlmember>: Ευχαριστώ πολύ, κύριε Πρόεδρε. 
Το θέμα της σημερινής αλλά και της προηγηθείσας συζήτησης για τον ενιαίο φόρο των ακινήτων είναι ξεχωριστής σημασίας, όχι μόνο γιατί αφορά ένα μεγάλο τμήμα της ελληνικής κοινωνίας. Εδώ οφείλουμε να αναφερθούμε και στους οφειλέτες και τους πλειστηριασμούς που γίνονται για οφειλές προς το δημόσιο και τα ασφαλιστικά ταμεία. Συνδέεται και με ένα μεγάλο κόστος που έχει πληρώσει ο ελληνικός λαός για την ανακεφαλαιοποίηση των τραπεζών. Οι τράπεζες ανακεφαλαιοποιήθηκαν για να συμβάλουν στην ανάπτυξη της οικονομίας και όχι για να σωθούν γιατί έτσι επέβαλαν τα συμφέροντα του ευρωπαϊκού τραπεζικού συστήματος.
Ζούμε εξαιρετικά δύσκολες εποχές και δεν είναι λίγοι εκείνοι που υποστηρίζουν ότι με το 1/3 της κοινωνίας να στερείται ακόμα και των βασικών αγαθών τα μόνα που διατηρούν τη συνοχή της κοινωνίας είναι ο θεσμός της οικογένειας και η κατοικία με την ευρύτερη του όρου έννοια, με την αρχαιοελληνική έννοια της εστίας. Γι’ αυτό και είχαν ληφθεί από το παρελθόν νομοθετικές πρωτοβουλίες τόσο από την κυβέρνηση Καραμανλή όσο και από τον νόμο Κατσέλη για τη δυνατότητα προστασίας από πλειστηριασμούς της πρώτης κατοικίας. 
Κυρίως, όμως, με βάση και τα όσα συζητήθηκαν στο προηγηθέν νομοσχέδιο για τον ενιαίο φόρο των ακινήτων, που πρέπει να τα βλέπουμε μαζί, έχει να κάνει με ζήτημα φιλοσοφικό, ιδεολογικό και με την ευρεία έννοια πολιτισμικό αφού ο Έλληνας και ο τρόπος με τον οποίον αναπτύχθηκε και η οικονομία και η φιλοσοφία του όλα αυτά τα χρόνια έχει να κάνει με την αποταμίευση και την ακίνητη περιουσία. 
Αναφέρθηκε χθες ότι παλαιότερα οι ισχυρισμοί ήταν ότι οι αριστεροί θα έπαιρναν τα σπίτια και τα χωράφια. Σήμερα αυτό γίνεται από μια νεοφιλελεύθερη ακραία σκληρή πολιτική που εφαρμόζει αυτή η Συγκυβέρνηση. Θέλω, όμως, να επισημάνω και με δυο λόγια ότι για ακόμα μια φορά αποδεικνύεται με πόσο μεγάλη σοβαρότητα και πόσο σοβαρά σχεδιάζονται και συζητιούνται τα θέματα που αφορούν στην ελληνική οικονομία και την ελληνική κοινωνία. Γι’ αυτό και την προτελευταία και τελευταία ημέρα έρχονται στη Βουλή και μάλιστα με τη μορφή του κατεπείγοντος και συζητούνται τόσο σοβαρά ζητήματα που απασχολούν το σύνολο σχεδόν της ελληνικής κοινωνίας και την ελληνική οικονομία. 
Σας υπενθυμίζω ότι εξίσου σοβαρά θέματα και ζητήματα στο παρελθόν, όπως ήταν τα μνημόνια, ακριβώς έτσι συζητήθηκαν. Σοβαρά ζητήματα με τη μορφή του κατεπείγοντος, για να διακηρύσσουν κάποιοι ότι δεν προλάβαμε να τα διαβάσουμε, ότι δεν ξέραμε. Μπροστά μας υπήρχε όλος ο χρόνος για να έχει διαμορφωθεί ένα νομοσχέδιο για τον ενιαίο φόρο των ακινήτων και αν θέλετε και για την προστασία της πρώτης κατοικίας. 
Δεν μπορώ εδώ να μην αναφερθώ στον κίνδυνο που υπάρχει να χαθεί η μικροϊδιοκτησία και να έχουμε έτσι έναν μείζονα κοινωνικό μετασχηματισμό με ό,τι μπορεί να σημαίνει αυτό.
Δυο λόγια θέλω να πω τώρα για το νομοσχέδιο και για το παράθυρο που ανοίγει στην άρση της απαγόρευσης των πλειστηριασμών αλλά και της απελευθέρωσης των καταθέσεων. 
Αυτό το νομοσχέδιο που συζητούμε με τη μορφή του κατεπείγοντος, δεν είναι παρά ένα ατελές και επικίνδυνο νομοσχέδιο, αν συνυπολογιστούν οι επιπτώσεις συνολικά και σωρευτικά όλων των ρυθμίσεων που θα οδηγήσουν με μαθηματική ακρίβεια στο να χάσουν τα σπίτια τους πολλές χιλιάδες Ελλήνων, ακόμη και για μικρά χρέη. 
Τα κριτήρια που τίθενται και οι προϋποθέσεις, καθιστούν την προστασία των ιδιοκτητών κενό γράμμα, ενώ στην ουσία αίρεται η απαγόρευση των πλειστηριασμών ακόμη και για μικρά ποσά. 
Ειδικά για τους αυτοαπασχολούμενους η άρση της απαγόρευσης των πλειστηριασμών για σχετικά μικρά χρέη σημαίνει ότι θα βγουν στο σφυρί δεκάδες χιλιάδες ακίνητα χρεοκοπημένων από την κρίση αυτοαπασχολούμενων. 
Όπως αναφέρεται και από την Ένωση των Καταναλωτών, στην ουσία πρόκειται για μία γενικευμένη απελευθέρωση των πλειστηριασμών, με περιορισμένη μόνο προστασία της κύριας κατοικίας, καθώς εμμέσως πλην σαφώς η ευεργετική για την πλειοψηφία των δανειοληπτών απαγόρευση των πλειστηριασμών όλων των ακινήτων μέχρι 200.000 ευρώ για τις τράπεζες, καταργείται. 
Μπορεί, λοιπόν, κάποιος να συμπεράνει δικαιολογημένα, ότι οι εμπνευστές ενός τέτοιου σχεδίου είναι αποκομμένοι από την πραγματική κατάσταση που αντιμετωπίζει η ελληνική κοινωνία, αφού αφ’ ενός δεν λαμβάνουν υπ’ όψιν ούτε το κόστος μίας αξιοπρεπούς διαβίωσης ενός νοικοκυριού κι αφ’ ετέρου αποδέχονται τις εξωπραγματικές για τα δεδομένα της αγοράς αντικειμενικές αξίες των κατοικιών και των ακινήτων. Ούτε, βέβαια, υπάρχουν κι όλες οι διευκρινίσεις για το τι θα γίνει με τις οφειλές, αν θα συνεχίζουν, δηλαδή, να εκτοκίζονται κατά τη διάρκεια της προστασίας, φορτώνοντας με υπέρογκους τόκους ιδιαίτερα τα προϊόντα καταναλωτικής πίστης. 
Θα πω δύο λόγια μόνο για τις εξαιρέσεις, για το άρθρο 2, δηλαδή, παράγραφο 1, όπου δεν συμπεριλαμβάνονται όσοι είχαν λάβει δάνεια από ασφαλιστικούς φορείς και δυστυχώς εξαιρούνται. Αυτοί είναι οι ασφαλιστικοί φορείς, τα ασφαλιστικά ταμεία, που από το πετυχημένο PSI έχασαν τα χρήματά τους και τώρα δεν θα μπορούν να προστατεύσουν τους δανειολήπτες είτε εργαζομένους είτε συνταξιούχους. 
Μία κουβέντα τώρα για τα άρθρο 9, παράγραφο 20 που αναφέρεται στη «ΛΑΡΚΟ» που είναι μία μεγάλη βιομηχανία. Έχουμε συζητήσει εδώ πολλές φορές. Δεν αναφέρομαι στην προστασία από τους πιστωτές ως προς την απαλλαγή από τις ευθύνες των διοικήσεων, των διοικήσεων που γνωρίζουμε από το παρελθόν ότι έχουν τεράστιες ευθύνες για το πού έχει φτάσει σήμερα μία βαριά βιομηχανία, η μοναδική στο είδος της στην Ευρώπη των είκοσι επτά. 
Κυρίες και κύριοι, αυτό που χρειάζεται είναι ούτε τα προβλήματα να κρύβουμε ούτε με εκβιαστικούς τρόπους, την τελευταία στιγμή, να φέρνουμε νομοθετήματα που όχι μόνο δεν προστατεύουν αλλά ανοίγοντας σήμερα το παράθυρο και αύριο διάπλατα την πόρτα, θα οδηγήσουν στο να χαθεί η μικροϊδιοκτησία κι έτσι να έχουμε μείζονα κοινωνικό μετασχηματισμό. 
Για όλους αυτούς τους λόγους και για όλους τους άλλους που αναφέρθηκαν από τους συναδέλφους, καταψηφίζουμε αυτό το νομοσχέδιο.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Τον λόγο έχει ζητήσει ο Υπουργός Ανάπτυξης και Ανταγωνιστικότητας κ. Χατζηδάκης.</ChairmanSpeech>
<Speech><Parlmember>ΔΗΜΗΤΡΙΟΣ ΠΑΠΑΔΗΜΟΥΛΗΣ</Parlmember>: Κύριε Πρόεδρε, είχα ζητήσει να μιλήσω εγώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Προηγείται ο κύριος Υπουργός. Μου ζήτησε τον λόγο από ώρας.</ChairmanSpeech> 
<Speech><Parlmember>ΚΩΝΣΤΑΝΤΙΝΟΣ ΧΑΤΖΗΔΑΚΗΣ</Parlmember> (Υπουργός Ανάπτυξης και Ανταγωνιστικότητας): Κύριε Πρόεδρε, κυρίες και κύριοι συνάδελφοι, καταλαβαίνω ότι το πνεύμα των Χριστουγέννων εισβάλλει δειλά στην Αίθουσα της Βουλής αλλά επειδή δεν έχω μιλήσει καθόλου για το νομοσχέδιο του Υπουργείου Ανάπτυξης, αντιλαμβάνεστε ότι θα ήταν άτοπο ο αρμόδιος Υπουργός να μην τοποθετηθεί. 
Επομένως, θα προσπαθήσω να μιλήσω σύντομα και ουσιαστικά για να απαντήσω και σε μερικές παρατηρήσεις συναδέλφων. Αν προσπαθούσα να βγάλω ένα βασικό συμπέρασμα, θα θυμόμουν τον Καβάφη και θα έλεγα πως αυτό που προκύπτει για την Αντιπολίτευση είναι το εξής: Και τώρα τι θα γίνουμε χωρίς βαρβάρους; Και τώρα τι θα γίνει η Αντιπολίτευση χωρίς πλειστηριασμούς; Ήταν κι αυτή μία κάποια λύση. 
Ξέρετε, παρότι για καιρό διακινούνταν διάφορα καταστροφολογικά σενάρια, νομίζω ότι έχει καταστεί σαφές στη συντριπτική πλειοψηφία του ελληνικού λαού ότι σήμερα έχουμε και θα εξακολουθήσουμε να έχουμε το ισχυρότερο πλαίσιο προστασίας για τους δανειολήπτες σε όλη την Ευρώπη. Διότι, πρώτον, ισχύει το σύστημα δικαστικής προστασίας των νόμων 3869/10 και 4161/13 για τους ανήμπορους και τους φτωχούς. 
Δεύτερον, με το νόμο που σήμερα ψηφίζουμε, τίθενται οι βάσεις για ένα πλαίσιο αποφόρτισης του προβλήματος από την 1-1-2015 κατά το ιρλανδικό μοντέλο. 
Τρίτον, δημιουργείται ένα μεταβατικό σύστημα εξωδικαστικής προστασίας το οποίο θα ισχύει επιπροσθέτως των νόμων 3869 και 4161, το οποίο σε κάθε ένα από τα κριτήρια που θέτει, καλύπτει το 90% των δανειοληπτών και παράλληλα κινητροδοτεί την επανεκκίνηση των σχέσεων μεταξύ τραπεζών και δανειοληπτών.
(Θόρυβος – Κωδωνοκρουσίες)
Από τη μια, λοιπόν, πλευρά θα έχουμε αποφυγή των πλειστηριασμών, πράγμα που ενδεχομένως ανησυχεί ορισμένους καταστροφολόγους και από την άλλη θα έχουμε μια ελάχιστη πληρωμή όσων μπορούν, γιατί αυτοί που δεν μπορούν θα πάνε στους άλλους δύο νόμους για να σταματήσουν τα δάνειά τους να είναι κόκκινα.
Τώρα, βεβαίως, παρ’ όλες αυτές τις διαπιστώσεις είδα κατά τη διάρκεια της συζήτησης ότι σε ορισμένων το πικάπ η βελόνα έχει κολλήσει στις γνωστές θεωρίες που διακινούνταν από το καλοκαίρι. Ισχύει το δόγμα σε αυτήν την περίπτωση, «Όταν δεν μας βολεύει η πραγματικότητα, τόσο το χειρότερο για την ίδια την πραγματικότητα». 
Τι μας λένε, λοιπόν; Μας λένε ότι οι 200.000 αντικειμενική αξία για το σπίτι του δανειολήπτη είναι λίγο. 
Ακούστε, λοιπόν, κυρίες και κύριοι συνάδελφοι, τι είναι λίγο. Λίγο είναι να καλύπτονται κατά τους συναδέλφους της Αντιπολίτευσης σπίτια στο Δήμο Περάματος μέχρι τριακόσια τριάντα τρία τετραγωνικά, στο Δήμο Περιστερίου μέχρι διακόσια πενήντα τετραγωνικά, στο Δήμο Αιγάλεω μέχρι διακόσια τριάντα πέντε τετραγωνικά, στο Δήμο Νέας Φιλαδέλφειας μέχρι διακόσια είκοσι δύο τετραγωνικά, στο Δήμο Δάφνης μέχρι εκατόν ογδόντα δύο τετραγωνικά, στο Δήμο Νέου Ηρακλείου μέχρι εκατόν εξήντα επτά τετραγωνικά, στο Δήμο Αγίας Παρασκευής μέχρι εκατόν σαράντα τρία τετραγωνικά. Αυτή είναι η «gauche caviar», η αριστερά του χαβιαριού για την οποία είχα μιλήσει και πριν από λίγες μέρες.
Φαίνεται, αν πάρει τοις μετρητοίς κανείς τους ισχυρισμούς που προβάλλονται, ότι δεν ενδιαφέρεστε για τους φτωχούς και τους μεσαίους αλλά για τα πλουσιότερα στρώματα. Είναι μια αλλόκοτη αντιμετώπιση της πραγματικότητας.
Επίσης κατά τους ίδιους αυτούς που μας ασκούν κριτική φαίνεται ότι το καθαρό οικογενειακό εισόδημα των 35.000 ευρώ είναι λίγο. Έχω εδώ τα στοιχεία. Με τα 35.000 ευρώ καλύπτεται κατά σύμπτωση και πάλι το 90% των νοικοκυριών.
Επίσης κατά τους συναδέλφους της Αντιπολίτευσης η πρόβλεψη για 15.000 ευρώ κινητές αξίες και καταθέσεις για να συμπεριληφθεί κάποιος στη ρύθμιση, πάλι είναι λίγα. Έχω και πάλι εδώ τα επίσημα στοιχεία με βάση τα οποία αποδεικνύεται ότι το 92,8% των φυσικών προσώπων καταθετών των ελληνικών τραπεζών διαθέτει καταθέσεις συνολικού ύψους έως 10.000 ευρώ. 
(Θόρυβος στην Αίθουσα)</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Κύριοι συνάδελφοι, σας παρακαλώ να κάνετε ησυχία!</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΧΑΤΖΗΔΑΚΗΣ</Parlmember> (Υπουργός Ανάπτυξης και Ανταγωνιστικότητας): Αντιθέτως, προσέξετε τώρα τι συμβαίνει ιδίως κατά το ΣΥΡΙΖΑ. Κατά το ΣΥΡΙΖΑ το ότι επιβάλλουμε την υποχρέωση στον δανειολήπτη να πληρώνει το 10% του ετήσιου εισοδήματός του στην τράπεζα για να σταματήσει να είναι το δάνειό του κόκκινο και να σταματήσει τον πλειστηριασμό, είναι πολύ. 
Την ίδια στιγμή ενώ το 10% είναι πολύ, το ίδιο το ΣΥΡΙΖΑ πέρσι είχε καταθέσει πρόταση νόμου με βάση την οποία προβλεπόταν το εξής: Η μηνιαία δόση δεν μπορεί να υπερβαίνει συνολικά το 30% του μηνιαίως διαθέσιμου καθαρού, ατομικού ή οικογενειακού εισοδήματος.</Speech> 
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Αφαιρουμένων φόρων και εισφορών.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Κυρία Κωνσταντοπούλου, παρακαλώ.</ChairmanSpeech> 
<Speech><Parlmember>ΚΩΝΣΤΑΝΤΙΝΟΣ ΧΑΤΖΗΔΑΚΗΣ</Parlmember> (Υπουργός Ανάπτυξης και Ανταγωνιστικότητας): Επομένως, το 10% είναι πολύ και το 30% είναι ικανοποιητικό. 
Έχετε, μεταξύ των άλλων, πρόβλημα και με την αριθμητική! 
Από κει και πέρα, κυρίες και κύριοι συνάδελφοι, είναι φανερό ότι άλλη πρόταση περιμένατε και άλλη πρόταση σας προέκυψε. Και αυτό σας οδήγησε σε κενό στρατηγικής και τακτικής, σε σύγχυση και σε αμηχανία.
Λυπάμαι για το ότι πριν από τα Χριστούγεννα σας χαλάμε τη διάθεση, αλλά την ίδια στιγμή ξέρουμε ότι με αυτές τις ρυθμίσεις είναι ικανοποιημένη η συντριπτική πλειονότητα των Ελλήνων. Και τη συντριπτική  πλειονότητα των Ελλήνων θέλουμε να ικανοποιήσουμε!
Η ίδια σύγχυση υπήρξε και ως προς το επενδυτικό ταμείο. Αποφασίζουμε να κάνουμε ένα επενδυτικό ταμείο για να στηρίξουμε τη ρευστότητα, για να στηρίξουμε τις μικρομεσαίες επιχειρήσεις. Πείσαμε τη γερμανική επενδυτική τράπεζα, KfW να συμμετάσχει. Πείσαμε το Ίδρυμα Ωνάση να συμμετάσχει. Φαίνεται ότι θα πείσουμε την Ευρωπαϊκή Τράπεζα Επενδύσεων να συμμετάσχει. Τι σας πειράζει; Σε αυτό το πρόγραμμα της στήριξης των μικρομεσαίων επιχειρήσεων σας πειράζει ότι η νομική έδρα του ταμείου μπορεί -δεν ξέρουμε- να είναι στο Λουξεμβούργο, όταν υπάρχουν δεκάδες ταμεία αυτού του είδους που δραστηριοποιούνται –με νομική έδρα- στο Λουξεμβούργο, όπως το EFSE που δραστηριοποιείται στα Βαλκάνια, όπως το Marguerite Fund που δραστηριοποιείται σε περισσότερες χώρες της Ευρώπης. Εδώ δεν νοιαζόμαστε για το πώς θα εξυπηρετηθούν οι μικρομεσαίες επιχειρήσεις, αλλά που θα είναι η νομική έδρα του ταμείου.
Επίσης, άκουσα συναδέλφους της Αντιπολίτευσης να στέκονται στον παράγοντα ρίσκο, ότι το ελληνικό δημόσιο αναλαμβάνει ρίσκο παίρνοντας αυτήν την πρωτοβουλία. Μα, καλά, το ρίσκο το αναλαμβάνει προφανώς για να στηρίξει τις μικρομεσαίες επιχειρήσεις. Δεν αξίζει; Κι αν δεν αξίζει σε αυτήν την περίπτωση, γιατί αξίζει να αναλάβει ρίσκο στο ΕΤΕΑΝ; Γιατί όταν δημιουργήθηκε το ΕΤΕΑΝ κανείς δεν είπε κάτι τέτοιο; Και γιατί δεν λέει κανείς κάτι τέτοιο στην περίπτωση του επενδυτικού νόμου, ότι το ελληνικό δημόσιο επίσης αναλαμβάνει ρίσκο χρηματοδοτώντας επιχειρήσεις οι οποίες δεν ξέρουμε πώς θα προχωρήσουν;
Κυρίες και κύριοι συνάδελφοι, νομίζω τα συμπεράσματα τα έχουν βγάλει οι Έλληνες πολίτες. Και τα συμπεράσματα είναι ότι από τη μία πλευρά σε αυτήν εδώ την Αίθουσα υπάρχουν εκείνοι που με δυσκολίες, με υπευθυνότητα προσπαθούν να ξεπεράσουν τα προβλήματα κι από την άλλη υπάρχουν εκείνοι που δημαγωγούν.
Από τη μία πλευρά υπάρχουν αυτοί που αντιμετωπίζουν με ρεαλισμό τις καταστάσεις και από την άλλη εκείνοι που υπόσχονται ότι με μία γομολάστιχα θα διαγράψουν δια μιας όλα τα προβλήματα και στη χώρα θα ξεκινήσει ένα ατελείωτο πάρτι. 
Από τη μία πλευρά υπάρχουν εκείνοι που αγωνίζονται να ξεπεράσουν τα προβλήματά τους ο τραπεζικός τομέας και οι μικρομεσαίες επιχειρήσεις και από την άλλη υπάρχουν εκείνοι, μεταξύ των οποίων δυστυχώς -και το άκουσα με κατάπληξη το πρωί- και ο Πρόεδρος του ΣΥΡΙΖΑ ο κ. Αλέξης Τσίπρας, οι οποίοι ισχυρίζονται ούτε λίγο ούτε πολύ ότι στην Ελλάδα κινδυνεύουν οι καταθέσεις. Το είπε ο Αρχηγός της Αξιωματικής Αντιπολίτευσης. 
Κυρίες και κύριοι του ΣΥΡΙΖΑ, αν είχατε αξιοπιστία, με αυτές τις τοποθετήσεις θα τρόμαζαν οι καταθέτες. Ευτυχώς, όμως, δεν έχετε. Κανείς δεν δίνει σημασία σε αυτές τις τοποθετήσεις. Θα μείνετε στο περιθώριο. Η πολιτική, όπως και η ζωή, είναι αγώνας αντοχής, δεν είναι αγώνας ταχύτητας. Θα μείνετε από καύσιμα, λοιπόν, και η χώρα θα βρει το δρόμο της. Η Ελλάδα θα τα καταφέρει!
(Χειροκροτήματα από την πτέρυγα της Νέας Δημοκρατίας)</Speech>
<Speech><Parlmember>ΔΗΜΗΤΡΙΟΣ ΠΑΠΑΔΗΜΟΥΛΗΣ</Parlmember>: Κύριε Πρόεδρε, παρακαλώ τον λόγο.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Με συγχωρείτε, κύριε Παπαδημούλη. 
Κυρίες και κύριοι συνάδελφοι, είχαμε συμφωνήσει ότι η συζήτηση θα τελειώσει στις 17.30΄ και θα ξεκινήσει η ψηφοφορία. Λυπάμαι, αλλά ήδη έχει περάσει πλέον της μίας ώρας από την ώρα που είχε συμφωνηθεί. Δεν μπορώ να δώσω τον λόγο σε κανέναν άλλο. Θα ξεκινήσει η ψηφοφορία αμέσως. 
(Θόρυβος στην Αίθουσα)
(Χειροκροτήματα από την πτέρυγα της Νέας Δημοκρατίας)</ChairmanSpeech>
<Speech><Parlmember>ΔΗΜΗΤΡΙΟΣ ΠΑΠΑΔΗΜΟΥΛΗΣ</Parlmember>: Κύριε Πρόεδρε, θέλω τον λόγο επί προσωπικού.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Κυρίες και κύριοι συνάδελφοι, κηρύσσεται περαιωμένη η συζήτηση επί της αρχής του σχεδίου νόμου του Υπουργείου Ανάπτυξης και Ανταγωνιστικότητας: «Κυβερνητικό Συμβούλιο Διαχείρισης Ιδιωτικού Χρέους, Ελληνικό Επενδυτικό Ταμείο, Αξιοποίηση Ιδιωτικής Περιουσίας του Δημοσίου και άλλες κατεπείγουσες διατάξεις».</ChairmanSpeech>
<Speech><Parlmember>ΔΗΜΗΤΡΙΟΣ ΠΑΠΑΔΗΜΟΥΛΗΣ</Parlmember>: Κύριε Πρόεδρε, αυτό που κάνετε είναι απαράδεκτο. Δεν είναι έντιμο αυτό που κάνετε.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Σας παρακαλώ, να ομιλείτε με περισσότερο κόσμιες εκφράσεις. 
(Θόρυβος – Διαμαρτυρίες στην Αίθουσα)
Παρακαλώ, να μην γράφεται στα Πρακτικά τίποτα πέραν της αποδοχής ή μη της αρχής και των άρθρων του νομοσχεδίου. 
Ερωτάται το Σώμα: Γίνεται δεκτό το νομοσχέδιο επί της αρχής;</ChairmanSpeech> 
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
<Speech><Parlmember>ΓΕΩΡΓΙΟΣ ΣΤΑΘΑΚΗΣ</Parlmember>: Κατά πλειοψηφία.
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Κατά πλειοψηφία.</Speech>
<Speech><Parlmember>ΑΣΗΜΙΝΑ ΞΗΡΟΤΥΡΗ-ΑΙΚΑΤΕΡΙΝΑΡΗ</Parlmember>: Κατά πλειοψηφία.</Speech> 
<Speech><Parlmember>ΔΙΑΜΑΝΤΩ ΜΑΝΩΛΑΚΟΥ</Parlmember>: Κατά πλειοψηφία.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Συνεπώς το νομοσχέδιο έγινε δεκτό επί της αρχής κατά πλειοψηφία. 
Εισερχόμεθα στην ψήφιση επί των άρθρων. 
Ερωτάται το Σώμα: Γίνεται δεκτό το άρθρο 1 ως έχει;</ChairmanSpeech> 
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
<Speech><Parlmember>ΓΕΩΡΓΙΟΣ ΣΤΑΘΑΚΗΣ</Parlmember>: Κατά πλειοψηφία.
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Κατά πλειοψηφία.</Speech>
<Speech><Parlmember>ΑΣΗΜΙΝΑ ΞΗΡΟΤΥΡΗ-ΑΙΚΑΤΕΡΙΝΑΡΗ</Parlmember>: Παρών.</Speech>
<Speech><Parlmember>ΔΙΑΜΑΝΤΩ ΜΑΝΩΛΑΚΟΥ</Parlmember>: Κατά πλειοψηφία.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Συνεπώς το άρθρο 1 έγινε δεκτό ως έχει κατά πλειοψηφία. 
Ερωτάται το Σώμα: Γίνεται δεκτό το άρθρο 2 όπως τροποποιήθηκε από τον κύριο Υπουργό;</ChairmanSpeech> 
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
<Speech><Parlmember>ΓΕΩΡΓΙΟΣ ΣΤΑΘΑΚΗΣ</Parlmember>: Κατά πλειοψηφία.
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Κατά πλειοψηφία.</Speech>
<Speech><Parlmember>ΑΣΗΜΙΝΑ ΞΗΡΟΤΥΡΗ-ΑΙΚΑΤΕΡΙΝΑΡΗ</Parlmember>: Κατά πλειοψηφία.</Speech>
<Speech><Parlmember>ΔΙΑΜΑΝΤΩ ΜΑΝΩΛΑΚΟΥ</Parlmember>: Κατά πλειοψηφία.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Συνεπώς το άρθρο 2 έγινε δεκτό όπως τροποποιήθηκε από τον κύριο Υπουργό κατά πλειοψηφία.
Ερωτάται το Σώμα: Γίνεται δεκτό το άρθρο 3 όπως τροποποιήθηκε από τον κύριο Υπουργό;</ChairmanSpeech> 
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
<Speech><Parlmember>ΓΕΩΡΓΙΟΣ ΣΤΑΘΑΚΗΣ</Parlmember>: Κατά πλειοψηφία.
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Κατά πλειοψηφία.</Speech>
<Speech><Parlmember>ΑΣΗΜΙΝΑ ΞΗΡΟΤΥΡΗ-ΑΙΚΑΤΕΡΙΝΑΡΗ</Parlmember>: Κατά πλειοψηφία.</Speech>
<Speech><Parlmember>ΔΙΑΜΑΝΤΩ ΜΑΝΩΛΑΚΟΥ</Parlmember>: Κατά πλειοψηφία.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Συνεπώς το άρθρο 3 έγινε δεκτό όπως τροποποιήθηκε από τον κύριο Υπουργό κατά πλειοψηφία.
Ερωτάται το Σώμα: Γίνεται δεκτό το άρθρο 4 όπως τροποποιήθηκε από τον κύριο Υπουργό;</ChairmanSpeech> 
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
<Speech><Parlmember>ΓΕΩΡΓΙΟΣ ΣΤΑΘΑΚΗΣ</Parlmember>: Κατά πλειοψηφία.
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Κατά πλειοψηφία.</Speech>
<Speech><Parlmember>ΑΣΗΜΙΝΑ ΞΗΡΟΤΥΡΗ-ΑΙΚΑΤΕΡΙΝΑΡΗ</Parlmember>: Κατά πλειοψηφία.</Speech>
<Speech><Parlmember>ΔΙΑΜΑΝΤΩ ΜΑΝΩΛΑΚΟΥ</Parlmember>: Κατά πλειοψηφία.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Συνεπώς το άρθρο 4 έγινε δεκτό όπως τροποποιήθηκε από τον κύριο Υπουργό κατά πλειοψηφία.
Ερωτάται το Σώμα: Γίνεται δεκτό το άρθρο 5 όπως τροποποιήθηκε από τον κύριο Υπουργό;</ChairmanSpeech> 
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
<Speech><Parlmember>ΓΕΩΡΓΙΟΣ ΣΤΑΘΑΚΗΣ</Parlmember>: Κατά πλειοψηφία.
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Κατά πλειοψηφία.</Speech>
<Speech><Parlmember>ΑΣΗΜΙΝΑ ΞΗΡΟΤΥΡΗ-ΑΙΚΑΤΕΡΙΝΑΡΗ</Parlmember>: Κατά πλειοψηφία.</Speech>
<Speech><Parlmember>ΔΙΑΜΑΝΤΩ ΜΑΝΩΛΑΚΟΥ</Parlmember>: Κατά πλειοψηφία.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Συνεπώς το άρθρο 5 έγινε δεκτό όπως τροποποιήθηκε από τον κύριο Υπουργό κατά πλειοψηφία.
Ερωτάται το Σώμα: Γίνεται δεκτό το άρθρο 6 ως έχει;</ChairmanSpeech> 
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
<Speech><Parlmember>ΓΕΩΡΓΙΟΣ ΣΤΑΘΑΚΗΣ</Parlmember>: Κατά πλειοψηφία.
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Κατά πλειοψηφία.</Speech>
<Speech><Parlmember>ΑΣΗΜΙΝΑ ΞΗΡΟΤΥΡΗ-ΑΙΚΑΤΕΡΙΝΑΡΗ</Parlmember>: Κατά πλειοψηφία.</Speech>
<Speech><Parlmember>ΔΙΑΜΑΝΤΩ ΜΑΝΩΛΑΚΟΥ</Parlmember>: Κατά πλειοψηφία.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Συνεπώς το άρθρο 6  έγινε δεκτό ως έχει κατά πλειοψηφία.
Για το άρθρο 7 έχει κατατεθεί αίτηση ονομαστικής ψηφοφορίας.
Για το άρθρο 8 έχει κατατεθεί αίτηση ονομαστικής ψηφοφορίας.
Για το άρθρο 9 έχει κατατεθεί αίτηση ονομαστικής ψηφοφορίας.
Ερωτάται το Σώμα: Γίνεται δεκτό το άρθρο 10 ως έχει;</ChairmanSpeech> 
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
<Speech><Parlmember>ΓΕΩΡΓΙΟΣ ΣΤΑΘΑΚΗΣ</Parlmember>: Κατά πλειοψηφία.
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Κατά πλειοψηφία.</Speech>
<Speech><Parlmember>ΑΣΗΜΙΝΑ ΞΗΡΟΤΥΡΗ-ΑΙΚΑΤΕΡΙΝΑΡΗ</Parlmember>: Κατά πλειοψηφία.</Speech>
<Speech><Parlmember>ΔΙΑΜΑΝΤΩ ΜΑΝΩΛΑΚΟΥ</Parlmember>: Κατά πλειοψηφία.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Συνεπώς το άρθρο 10 έγινε δεκτό ως έχει κατά πλειοψηφία. 
Ερωτάται το Σώμα: Γίνεται δεκτό το άρθρο 11 ως έχει;</ChairmanSpeech> 
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Κατά πλειοψηφία.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Συνεπώς το άρθρο 11 έγινε δεκτό ως έχει κατά πλειοψηφία. 
Ερωτάται το Σώμα: Γίνεται δεκτό το άρθρο 12 ως έχει;</ChairmanSpeech> 
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
<Speech><Parlmember>ΓΕΩΡΓΙΟΣ ΣΤΑΘΑΚΗΣ</Parlmember>: Κατά πλειοψηφία.</Speech>
<Speech><Parlmember>ΑΣΗΜΙΝΑ ΞΗΡΟΤΥΡΗ-ΑΙΚΑΤΕΡΙΝΑΡΗ</Parlmember>: Παρών.</Speech>
<Speech><Parlmember>ΔΙΑΜΑΝΤΩ ΜΑΝΩΛΑΚΟΥ</Parlmember>: Παρών.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Συνεπώς το άρθρο 12 έγινε δεκτό ως έχει κατά πλειοψηφία. 
Ερωτάται το Σώμα: Γίνεται δεκτό το άρθρο 13 ως έχει;</ChairmanSpeech> 
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
<Speech><Parlmember>ΓΕΩΡΓΙΟΣ ΣΤΑΘΑΚΗΣ</Parlmember>: Κατά πλειοψηφία.
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Κατά πλειοψηφία.</Speech>
<Speech><Parlmember>ΑΣΗΜΙΝΑ ΞΗΡΟΤΥΡΗ-ΑΙΚΑΤΕΡΙΝΑΡΗ</Parlmember>: Κατά πλειοψηφία.</Speech>
<Speech><Parlmember>ΔΙΑΜΑΝΤΩ ΜΑΝΩΛΑΚΟΥ</Parlmember>: Κατά πλειοψηφία.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Συνεπώς το άρθρο 13 έγινε δεκτό ως έχει κατά πλειοψηφία. 
Ερωτάται το Σώμα: Γίνεται δεκτό το άρθρο 14 ως έχει;</ChairmanSpeech> 
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Κατά πλειοψηφία.</Speech>
<Speech><Parlmember>ΔΙΑΜΑΝΤΩ ΜΑΝΩΛΑΚΟΥ</Parlmember>: Παρών.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Συνεπώς το άρθρο 14 έγινε δεκτό ως έχει κατά πλειοψηφία. 
Ερωτάται το Σώμα: Γίνεται δεκτό το άρθρο 15 ως έχει;</ChairmanSpeech> 
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
<Speech><Parlmember>ΓΕΩΡΓΙΟΣ ΣΤΑΘΑΚΗΣ</Parlmember>: Παρών.
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Κατά πλειοψηφία.</Speech>
<Speech><Parlmember>ΔΙΑΜΑΝΤΩ ΜΑΝΩΛΑΚΟΥ</Parlmember>: Παρών.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Συνεπώς το άρθρο 15 έγινε δεκτό ως έχει κατά πλειοψηφία. 
Ερωτάται το Σώμα: Γίνεται δεκτό το άρθρο 16 ως έχει;</ChairmanSpeech> 
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
<Speech><Parlmember>ΓΕΩΡΓΙΟΣ ΣΤΑΘΑΚΗΣ</Parlmember>: Κατά πλειοψηφία.
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Παρών.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Συνεπώς το άρθρο 16 έγινε δεκτό ως έχει κατά πλειοψηφία. 
Ερωτάται το Σώμα: Γίνεται δεκτή η τροπολογία με γενικό αριθμό 1063 και ειδικό αριθμό 11 όπως τροποποιήθηκε από τον κύριο Υπουργό;</ChairmanSpeech> 
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτή, δεκτή.</Speech>
<Speech><Parlmember>ΝΙΚΗΤΑΣ ΚΑΚΛΑΜΑΝΗΣ</Parlmember>: Κατά πλειοψηφία.</Speech>
<Speech><Parlmember>ΓΕΩΡΓΙΟΣ ΣΤΑΘΑΚΗΣ</Parlmember>: Κατά πλειοψηφία.
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Κατά πλειοψηφία.</Speech>
<Speech><Parlmember>ΔΙΑΜΑΝΤΩ ΜΑΝΩΛΑΚΟΥ</Parlmember>: Κατά πλειοψηφία.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Συνεπώς η τροπολογία με γενικό αριθμό 1063 και ειδικό 11 έγινε δεκτή όπως τροποποιήθηκε από τον κύριο Υπουργό, κατά πλειοψηφία και εντάσσεται στο νομοσχέδιο ως ίδιο άρθρο.
Ερωτάται το Σώμα: Γίνεται δεκτή η τροπολογία με γενικό αριθμό 1065 και ειδικό αριθμό 13 ως έχει;</ChairmanSpeech> 
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτή, δεκτή.</Speech>
<Speech><Parlmember>ΓΕΩΡΓΙΟΣ ΣΤΑΘΑΚΗΣ</Parlmember>: Κατά πλειοψηφία.</Speech>
<Speech><Parlmember>ΔΙΑΜΑΝΤΩ ΜΑΝΩΛΑΚΟΥ</Parlmember>: Παρών.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Συνεπώς η τροπολογία με γενικό αριθμό 1065 και ειδικό 13 έγινε δεκτή ως έχει κατά πλειοψηφία και εντάσσεται στο νομοσχέδιο ως ίδιο άρθρο.
Ερωτάται το Σώμα: Γίνεται δεκτή η τροπολογία με γενικό αριθμό 1066 και ειδικό αριθμό 14 ως έχει;</ChairmanSpeech> 
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτή, δεκτή.
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Κατά πλειοψηφία.</Speech>
<Speech><Parlmember>ΔΙΑΜΑΝΤΩ ΜΑΝΩΛΑΚΟΥ</Parlmember>: Κατά πλειοψηφία.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Συνεπώς η τροπολογία με γενικό αριθμό 1066 και ειδικό 14 έγινε δεκτή ως έχει κατά πλειοψηφία και εντάσσεται στο νομοσχέδιο ως ίδιο άρθρο.
Ερωτάται το Σώμα: Γίνεται δεκτή η τροπολογία με γενικό αριθμό 1067 και ειδικό αριθμό 15 ως έχει;</ChairmanSpeech> 
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτή, δεκτή.</Speech>
<Speech><Parlmember>ΓΕΩΡΓΙΟΣ ΣΤΑΘΑΚΗΣ</Parlmember>: Κατά πλειοψηφία.
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Κατά πλειοψηφία.</Speech>
<Speech><Parlmember>ΔΙΑΜΑΝΤΩ ΜΑΝΩΛΑΚΟΥ</Parlmember>: Κατά πλειοψηφία.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Συνεπώς η τροπολογία με γενικό αριθμό 1067 και ειδικό 15 έγινε δεκτή ως έχει κατά πλειοψηφία και εντάσσεται στο νομοσχέδιο ως ίδιο άρθρο.
Ερωτάται το Σώμα: Γίνεται δεκτή η τροπολογία με γενικό αριθμό 1069 και ειδικό αριθμό 17 ως έχει;</ChairmanSpeech> 
<Speech><Parlmember>ΟΛΟΙ ΟΙ ΒΟΥΛΕΥΤΕΣ</Parlmember>: Δεκτή, δεκτή.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Συνεπώς η τροπολογία με γενικό αριθμό 1069 και ειδικό 17 έγινε δεκτή ως έχει ομοφώνως και εντάσσεται στο νομοσχέδιο ως ίδιο άρθρο.
Όπως προελέχθη, επί των άρθρων 7, 8 και 9 του σχεδίου νόμου του Υπουργείου Ανάπτυξης και Ανταγωνιστικότητας: «Κυβερνητικό Συμβούλιο Διαχείρισης Ιδιωτικού Χρέους, Ελληνικό Επενδυτικό Ταμείο, Αξιοποίηση Ιδιωτικής Περιουσίας του Δημοσίου και άλλες κατεπείγουσες διατάξεις» έχει υποβληθεί αίτηση διεξαγωγής ονομαστικής ψηφοφορίας από Βουλευτές του ΣΥΡΙΖΑ-Ενωτικού Κοινωνικού Μετώπου της οποίας το κείμενο έχει ως εξής:
(να μπει η σελ. 369α)</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Θα αναγνώσω και τον κατάλογο των υπογραφόντων την αίτηση της ονομαστικής ψηφοφορίας Βουλευτών, για να διαπιστωθεί αν υπάρχει ο απαιτούμενος από τον Κανονισμό αριθμός για την υποβολή της. 
Ο κ. Δημήτριος Παπαδημούλης. Παρών.
Ο κ. Γεώργιος Σταθάκης. Παρών.
Ο κ. Νικόλαος Βούτσης. Παρών.
Η κ. Δέσποινα Χαραλαμπίδου. Παρούσα. 
Η κ. Ζωή Κωνσταντοπούλου. Παρούσα. 
Ο κ. Δημήτριος Στρατούλης. Παρών.
Ο κ. Κωνσταντίνος Δερμιτζάκης. Παρών.
Ο κ. Στέφανος Σαμοΐλης. Παρών.
Ο κ. Αθανάσιος Πετράκος. Παρών.
Η κ. Ευγενία Ουζουνίδου. Παρούσα.
Η κ. Μαρία Μπόλαρη. Παρούσα.
Η κ. Αγνή Καλογερή. Παρούσα.
Ο κ. Μιχαήλ Κριτσωτάκης. Παρών.
Η κ. Ιωάννα Γαϊτάνη. Παρούσα.
Η κ. Μαρία Διακάκη. Παρούσα.
Κύριοι συνάδελφοι, συνεπληρώθη ο αριθμός δεκαπέντε και επομένως υπάρχει ο απαιτούμενος από τον Κανονισμό αριθμός υπογραφόντων την αίτηση ονομαστικής ψηφοφορίας Βουλευτών.
Συνεπώς διακόπτουμε τη συνεδρίαση για δέκα (10΄) λεπτά, σύμφωνα με τον Κανονισμό.
(ΔΙΑΚΟΠΗ)
(ΜΕΤΑ ΤΗ ΔΙΑΚΟΠΗ)</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Κυρίες και κύριοι συνάδελφοι, επαναλαμβάνεται η διακοπείσα συνεδρίαση. 
Θα διεξαχθεί ονομαστική ψηφοφορία επί των άρθρων 7, 8 και 9 του σχεδίου νόμου του Υπουργείου Ανάπτυξης και Ανταγωνιστικότητας: «Κυβερνητικό Συμβούλιο Διαχείρισης Ιδιωτικού Χρέους, Ελληνικό Επενδυτικό Ταμείο, Αξιοποίηση Ιδιωτικής Περιουσίας του Δημοσίου και άλλες κατεπείγουσες διατάξεις». 
Οι αποδεχόμενοι τα άρθρα 7, 8 και 9 του νομοσχεδίου λέγουν «ΝΑΙ». 
Οι μη αποδεχόμενοι τα άρθρα 7, 8 και 9 του νομοσχεδίου λέγουν «ΟΧΙ». 
Οι αρνούμενοι ψήφο λέγουν «ΠΑΡΩΝ». 
Καλούνται επί του καταλόγου ο κ. Ιορδάνης Τζαμτζής  από τη Νέα Δημοκρατία και ο κ. Απόστολος Αλεξόπουλος από τον Συνασπισμό Ριζοσπαστικής Αριστεράς-Ενωτικό Κοινωνικό Μέτωπο.  
Επίσης, σας ενημερώνω ότι έχουν έρθει στο Προεδρείο τηλεομοιοτυπίες-φαξ συναδέλφων, σύμφωνα με το άρθρο 70Α&apos; του Κανονισμού της Βουλής, με τις οποίες γνωστοποιούν την ψήφο τους επί των άρθρων του νομοσχεδίου. Οι ψήφοι αυτές θα ανακοινωθούν και θα συνυπολογιστούν στην καταμέτρηση, η οποία θα ακολουθήσει. 
Παρακαλώ να αρχίσει η ανάγνωση του καταλόγου. 
(ΨΗΦΟΦΟΡΙΑ)
(ΜΕΤΑ ΚΑΙ ΤΗ ΔΕΥΤΕΡΗ ΑΝΑΓΝΩΣΗ ΤΟΥ ΚΑΤΑΛΟΓΟΥ)</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Υπάρχει συνάδελφος, ο οποίος δεν άκουσε το όνομά του; Κανείς.
Οι επιστολές οι οποίες απεστάλησαν στο Προεδρείο από τους συναδέλφους, σύμφωνα με το άρθρο 70Α΄ του Κανονισμού της Βουλής, καταχωρίζονται στα Πρακτικά.
(Οι προαναφερθείσες επιστολές έχουν ως εξής:
(να μπουν οι σελ. 374-378)</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Κυρίες και κύριοι συνάδελφοι, σας ενημερώνω ότι ο συνάδελφος Βουλευτής κ. Νικόλαος Νικολόπουλος δεν θα παρευρεθεί στη σημερινή ονομαστική ψηφοφορία και μας γνωρίζει με επιστολή του πως  εάν ήταν παρών θα ψήφιζε «ΟΧΙ» για τα άρθρα 7 και 8.
Η επιστολή αυτή, η οποία εκφράζει πρόθεση ψήφου, θα καταχωρισθεί στα Πρακτικά της σημερινής συνεδρίασης αλλά δεν συνυπολογίζεται στην καταμέτρηση των ψήφων.
(Η προαναφερθείσα επιστολή έχει ως εξής:
(να μπει η σελ. 380)</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Κυρίες και κύριοι συνάδελφοι, κηρύσσεται περαιωμένη η ψηφοφορία και παρακαλώ τους κυρίους ψηφολέκτες να προβούν στην καταμέτρηση των ψήφων και την εξαγωγή του αποτελέσματος.
(ΚΑΤΑΜΕΤΡΗΣΗ)
Εν αναμονή της καταμέτρησης των ψήφων και της εξαγωγής του αποτελέσματος, ο κύριος Υπουργός έχει συνεννοηθεί με τα κόμματα και θα κάνει μια ανακοίνωση.
(Θόρυβος στην Αίθουσα)
Παρακαλώ ησυχία!</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΧΑΤΖΗΔΑΚΗΣ</Parlmember> (Υπουργός Ανάπτυξης και Ανταγωνιστικότητας): Κύριε Πρόεδρε, απλώς για να καταγραφεί στα Πρακτικά, θα ήθελα να πω το εξής: Λίγο πριν την ψηφοφορία υπήρξε, απ’ ό,τι καταλαβαίνω, διακομματική συνεννόηση με ομοφωνία ή περίπου ομοφωνία στην Αίθουσα, έτσι ώστε στην τροπολογία που αφορά τους εργαζομένους στα κλωστήρια Πρεβέζης και Ναούσης να προστεθεί και μια ρύθμιση για τους εργαζομένους στα λιπάσματα.
Έτσι, θα πρέπει στην αρχή, που γίνεται μία αναφορά στους νόμους 3660/2008 και 3746/2009, να προστεθεί και μια αναφορά στο ν. 3526/ 2007.</Speech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Την ώρα της ψηφοφορίας;</Speech> 
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Εσείς το ζητήσατε.
(Θόρυβος στην Αίθουσα)</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Κύριοι συνάδελφοι, απ’ ότι πληροφορήθηκα, στα Πρακτικά είναι καταχωρημένο ότι έχει γίνει δεκτό αυτό και απλά εκ παραδρομής δεν έχει γραφεί.
Ορίστε, κύριε Υπουργέ.</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΧΑΤΖΗΔΑΚΗΣ</Parlmember> (Υπουργός Ανάπτυξης και Ανταγωνιστικότητας): Είναι μία τυπική αναφορά.
Θα πρέπει να διαμορφωθεί η διάταξη ως εξής: «Ο χρόνος που έχει διανυθεί στην εισοδηματική ενίσχυση του άρθρου 13, του ν. 3460/2006, όπως τροποποιήθηκε με το άρθρο 11 του ν. 3660/2008 και του ν. 3526/2007, καθώς και του ν. 3746/2009, άρθρο 75, είναι χρόνος πραγματικής εργασίας…» κλπ.. Από εκεί και μετά όπως είναι διατυπωμένο στην τροπολογία.
Ευχαριστώ πολύ.
(Χειροκροτήματα από την πτέρυγα της Νέας Δημοκρατίας)</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Υπάρχει κάποια αντίρρηση;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Καμμία, κύριε Πρόεδρε.
(ΜΕΤΑ ΤΗΝ ΚΑΤΑΜΕΤΡΗΣΗ)</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Κυρίες και κύριοι συνάδελφοι, έχω την τιμή να σας ανακοινώσω το αποτέλεσμα της διεξαχθείσης ονομαστικής ψηφοφορίας.
Επί του άρθρου 7 εψήφισαν συνολικά 293 Βουλευτές.
Υπέρ του άρθρου 7 δηλαδή «ΝΑΙ» εψήφισαν 152 Βουλευτές. 
Κατά του άρθρου δηλαδή «ΟΧΙ» εψήφισαν 141 Βουλευτές.
Συνεπώς το άρθρο 7 έγινε δεκτό, όπως τροποποιήθηκε από τον κύριο Υπουργό, κατά πλειοψηφία. 
Επί του άρθρου 8 εψήφισαν συνολικά 293 Βουλευτές.
Υπέρ του άρθρου 8 δηλαδή «ΝΑΙ» εψήφισαν 152 Βουλευτές. 
Κατά του άρθρου 8 δηλαδή «ΟΧΙ» εψήφισαν 141 Βουλευτές.
Συνεπώς το άρθρο 8 έγινε δεκτό ως έχει κατά πλειοψηφία.
 Επί του άρθρου 9 εψήφισαν συνολικά 293 Βουλευτές.
Υπέρ του άρθρου 9, δηλαδή «ΝΑΙ», εψήφισαν 152 Βουλευτές. 
Κατά του άρθρου 9 δηλαδή «ΟΧΙ» εψήφισαν 141 Βουλευτές.
Συνεπώς το άρθρο 9 έγινε δεκτό ως έχει κατά πλειοψηφία, σύμφωνα με το παρακάτω πρωτόκολλο ονομαστικής ψηφοφορίας. 
(να μπει η σελ. 284α)</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Κυρίες και κύριοι συνάδελφοι, εισερχόμαστε στην ψήφιση του ακροτελεύτιου άρθρου.
Ερωτάται το Σώμα: Γίνεται δεκτό το ακροτελεύτιο άρθρο;</ChairmanSpeech> 
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Το ακροτελεύτιο άρθρο έγινε δεκτό κατά πλειοψηφία.
Συνεπώς το νομοσχέδιο του Υπουργείου Ανάπτυξης και Ανταγωνιστικότητας: «Κυβερνητικό Συμβούλιο Διαχείρισης Ιδιωτικού Χρέους, Ελληνικό Επενδυτικό Ταμείο, Αξιοποίηση Ιδιωτικής Περιουσίας του Δημοσίου και άλλες κατεπείγουσες διατάξεις», έγινε δεκτό κατά πλειοψηφία επί της αρχής και επί των άρθρων.
Ερωτάται το Σώμα: Γίνεται δεκτό το νομοσχέδιο και στο σύνολο μετά τη νομοτεχνική βελτίωση του κυρίου Υπουργού;</ChairmanSpeech> 
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Κατά πλειοψηφία.</Speech> 
<Speech><Parlmember>ΚΩΝΣΤΑΝΤΙΝΟΣ ΓΙΟΒΑΝΟΠΟΥΛΟΣ</Parlmember>: Κατά πλειοψηφία.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Το νομοσχέδιο έγινε δεκτό και στο σύνολο, μετά τη νομοτεχνική βελτίωση του κυρίου Υπουργού, κατά πλειοψηφία.
Συνεπώς το νομοσχέδιο του Υπουργείου Ανάπτυξης και Ανταγωνιστικότητας: «Κυβερνητικό Συμβούλιο Διαχείρισης Ιδιωτικού Χρέους, Ελληνικό Επενδυτικό Ταμείο, Αξιοποίηση Ιδιωτικής Περιουσίας του Δημοσίου και άλλες κατεπείγουσες διατάξεις», έγινε δεκτό κατά πλειοψηφία σε μόνη συζήτηση επί της αρχής, των άρθρων και του συνόλου και έχει ως εξής: 
(Να καταχωρισθεί το κείμενο του νομοσχεδίου σελ. 386α)</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Κύριοι συνάδελφοι, παρακαλώ το Σώμα να εξουσιοδοτήσει το Προεδρείο για την υπ’ ευθύνη του επικύρωση των Πρακτικών ως προς την ψήφιση στο σύνολο του παραπάνω νομοσχεδίου.</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Μάλιστα, μάλιστα.</Speech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Κατά πλειοψηφία.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Το Σώμα παρέσχε τη ζητηθείσα εξουσιοδότηση.
 Κύριοι συνάδελφοι, σας εύχομαι χρόνια πολλά και να έχετε καλές γιορτές με τις οικογένειές σας! Το 2014 να είναι για όλους μας και για την πατρίδα μας καλύτερο από το 2013.
Θέλω να ευχαριστήσω -αφού ευχηθώ και στους συνεργάτες μας- τους υπαλλήλους της Βουλής και τη Στενογραφική Υπηρεσία και να ευχηθώ και σε αυτούς και στις οικογένειές τους χρόνια πολλά και καλή χρονιά! 
Κύριοι συνεργάτες, θα ήθελα να σας ευχαριστήσω, διότι είναι αλήθεια πως αυτές τις ημέρες, παρά την έλλειψη προσωπικού, εργαστήκατε με αυτοθυσία -θα έλεγα- και τα καταφέρατε μια χαρά. Και του χρόνου να είμαστε καλά! 
Κύριοι συνάδελφοι, δέχεστε στο σημείο αυτό να λύσουμε τη συνεδρίαση;</ChairmanSpeech>
<Speech><Parlmember>ΟΛΟΙ ΟΙ ΒΟΥΛΕΥΤΕΣ</Parlmember>: Μάλιστα, μάλιστα.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Με τη συναίνεση του Σώματος και ώρα 19.22΄ λύεται η συνεδρίαση για την Τρίτη 7 Ιανουαρίου 2014 και ώρα 18.00΄, με αντικείμενο εργασιών του Σώματος: νομοθετική εργασία, σύμφωνα με την ημερήσια διάταξη που θα διανεμηθεί. 
Ο</ChairmanSpeech> ΠΡΟΕΔΡΟΣ                                                        ΟΙ ΓΡΑΜΜΑΤΕΙΣ
Τελευταία Αποθήκευση:14/1/2014 6:48:00 μμΑπό:K.arapi
Εκτυπώθηκε:14/1/2014 6:27:00 μμ</body>
</html>