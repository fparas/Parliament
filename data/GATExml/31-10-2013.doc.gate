<html><head><meta name="cp:revision" content="2"><meta name="date" content="2013-11-10T13:22:00Z"><meta name="Company" content="OTS"><meta name="meta:word-count" content="66508"><meta name="dc:creator" content="Production"><meta name="extended-properties:Company" content="OTS"><meta name="Word-Count" content="66508"><meta name="dcterms:created" content="2013-11-10T13:22:00Z"><meta name="dcterms:modified" content="2013-11-10T13:22:00Z"><meta name="Last-Modified" content="2013-11-10T13:22:00Z"><meta name="Last-Save-Date" content="2013-11-10T13:22:00Z"><meta name="meta:character-count" content="359146"><meta name="Template" content="Normal"><meta name="meta:save-date" content="2013-11-10T13:22:00Z"><meta name="Application-Name" content="Microsoft Office Word"><meta name="modified" content="2013-11-10T13:22:00Z"><meta name="Edit-Time" content="4200000000"><meta name="Content-Type" content="application/msword"><meta name="creator" content="Production"><meta name="meta:author" content="Production"><meta name="extended-properties:Application" content="Microsoft Office Word"><meta name="meta:creation-date" content="2013-11-10T13:22:00Z"><meta name="meta:last-author" content="e.gouma"><meta name="Creation-Date" content="2013-11-10T13:22:00Z"><meta name="xmpTPg:NPages" content="349"><meta name="resourceName" content="31-10-2013.doc"><meta name="Last-Author" content="e.gouma"><meta name="Character Count" content="359146"><meta name="Page-Count" content="349"><meta name="Revision-Number" content="2"><meta name="extended-properties:Template" content="Normal"><meta name="Author" content="Production"><meta name="meta:page-count" content="349"></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></head><body>ΣΥΝΕΔΡΙΑΣΗ 31-10-2013		ΣΕΛ.349
(Σημείωση: Ο παρακάτω πίνακας περιεχομένων δεν αποτελεί το τελικό κείμενο, διότι εκκρεμούν ορθογραφικές και συντακτικές διορθώσεις)
ΠΙΝΑΚΑΣ ΠΕΡΙΕΧΟΜΕΝΩΝ
ΙΕ’ ΠΕΡΙΟΔΟΣ 
ΠΡΟΕΔΡΕΥΟΜΕΝΗΣ ΚΟΙΝΟΒΟΥΛΕΥΤΙΚΗΣ ΔΗΜΟΚΡΑΤΙΑΣ
ΣΥΝΟΔΟΣ Β΄
ΣΥΝΕΔΡΙΑΣΗ ΙΖ΄
Πέμπτη 31 Οκτωβρίου 2013
ΘΕΜΑΤΑ
 
Α. ΕΙΔΙΚΑ ΘΕΜΑΤΑ 
1. Επικύρωση Πρακτικών, σελ. 
2. Ανακοινώνεται ότι τη συνεδρίαση παρακολουθούν μαθητές από το 3ο Γυμνάσιο Γλυφάδας, το 5ο Δημοτικό Σχολείο Αιγάλεω, το 4ο Δημοτικό Σχολείο Άργους, μέλη της Κοινοβουλευτικής Ομάδας φιλίας Ελλάδας - Σουηδίας και μαθητές από το 6ο Γυμνάσιο Νέου Ηρακλείου Αττικής, σελ. 
3. Επί διαδικαστικού θέματος, σελ. 
4. Ανακοινώνεται ότι με την υπ.&apos; αριθμόν 10368/6998 από 30 Οκτωβρίου 2013 απόφαση του Προέδρου της Βουλής, συγκροτήθηκαν οι προβλεπόμενες από το άρθρα 31 και 32 του Κανονισμού της Βουλής Διαρκείς Επιτροπές, σελ. 
5. Ανακοινώνεται ότι έχει κατατεθεί αίτηση ονομαστικής ψηφοφορίας επί του άρθρου 18 του σχεδίου νόμου του Υπουργείου Υγείας από το Συνασπισμό Ριζοσπαστικής Αριστεράς / Ενωτικό Κοινωνικό Μέτωπο, η οποία θα διεξαχθεί την Τρίτη, σελ. 
6. Επί προσωπικού θέματος, σελ. 
 
Β. ΚΟΙΝΟΒΟΥΛΕΥΤΙΚΟΣ ΕΛΕΓΧΟΣ 
1. Απαντήσεις Υπουργών σε ερωτήσεις Βουλευτών, σελ. 
2. Ανακοίνωση του δελτίου επικαίρων ερωτήσεων της Παρασκευής 1 Νοεμβρίου 2013, σελ. 
3. Συζήτηση επικαίρων ερωτήσεων:
 α) Προς τον Υπουργό Οικονομικών, σχετικά με την αξιοποίηση ανενεργών καταθέσεων υπέρ του Δημοσίου, σελ. 
 β) Προς τον Υπουργό Υγείας, σχετικά με την αντιμετώπιση προβλημάτων στο Κέντρο Υγείας Σαμοθράκης, σελ. 
 
Γ. ΝΟΜΟΘΕΤΙΚΗ ΕΡΓΑΣΙΑ 
1. Συζήτηση επί των άρθρων και των τροπολογιών του σχεδίου νόμου του Υπουργείου Υγείας: &quot;Ρυθμίσεις Υπουργείου Υγείας και άλλες διατάξεις&quot;, σελ. 
2. Κατάθεση σχεδίου νόμου:                                                    Ο Υπουργός Υποδομών, Μεταφορών και Δικτύων, ο Αντιπρόεδρος της Κυβέρνησης και Υπουργός Εξωτερικών και ο Υπουργός Οικονομικών κατέθεσαν σχέδιο νόμου: &quot;Κύρωση του Μνημονίου Κατανόησης στους τομείς των Τεχνολογιών Πληροφορικής και Επικοινωνιών και τις Ταχυδρομικές Υπηρεσίες μεταξύ της Κυβέρνησης της Ελληνικής Δημοκρατίας και της Κυβέρνησης της Δημοκρατίας της Τουρκίας&quot;, σελ. 
3. Κατάθεση πρότασης νόμου:                                              Ο Πρόεδρος της Κοινοβουλευτικής Ομάδας της Δημοκρατικής Αριστεράς κ. Φώτης Κουβέλης και οι Βουλευτές του κόμματός του κατέθεσαν πρόταση νόμου: &quot;Τροποποίηση εκλογικού νόμου (ν.3636/2008, ΦΕΚ 11 Α/, ν. 3231/2004, ΦΕΚ 45 Α/) και καθιέρωση Απλής αναλογικής&quot;, σελ. 

ΠΡΟΕΔΡΕΥΟΝΤΕΣ                                           ΔΡΑΓΑΣΑΚΗΣ Ι., σελ.                                         ΔΡΙΒΕΛΕΓΚΑΣ Ι. , σελ.                                                 ΚΟΛΛΙΑ-ΤΣΑΡΟΥΧΑ Μ. , σελ.                            ΜΑΡΚΟΓΙΑΝΝΑΚΗΣ Χ. , σελ.


ΟΜΙΛΗΤΕΣ

Α. Επί διαδικαστικού θέματος:
ΑΛΕΞΟΠΟΥΛΟΣ Α. , σελ.
ΒΟΥΛΤΕΨΗ Σ. , σελ.
ΔΡΙΒΕΛΕΓΚΑΣ Ι. , σελ.
ΚΟΛΛΙΑ-ΤΣΑΡΟΥΧΑ Μ. , σελ.
ΚΟΥΡΟΥΜΠΛΗΣ Π. , σελ.
ΚΡΕΜΑΣΤΙΝΟΣ Δ. , σελ.
ΚΥΡΙΑΚΑΚΗΣ Β. , σελ.
ΚΩΝΣΤΑΝΤΟΠΟΥΛΟΥ Ζ. , σελ.
ΛΥΚΟΥΡΕΝΤΖΟΣ Α. , σελ.
ΜΑΝΔΡΕΚΑ Α. , σελ.
ΜΑΡΚΟΓΙΑΝΝΑΚΗΣ Χ. , σελ.
ΣΚΟΝΔΡΑ Α. , σελ.

Β. Επί προσωπικού θέματος:
ΓΕΩΡΓΙΑΔΗΣ Σ. , σελ.
ΚΑΠΕΡΝΑΡΟΣ Β. , σελ.
ΚΥΡΙΑΚΑΚΗΣ Β. , σελ.

Γ. Επί των επικαίρων ερωτήσεων:
ΓΕΩΡΓΙΑΔΗΣ Σ. , σελ.
ΚΟΛΛΙΑ-ΤΣΑΡΟΥΧΑ Μ. , σελ.
ΟΥΖΟΥΝΙΔΗΣ Μ. , σελ.
ΣΤΑΪΚΟΥΡΑΣ Χ. , σελ.
ΤΣΟΥΚΑΛΗΣ Ν. , σελ.

Δ. Επί του σχεδίου νόμου του Υπουργείου Υγείας:
ΑΝΤΩΝΙΟΥ Μ. , σελ.
ΒΛΑΧΟΓΙΑΝΝΗΣ Η. , σελ.
ΒΟΓΙΑΤΖΗΣ Π. , σελ.
ΒΟΥΛΤΕΨΗ Σ. , σελ.
ΒΟΥΤΣΗΣ Ν. , σελ.
ΓΕΩΡΓΙΑΔΗΣ Σ. , σελ.
ΓΙΑΤΑΓΑΝΑ Χ. , σελ.
ΔΙΑΚΑΚΗ Μ. , σελ.
ΖΑΧΑΡΙΑΣ Κ. , σελ.
ΖΕΡΔΕΛΗΣ Ι. , σελ.
ΚΑΚΛΑΜΑΝΗΣ Α. , σελ.
ΚΑΛΟΓΕΡΗ Α. , σελ.
ΚΑΠΕΡΝΑΡΟΣ Β. , σελ.
ΚΑΡΑΜΑΝΛΗ Ά. , σελ.
ΚΑΣΙΔΙΑΡΗΣ Η. , σελ.
ΚΕΔΙΚΟΓΛΟΥ Σ. (Ν.Δ.) , σελ.
ΚΙΚΙΛΙΑΣ Β. , σελ.
ΚΟΥΚΟΥΤΣΗΣ Δ. , σελ.
ΚΟΥΡΟΥΜΠΛΗΣ Π. , σελ.
ΚΡΕΜΑΣΤΙΝΟΣ Δ. , σελ.
ΚΥΡΙΑΚΑΚΗΣ Β. , σελ.
ΛΑΜΠΡΟΥΛΗΣ Γ. , σελ.
ΛΥΚΟΥΡΕΝΤΖΟΣ Α. , σελ.
ΜΑΚΡΗ ΘΕΟΔΩΡΟΥ Ε. , σελ.
ΜΑΝΔΡΕΚΑ Α. , σελ.
ΜΑΡΚΟΥ Α. , σελ.
ΜΕΛΑΣ Π. , σελ.
ΜΙΧΕΛΑΚΗΣ Ι. , σελ.
ΜΟΥΣΟΥΡΟΥΛΗΣ Κ. , σελ.
ΜΟΥΤΣΙΝΑΣ Π. , σελ.
ΜΠΕΖΑΣ Α. , σελ.
ΞΑΝΘΟΣ Α. , σελ.
ΞΗΡΟΤΥΡΗ - ΑΙΚΑΤΕΡΙΝΑΡΗ Α. , σελ.
ΟΙΚΟΝΟΜΟΥ Β. , σελ.
ΟΥΖΟΥΝΙΔΗΣ Μ. , σελ.
ΠΑΝΑΓΙΩΤΟΠΟΥΛΟΣ Π. , σελ.
ΠΕΤΡΑΚΟΣ Α. , σελ.
ΣΚΟΝΔΡΑ Α. , σελ.
ΣΤΑΜΑΤΗΣ Δ. , σελ.
ΣΤΡΑΤΟΥΛΗΣ Δ. , σελ.
ΣΤΥΛΙΟΣ Γ. , σελ.
ΤΡΙΑΝΤΑΦΥΛΛΟΣ Κ. , σελ.
ΠΡΑΚΤΙΚΑ ΒΟΥΛΗΣ
ΙΕ΄ ΠΕΡΙΟΔΟΣ 
ΠΡΟΕΔΡΕΥΟΜΕΝΗΣ ΚΟΙΝΟΒΟΥΛΕΥΤΙΚΗΣ ΔΗΜΟΚΡΑΤΙΑΣ
ΣΥΝΟΔΟΣ Β΄
ΣΥΝΕΔΡΙΑΣΗ ΙZ΄
Πέμπτη 31 Οκτωβρίου 2013
Αθήνα, σήμερα στις 31 Οκτωβρίου 2013, ημέρα Πέμπτη και ώρα 09.39΄ συνήλθε στην Αίθουσα των συνεδριάσεων του Βουλευτηρίου η Βουλή σε ολομέλεια για να συνεδριάσει υπό την προεδρία της ΣΤ΄ Αντιπροέδρου αυτής κ. ΜΑΡΙΑΣ ΚΟΛΛΙΑ-ΤΣΑΡΟΥΧΑ . 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Κυρίες και κύριοι συνάδελφοι, αρχίζει η συνεδρίαση.
(</ChairmanSpeech><Speech><Parlmember>ΕΠΙΚΥΡΩΣΗ ΠΡΑΚΤΙΚΩΝ</Parlmember>: Σύμφωνα με την από 30.10.2013 εξουσιοδότηση του Σώματος επικυρώθηκαν με ευθύνη του Προεδρείου τα Πρακτικά της ΙΣΤ΄ συνεδριάσεώς του, της Τετάρτης 30 Οκτωβρίου 2013, σε ό,τι αφορά την ψήφιση στο σύνολο των σχεδίων νόμου: 
1. «Ηλεκτρονική επιτήρηση υπόδικων, κατάδικων και κρατουμένων σε άδεια και άλλες διατάξεις»,
2. «Κύρωση του Μνημονίου Κατανόησης μεταξύ του Υπουργείου Εξωτερικών της Ελληνικής Δημοκρατίας και του Υπουργείου Εξωτερικών της Δημοκρατίας της Βουλγαρίας σχετικά με τις κατευθυντήριες γραμμές για την ανταλλαγή μελών των αντίστοιχων διπλωματικών υπηρεσιών τους».
3. Κύρωση της από 28 Ιουνίου 2013 Πράξης Νομοθετικού Περιεχομένου «Παράταση προθεσμίας υποβολής δήλωσης περιουσιακής κατάστασης υποχρέων του ν. 3213/2003» (Α΄ 154)»)
Κυρίες και κύριοι συνάδελφοι, έχω την τιμή να ανακοινώσω στο Σώμα το δελτίο επίκαιρων ερωτήσεων της Παρασκευής 1ης Νοεμβρίου 2013. 
Α. ΕΠΙΚΑΙΡΕΣ ΕΡΩΤΗΣΕΙΣ Πρώτου Κύκλου (Άρθρο 130 παράγραφος 2 και 3 του Κανονισμού της Βουλής)
1. Η με αριθμό 164/2/29-10-2013 επίκαιρη ερώτηση του Προέδρου της Κοινοβουλευτικής Ομάδας του Συνασπισμού Ριζοσπαστικής Αριστεράς-Ενωτικού Κοινωνικού Μετώπου κ. Αλέξη Τσίπρα προς τον Πρωθυπουργό, σχετικά με τον ενιαίο φόρο ακινήτων.
2. Η με αριθμό 165/3/29-10-2013 επίκαιρη ερώτηση της Προέδρου της Κοινοβουλευτικής Ομάδας του Κομμουνιστικού Κόμματος Ελλάδας κυρίας Αλέκας Παπαρήγα προς τον Πρωθυπουργό, σχετικά με τον ενιαίο φόρο ακινήτων.
3. Η με αριθμό 167/29-10-2013 επίκαιρη ερώτηση του Βουλευτή Εύβοιας της Νέας Δημοκρατίας κ. Κωνσταντίνου Μαρκόπουλου προς τον Υπουργό Εργασίας, Κοινωνικής Ασφάλισης και Πρόνοιας, σχετικά με το πρόγραμμα προώθησης συνταξιοδότησης των αλιέων.
4. Η με αριθμό 181/29-10-2013 επίκαιρη ερώτηση του Βουλευτή Αχαΐας του Λαϊκού Συνδέσμου–Χρυσή Αυγή κ. Μιχαήλ Αρβανίτη-Αβράμη προς τον Υπουργό Υγείας, σχετικά με την κατάργηση του νοσοκομείου Καλαβρύτων.
5. Η με αριθμό 171/29-10-2013 επίκαιρη ερώτηση της Βουλευτού Α΄ Πειραιώς της Δημοκρατικής Αριστεράς κ. Μαρίας Ρεπούση προς τον Υπουργό Παιδείας και Θρησκευμάτων, σχετικά με τη διείσδυση της Χρυσής Αυγής στο χώρο της εκπαίδευσης.
Β. ΕΠΙΚΑΙΡΕΣ ΕΡΩΤΗΣΕΙΣ Δεύτερου Κύκλου (Άρθρο 130 παράγραφος 2 και 3 του Κανονισμού της Βουλής)
1. Η με αριθμό 168/29-10-2013 επίκαιρη ερώτηση του Βουλευτή Χανίων της Νέας Δημοκρατίας κ. Μανούσου Βολουδάκη προς τον Υπουργό Υποδομών, Μεταφορών και Δικτύων, σχετικά με την ένταξη του έργου αναβάθμισης του ραντάρ προσέγγισης του Αεροδρομίου Χανίων στο ΕΣΠΑ.
2. Η με αριθμό 176/29-10-2013 επίκαιρη ερώτηση της Βουλευτού Αιτωλοακαρνανίας του Συνασπισμού Ριζοσπαστικής Αριστεράς–Ενωτικού Κοινωνικού Μετώπου κ. Μαρίας Τριανταφύλλου προς τον Υπουργό Οικονομικών, σχετικά τους τρόπους αξιοποίησης της εταιρείας «Ελληνικές Αλυκές Α.Ε.».
3. Η με αριθμό 182/29-10-2013 επίκαιρη ερώτηση του Βουλευτή Α΄ Θεσσαλονίκης του Λαϊκού Συνδέσμου-Χρυσή Αυγή κ. Αντωνίου Γρέγου προς τον Υπουργό Εθνικής Άμυνας, σχετικά με το «κλίμα αστυνομοκρατίας και κρατικής τρομοκρατίας των παρελάσεων της 28ης Οκτωβρίου».
4. Η με αριθμό 172/29-10-2013 επίκαιρη ερώτηση της Βουλευτού Β΄ Θεσσαλονίκης της Δημοκρατικής Αριστεράς κ. Αικατερίνης Μάρκου προς τους Υπουργούς Εργασίας, Κοινωνικής Ασφάλισης και Πρόνοιας και Οικονομικών, σχετικά με την παράταση στη χορήγηση των αναπηρικών συντάξεων αλλά και των υπολοίπων προνοιακών επιδομάτων.
5. Η με αριθμό 179/29-10-2013 επίκαιρη ερώτηση του Βουλευτή Αιτωλοακαρνανίας του Κομμουνιστικού Κόμματος Ελλάδος κ. Νικολάου Μωραΐτη προς τον Υπουργό Αγροτικής Ανάπτυξης και Τροφίμων, σχετικά με τη λήψη μέτρων στελέχωσης της Γαλακτοκομικής Σχολής Ιωαννίνων.
6. Η με αριθμό 166/29-10-2013 επίκαιρη ερώτηση του Ανεξάρτητου Βουλευτή Β΄ Αθήνας κ. Δημητρίου Ανδρουλάκη προς τον Υπουργό Οικονομικών, σχετικά με τη στρατηγική του οικονομικού επιτελείου στην εσωτερική υποτίμηση και την ανταγωνιστικότητα των τιμών. 
Κυρίες και κύριοι συνάδελφοι, εισερχόμαστε στη συζήτηση των
ΕΠΙΚΑΙΡΩΝ ΕΡΩΤΗΣΕΩΝ
Θα συζητηθεί η πέμπτη με αριθμό 153/24-10-2013 επίκαιρη ερώτηση πρώτου κύκλου του Βουλευτή Αχαΐας της Δημοκρατικής Αριστεράς κ. Νικολάου Τσούκαλη προς τον Υπουργό Οικονομικών, σχετικά με την αξιοποίηση ανενεργών καταθέσεων υπέρ του δημοσίου.
Το λόγο έχει ο κ. Τσούκαλης για να αναπτύξει την επίκαιρη ερώτηση.</Speech>
<Speech><Parlmember>ΝΙΚΟΛΑΟΣ ΤΣΟΥΚΑΛΗΣ</Parlmember>: Ευχαριστώ, κυρία Πρόεδρε.
Κύριε Υπουργέ, στις 29-4-2013 δημοσιεύτηκε στο ΦΕΚ ο ν.4151. Μεταξύ των άλλων ο νόμος αυτός προέβλεπε, όπως γνωρίζετε πάρα πολύ καλά, την αξιοποίηση των αδρανών τραπεζικών καταθέσεων, αυτό που λέμε των αδρανών λογαριασμών. Ήταν ένας νόμος ο οποίος έγινε αποδεκτός από το σύνολο σχεδόν του Σώματος ως μία ευκαιρία, προκειμένου να εξεύρουμε εκείνους τους πολύτιμους πόρους, κυρίως για τη στήριξη των ευάλωτων κοινωνικών ομάδων. Σε αυτόν το νόμο προβλέπονται κάποιες προθεσμίες και κάποιες υποχρεώσεις, τόσο των τραπεζικών ιδρυμάτων όσο και της Τράπεζας της Ελλάδος, αλλά και εσάς του ιδίου, σε σχέση με την εποπτεία που πρέπει να κάνετε στις τράπεζες. 
Σύμφωνα, λοιπόν, με το νόμο, μέσα στις προθεσμίες του προϋπολογισμού θα έπρεπε η Τράπεζα της Ελλάδας να έχει εκτιμήσει κατά προσέγγιση το συνολικό ποσό, το οποίο αυτήν τη στιγμή εντάσσεται στους όρους του νόμου, ούτως ώστε να περιληφθεί στον προϋπολογισμό του επόμενου έτους. Επειδή στο προσχέδιο του προϋπολογισμού δεν είδαμε κάποιο τέτοιο ποσό, καταλαβαίνετε ότι η ερώτηση είναι αυτονόητη.
Πρώτον, θα πρέπει αυτήν τη στιγμή να έχετε στα χέρια σας, τουλάχιστον εσείς, το κατά προσέγγιση ποσό που σας έχει αποστείλει η Τράπεζα της Ελλάδας - που εντάσσεται δηλαδή στις προδιαγραφές του νόμου- και δεύτερον, θα το εντάξετε στο τελικό στάδιο του προϋπολογισμού; Και επίσης, γνωρίζετε ποιο είναι το ποσό το οποίο προσεγγίζει τις προδιαγραφές του νόμου, δηλαδή ποιο είναι το ποσό που βρίσκεται στο όριο της συμπλήρωσης εικοσαετίας;
Σας ευχαριστώ.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Και εμείς σας ευχαριστούμε, κύριε συνάδελφε.
Ο Αναπληρωτής Υπουργός Οικονομικών κ. Χρήστος Σταϊκούρας έχει το λόγο για να απαντήσει.</ChairmanSpeech>
<Speech><Parlmember>ΧΡΗΣΤΟΣ ΣΤΑΪΚΟΥΡΑΣ</Parlmember> (Αναπληρωτής Υπουργός Οικονομικών): Κύριε συνάδελφε, με την επίκαιρη ερώτησή σας μού δίνετε τη δυνατότητα και την ευκαιρία να παρουσιάσω στο Σώμα, στο πλαίσιο της διαδικασίας κοινοβουλευτικού ελέγχου, την πορεία υλοποίησης μιας σημαντικής πρωτοβουλίας που νομοθετήθηκε το Νοέμβριο.
Αρχικά να υπενθυμίσω την πρωτοβουλία, για να δούμε ποιες είναι οι ευθύνες του καθενός. Μια νομοθετική πρωτοβουλία η οποία συγκέντρωσε πράγματι, όπως είπατε, τη συναίνεση μεγάλου μέρους της Εθνικής Αντιπροσωπείας. Πρόκειται για μια νομοθετική πρωτοβουλία ενδεικτική της βούλησης της Κυβέρνησης τον τελευταίο ενάμιση χρόνο να νομοθετεί και πέραν των όποιων μνημονιακών υποχρεώσεων. Και αυτό, διότι επιδίωξη του Υπουργείου Οικονομικών είναι η διασφάλιση δημοσίου συμφέροντος και η εξασφάλιση δημοσιονομικών ωφελειών από πεδία αδιαφανή και σκιώδη. Ένα τέτοιο πεδίο ήταν και οι αδρανείς καταθέσεις, καθώς μέχρι τον περασμένο Απρίλιο –τον Απρίλιο της φετινής χρονιάς- το συγκεκριμένο πεδίο διέπονταν από ένα παρωχημένο, ασαφές και αναποτελεσματικό νομικό πλαίσιο.
Θα θυμόσαστε από τις συζητήσεις που κάναμε τότε στην Επιτροπή Οικονομικών Υποθέσεων με τους αρμόδιους φορείς ότι δεν ήταν δυνατόν να απαντήσει κανείς πλήρως ότι όλοι οι αδρανείς καταθετικοί λογαριασμοί που έπρεπε να καταλήξουν στο δημόσιο ταμείο, όντως κατέληγαν και ποιο ήταν το μέγεθος αυτών των αδρανών πόρων.
Με λίγα λόγια, το νομικό πλαίσιο δεν επέτρεπε στο δημόσιο να έχει πλήρη έλεγχο και εποπτεία αυτού του πεδίου. Αυτή η κατάσταση άλλαξε. Το νέο νομικό πλαίσιο θέσπισε ξεκάθαρες, διαφανείς, αποτελεσματικές διατάξεις και διαδικασίες, ώστε οι πόροι των αδρανών καταθέσεων να αξιοποιούνται προς όφελος του δημοσίου συμφέροντος. Έτσι με απλό, αλλά και λεπτομερειακό τρόπο ρυθμίστηκε όλη η διαδικασία χρηστής απόδοσης των κεφαλαίων των τραπεζών που προέρχονται από τους αδρανείς καταθετικούς λογαριασμούς προς το δημόσιο.
Πιο συγκεκριμένα και συνοπτικά -για να έρθω στη δευτερολογία και να απαντήσω ακριβώς με ημερομηνίες εκ των ερωτημάτων σας- αποτυπώθηκε με σαφήνεια ο ορισμός του αδρανούς καταθετικού λογαριασμού και ορίστηκε ότι μετά την επερχόμενη παραγραφή των δικαιωμάτων του καταθέτη από την παρέλευση εικοσαετίας από την τελευταία αποδεδειγμένη συναλλαγή με την τράπεζα, τα χρήματα αποδίδονται στο δημόσιο και η παραγραφή δεν επέρχεται με αιφνίδιο τρόπο, αλλά μετά από τρεις υποχρεωτικές ειδοποιήσεις του δικαιούχου από τις τράπεζες. 
Στις περιπτώσεις που δεν παρουσιάζουν κίνηση για πέντε, δέκα και δεκαπέντε έτη, τα πιστωτικά ιδρύματα μετά την παρέλευση της δεκαπενταετίας υποχρεούνται να τηρούν ειδικό αρχείο –επαναλαμβάνω τα πιστωτικά ιδρύματα- το οποίο θα οριστικοποιείται με την παρέλευση της εικοσαετίας και θα βρίσκεται στη διάθεση των δικαιούχων και των νόμιμων κληρονόμων τους για την παροχή πληροφοριών. 
Οποιοδήποτε πιστωτικό ίδρυμα δραστηριοποιείται στην Ελλάδα, οφείλει να αποδίδει συγκεντρωτικά το αργότερο μέχρι το τέλος Απριλίου κάθε έτους -σας θυμίζω ότι ο νόμος ψηφίστηκε τον Απρίλιο, άρα τον Απρίλιο κάθε έτους- στο δημόσιο τα υπόλοιπα των αδρανών καταθέσεων μαζί με τους αναλογούντες τόκους. Επίσης, θεσπίστηκε η διαδικασία της εποπτείας των πιστωτικών ιδρυμάτων από την Τράπεζα της Ελλάδος με κανόνες εσωτερικού ελέγχου και με τη συμμετοχή των ορκωτών λογιστών –το τονίζω και αυτό- και ελεγκτών, ώστε στους ετήσιους ελέγχους των ισολογισμών των τραπεζών να βεβαιώνουν την τήρηση του νόμου και την απόδοση υπέρ δημοσίου των σχετικών πόρων. 
Κύριε συνάδελφε, με την ψήφιση του νόμου ξεκίνησαν όλες οι προβλεπόμενες διαδικασίες για την πλήρη εφαρμογή του ώστε οι πόροι από τις αδρανείς καταθέσεις να καταλήξουν στο δημόσιο ταμείο, ενώ τηρούνται και τα προβλεπόμενα στο πλαίσιο της κατάρτισης του κρατικού προϋπολογισμού, αν και δεν αποτυπώνονται στο προσχέδιο του προϋπολογισμού λόγω της συνοπτικής του φύσης. 
Στη δευτερολογία μου θα είμαι σαφέστατος με ημερομηνίες και κωδικούς αριθμούς.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε, κύριε Υπουργέ.
Κύριε συνάδελφε, έχετε το λόγο για να δευτερολογήσετε.</ChairmanSpeech>
<Speech><Parlmember>ΝΙΚΟΛΑΟΣ ΤΣΟΥΚΑΛΗΣ</Parlmember>: Κύριε Υπουργέ, είναι προφανές ότι αν τα στοιχεία τα οποία ζητούσαμε τα δίνατε στην πρωτολογία, δεν θα χρειαζόταν να δευτερολογήσω καθόλου, γιατί φαντάζομαι ότι κοινή είναι η επιδίωξη, επειδή το ποσό ίσως να είναι και υπερβολικά μεγάλο –λέω ίσως- και από το ποσό αυτό να καλυπτόταν και να υπερκαλυπτόταν και το έλλειμμα του προϋπολογισμού του 2013. Ίσως να μη συζητούσαμε επ’ αυτής της βάσης.
Να θυμίσω –το διαψεύσατε βέβαια- ότι κατά τη συζήτηση στη νομολογία ακούστηκαν εξωφρενικά ποσά, όπως 5 δισεκατομμύρια κ.λπ. -αλλά εγώ να προσχωρήσω στην άποψη ότι είναι 500 εκατομμύρια- είναι ποσό το οποίο ίσως να χρειαζόταν να περιλαμβάνεται και στο προσχέδιο.
Πολύ σωστά είπατε ότι το προηγούμενο πλαίσιο του ν. δ. 11095 -κυρία Πρόεδρε, είναι του 1942, κατοχικός νόμος- έκανε εβδομήντα ένα, εβδομήντα δυο χρόνια να τροποποιηθεί. Το ότι καθυστέρησε τόσο πολύ δεν είναι τυχαίο, γιατί οτιδήποτε έχει να κάνει με διαχείριση κεφαλαίων τραπεζών, τα οποία σύμφωνα με όσους γνωρίζουν -παροικούν στην Ιερουσαλήμ- είναι γνωστό ότι χρησιμοποιήθηκαν για λόγους αδιαφανείς ή και ακόμα –διαχρονικά αναφέρομαι- και για πλουτισμό υπαλλήλων. Αυτά είναι γνωστά. Ευτυχώς που άλλαξε -και άλλαξε προς το καλό.
Όμως, κύριε Υπουργέ, πραγματικά περιμένω τη δευτερολογία σας, γιατί οι ψίθυροι αυτοί που ανέφερα εξακολουθούν να ισχύουν, να υπάρχουν και σήμερα, παραδείγματος χάριν, ότι υπάρχει αντίδραση των τραπεζών στην υλοποίηση του συγκεκριμένου πλαισίου, γιατί όπως καταλαβαίνετε το να αφαιρεθούν από τα διαθέσιμά τους κάποιες δεκάδες εκατοντάδες εκατομμυρίων ευρώ, σήμερα είναι για αυτούς επώδυνο.
 Επειδή υπάρχει αυτή η φημολογία, σας παρακαλώ στη δευτερολογία σας να είστε συγκεκριμένος, ούτως ώστε και εμείς να έχουμε τη δυνατότητα να παρακολουθούμε την πορεία υλοποίησης του νόμου.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε, κύριε συνάδελφε.
Κύριε Υπουργέ, έχετε το λόγο.</ChairmanSpeech>
<Speech><Parlmember>ΧΡΗΣΤΟΣ ΣΤΑΪΚΟΥΡΑΣ</Parlmember> (Αναπληρωτής Υπουργός Οικονομικών): Κύριε συνάδελφε, έχετε απόλυτο δίκιο. Άλλωστε, θεωρώ ότι στην Αίθουσα αυτή συμφωνούμε όλοι στην αναγκαιότητα ύπαρξης ενός σαφούς πλαισίου που θα επιτρέψει στο δημόσιο να αξιοποιεί τους πόρους από αδρανείς καταθετικούς λογαριασμούς. Νομίζω ότι συγκλίνουμε τόσο στις οπτικές μας όσο και στην τελική στόχευση. 
Εξηγούμαι: Στο πλαίσιο του σχετικού νόμου και για τις ανάγκες της κατάρτισης του κρατικού προϋπολογισμού του οικονομικού έτους 2014, το Γενικό Λογιστήριο του Κράτους με επιστολές του προς την Ελληνική Ένωση Τραπεζών και προς διακριτά πιστωτικά ιδρύματα ζήτησε στοιχεία σχετικά με τα υπόλοιπα των αδρανών καταθέσεων που εκτιμάται ότι θα περιέλθουν στο δημόσιο μέχρι τον Απρίλη του 2014 όπως προβλέπεται και από το νόμο.
Οι επιστολές αυτές εστάλησαν στις 10 Ιουλίου και στις 24 Οκτωβρίου. Η καταληκτική ημερομηνία για την αποστολή των σχετικών στοιχείων είναι η 1η Νοεμβρίου, δηλαδή η αυριανή μέρα. Ο λόγος που εστάλη η δεύτερη επιστολή είναι γιατί δεν είχαν απαντήσει όλα τα πιστωτικά ιδρύματα στην πρώτη. Η πρώτη σας θυμίζω ότι εστάλη στις 10 Ιουλίου και η δεύτερη στις 24 Οκτωβρίου. 
Συνεπώς, μέχρι την κατάθεση του προϋπολογισμού θα έχουμε μία ασφαλή εικόνα γα τους πόρους των αδρανών καταθέσεων που θα αποδοθούν στο ελληνικό δημόσιο το 2014, με βάση κατ’ αρχάς -σήμερα που με ρωτάτε- τα στοιχεία που έχουν δώσει τα πιστωτικά ιδρύματα. Για να υπάρξει μια τάξη μεγέθους, οι αρμόδιες υπηρεσίες εκτιμούν -επαναλαμβάνω με βάση κατ’αρχάς τα στοιχεία που έχουν δώσει μόνο τα πιστωτικά ιδρύματα- ότι οι εν λόγω πόροι θα ανέλθουν κοντά στα 15.000.000 ευρώ. 
Όσον αφορά στο προσχέδιο του κρατικού προϋπολογισμού του οικονομικού έτους 2014 που κατατέθηκε ήδη στην Εθνική Αντιπροσωπεία, όπως σας προανέφερα, δεν γίνεται ειδική αναφορά στη συγκεκριμένη κατηγορία εσόδων, δεδομένου ότι δεν περιέχεται ανάλυση των εσόδων σε επίπεδο κωδικών αριθμών. Η σχετική πληροφορία θα περιέλθει με σαφήνεια στον τόμο του κρατικού προϋπολογισμού 2014, ο οποίος καταρτίζεται προκειμένου να κατατεθεί προς ψήφιση εντός των προσεχών εβδομάδων. 
Για να απαντήσω τώρα στο δεύτερο ερώτημά σας, τα σχετικά ποσά θα εμφανιστούν στον Κωδικό Αριθμό Εσόδου του κρατικού προϋπολογισμού 3824 με τίτλο: «Έσοδα από την περιέλευση αδρανών καταθέσεων στο ελληνικό δημόσιο» που δημιουργήθηκε κατ’ εφαρμογή του νόμου αυτού, με σκοπό την πληρέστερη παρακολούθηση των εν λόγω εσόδων. 
Στο σημείο αυτό, αξίζει να σημειωθεί -και το επαναλαμβάνω για την πλήρη αποσαφήνιση του θέματος- ότι σε όλα τα παρελθόντα μέχρι σήμερα έτη τα έσοδα από τις αδρανείς καταθέσεις δεν εμφανίζονταν σε ξεχωριστό Κωδικό Αριθμό Εσόδου, με συνέπεια να ήταν από δυσχερής έως αδύνατη η διακριτική μεταχείρισή τους. Από φέτος όχι μόνο έχουμε εικόνα για τους πόρους αυτούς αλλά θα ενημερώνεται, όπως προβλέπεται από το σχετικό νόμο, με ειδική έκθεση σε ετήσια βάση η Βουλή για το ύψος των κεφαλαίων από αδρανείς καταθέσεις.
Αναφορικά με το επόμενο ερώτημά σας, όπως προανέφερα, ο εποπτικός ρόλος της Τράπεζας της Ελλάδος περιγράφεται με σαφήνεια στο νόμο και ασκείται μέσω της αρμοδιότητάς της αφ’ ενός να επιβάλει στα πιστωτικά ιδρύματα συστήματα και εσωτερικές διαδικασίες ελέγχου, αξιολογώντας παράλληλα τις υποβαλλόμενες εκθέσεις ελέγχου, και αφ’ ετέρου μέσω της δυνατότητας της ίδιας να ασκήσει επιτόπιους τακτικούς και έκτακτους ελέγχους. 
Περαιτέρω ως ασφαλιστική δικλίδα προβλέπεται και η σχετική βεβαίωση των ορκωτών λογιστών από δημοσιευμένες οικονομικές καταστάσεις των τραπεζών για το ύψος του αποδιδόμενου ποσού των αδρανών καταθετικών λογαριασμών στο δημόσιο. 
Ο ρόλος του Υπουργείου Οικονομικών εστιάζεται στην υπενθύμιση προς την Τράπεζα της Ελλάδος της δυνατότητας που αυτή έχει για τη διενέργεια έκτακτου ελέγχου. Σε αυτό το πλαίσιο θεωρώ ότι θα ήταν σκόπιμο η εν λόγω ενέργεια του Υπουργείου Οικονομικών να ασκηθεί στην περίπτωση που τυχόν εκτιμηθεί ότι η εφαρμογή του νόμου δεν αντανακλά τα προσδοκώμενα αποτελέσματα. 
Προς το παρόν οι σημαντικές αποκλίσεις –επαναλαμβάνω, αποκλίσεις- που διαφαίνεται να υπάρχουν μεταξύ των ποσών που εκτιμάται ότι θα αποδοθούν από τις τράπεζες, σύμφωνα πάντα με τα πρώτα στοιχεία που οι ίδιες έχουν δώσει, φαίνονται να χρήζουν αξιολόγησης από τις αρμόδιες εποπτικές αρχές, ιδίως αφού πρόκειται για το πρώτο έτος εφαρμογής του νέου θεσμικού πλαισίου.</Speech>
<Speech><Parlmember>ΝΙΚΟΛΑΟΣ ΤΣΟΥΚΑΛΗΣ</Parlmember>: Προφανώς.</Speech> 
<Speech><Parlmember>ΧΡΗΣΤΟΣ ΣΤΑΪΚΟΥΡΑΣ</Parlmember> (Αναπληρωτής Υπουργός Οικονομικών): Από την πλευρά μας παρακολουθούμε το ζήτημα και θα κινηθούμε άμεσα, όταν έχουμε ολοκληρωμένη εικόνα, πάντα με γνώμονα τη διασφάλιση του δημοσίου συμφέροντος. 
Τέλος, για να απαντήσω και στο τελευταίο σας ερώτημα, όπως γνωρίζετε και έχει υπογραμμιστεί από την πρώτη στιγμή, στόχος του Υπουργείου Οικονομικών είναι τα κεφάλαια που θα προκύψουν από τους αδρανείς καταθετικούς λογαριασμούς να καλύψουν ανάγκες του δημοσίου με απώτερο σκοπό τη στήριξη κοινωνικών ομάδων που έχουν πληγεί περισσότερο από την κρίση. 
Δεν είναι όμως εφικτό –και το γνωρίζετε, το συζητήσαμε κατά τη διάρκεια της συζήτησης του σχετικού σχεδίου νόμου- για λογιστικούς λόγους που σχετίζονται με την κατάρτιση του προϋπολογισμού να συνδεθεί με κάποια συγκεκριμένη παροχή ή κοινωνική πολιτική. 
Ωστόσο, νομίζω ότι έχει καταστεί σαφής ο προσανατολισμός της Κυβέρνησης για διανομή κοινωνικού μερίσματος ανάλογα με τις δημοσιονομικές δυνατότητες. Προς αυτήν την κατεύθυνση θα συνεχίσουμε την προσπάθεια. 
Ευχαριστώ πολύ.</Speech>
 ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια- Τσαρουχά</Parlmember>): Ευχαριστούμε, κύριε Υπουργέ.
Εισερχόμαστε στην τρίτη με αριθμό 158/24-10-2013 επίκαιρη ερώτηση δεύτερου κύκλου του Βουλευτή Έβρου των Ανεξάρτητων Ελλήνων κ. Μαρίνου Ουζουνίδη προς τον Υπουργό Υγείας, σχετικά με την αντιμετώπιση προβλημάτων στο Κέντρο Υγείας Σαμοθράκης. 
Κύριε συνάδελφε, έχετε το λόγο για να αναπτύξετε την επίκαιρη ερώτηση.</ChairmanSpeech>
<Speech><Parlmember>ΜΑΡΙΝΟΣ ΟΥΖΟΥΝΙΔΗΣ</Parlmember>: Ευχαριστώ, κυρία Πρόεδρε.
Κύριε Υπουργέ, κατ’ αρχάς σας καταγγέλλω για το διορισμό διοικητού στο Πανεπιστημιακό Νοσοκομείο Αλεξανδρούπολης του κ. Λαζόπουλου, ότι διορίστηκε δηλαδή με καθαρά κομματικά κριτήρια. Είναι πρώην υποψήφιος που απέτυχε με το ΠΑΣΟΚ επί Γεωργίου Παπανδρέου και ήταν και πρώην υποψήφιος σε δημοτικές εκλογές, στηριζόμενος από το ΠΑΣΟΚ. 
Εν έτει 2013 –και επειδή βγαίνετε συχνά, πυκνά στις τηλεοράσεις- κάποια στιγμή θα πρέπει οι προσλήψεις ή να γίνονται με τις σωστές διαδικασίες, όπως κάνετε την προκήρυξη, ή να γράφετε στην προκήρυξη ότι πρέπει αυτός που θα προσληφθεί να είναι στέλεχος του ΠΑΣΟΚ ή της Νέας Δημοκρατίας. 
Αυτήν την καταγγελία μου την κάνουν και οι άλλοι υποψήφιοι-μέλη της Νέας Δημοκρατίας, αλλά οφείλω και εγώ να το καταγγείλω υπερασπιζόμενος τους νέους επιστήμονες, τα δραστήρια νέα παιδιά που έχουμε, γιατί αυτός ο κομματικός μηχανισμός επί χρόνια δεν δίνει την ευκαιρία στους ανθρώπους αυτούς να εργαστούν και να πάρουν μια θέση που δικαιούνται. Αυτό το είχα ζήσει κι εγώ. 
Επομένως, για μένα είναι ξεκάθαρο ότι η πρόσληψη έχει γίνει με καθαρά κομματικά κριτήρια. Σε ερώτηση που σας έχω κάνει ακόμη δεν μου απαντήσατε. 
Έρχομαι στο θέμα τώρα της ερώτησής μου. Το νησί της Σαμοθράκης –εάν το γνωρίζετε- ανήκει στο Νομό Έβρου. Ο Νομός Έβρου από την Αλεξανδρούπολη μέχρι το Ορμένιο έχει απόσταση εκατόν ογδόντα χιλιομέτρων συν η Σαμοθράκη κι εγώ δεν ξέρω στα πόσα χιλιόμετρα πηγαίνουμε. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή) 
Επί ένα χρόνο και παραπάνω –έχω κάνει ξανά ερώτηση- δεν υπάρχει παιδίατρος. Πρόσφατα γιόρτασαν την απελευθέρωση της Σαμοθράκης και πρέπει να υπάρχουν γύρω στα διακόσια παιδιά. 
Επομένως, παιδίατρος δεν υπάρχει. Δεν υπάρχουν γιατροί διαφόρων ειδικοτήτων στο νησί της Σαμοθράκης και δεν καταλαβαίνω το γιατί. Οι άνθρωποι αυτοί έχουν το ίδιο δικαίωμα όπως κι εμείς που ζούμε στη στεριά. Ό,τι παρέχει το κράτος σε κάποιον ο οποίος ζει σε μια πόλη, έτσι θα πρέπει κάποια στιγμή να δώσει τη δυνατότητα και στους ανθρώπους αυτούς που ζουν στο νησί.
Το κτήριο που στεγάζεται το κέντρο υγείας είναι παμπάλαιο, στο οποίο –σας έχω εδώ και φωτογραφίες, τις οποίες θα σας τις προσκομίσω- δεν υπάρχει πρόσβαση για άτομα με ειδικές ανάγκες. Εκτός από τα άτομα με ειδικές ανάγκες δεν μπορεί και ο παππούς και η γιαγιά να ανέβουν τριάντα σκαλοπάτια. Το ίδιο και ένα παιδί ή ένας ηλικιωμένος, οι οποίοι θα είναι τραυματισμένοι.
Οι τοπικές εφημερίδες συνέχεια κάνουν την κριτική τους, αλλά φαίνεται δεν ιδρώνει το αυτί του σημερινού διοικητού για να σας μεταφέρει τα προβλήματα. 
Υπάρχει εφημερίδα η «ΕΛΕΥΘΕΡΗ ΘΡΑΚΗ» η οποία προχθές ανάφερε ότι νοσεί το Νοσοκομείο Αλεξανδρούπολης με ένα σωρό ελλείψεις. «Σοβαρές ελλείψεις στα νοσοκομεία και τα Κέντρα Υγείας του Έβρου» πάλι από την «ΕΛΕΥΘΕΡΗ ΘΡΑΚΗ». Από τη γνώμη μιας από τις δυο μεγάλες τοπικές εφημερίδες: «Ακόμα περιμένει τον Άδωνη. Ένα μήνα περιμένει απάντηση από τον Υπουργό Υγείας για τις σοβαρές ελλείψεις προσωπικού ο Ιατρικός Σύλλογος».
(Στο σημείο αυτό ο Βουλευτής κ. Μαρίνος Ουζουνίδης καταθέτει για τα Πρακτικά τα προαναφερθέντα έγγραφα, τα οποία βρίσκονται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Κύριε συνάδελφε, τα υπόλοιπα στη δευτερολογία σας. Τα είπατε τα βασικά νομίζω. Ρωτάτε τι θα γίνει με το κέντρο υγείας.</ChairmanSpeech>
<Speech><Parlmember>ΜΑΡΙΝΟΣ ΟΥΖΟΥΝΙΔΗΣ</Parlmember>: Ακριβώς.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστώ πολύ.
Το λόγο έχει ο Υπουργός κ. Άδωνις Γεωργιάδης για να απαντήσει.</ChairmanSpeech> 	
<Speech><Parlmember>ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</Parlmember> (Υπουργός Υγείας): Ευχαριστώ, κυρία Πρόεδρε. 
Αν και είχα προετοιμαστεί να απαντήσω στην ερώτηση, κατά πρώτον, μια και αποφασίσατε να ξεκινήσετε με διαπρύσιες καταγγελίες, καλύτερα να απαντήσω πρώτα σε αυτές. 
Η απάντηση μου, αγαπητέ κύριε συνάδελφε, είναι: Αιδώς, Αργείοι. Είστε μέλος ενός κόμματος που ο Πρόεδρος του διορίστηκε στα είκοσι τρία του χρόνια πρόεδρος διοικητικού συμβουλίου. 
Εσείς λέτε να ξύπνησε μια μέρα η τότε Κυβέρνηση και να διαπίστωσε τις ηγετικές ικανότητες του κ. Καμμένου για να τον κάνει πρόεδρο διοικητικού συμβουλίου;</Speech>
<Speech><Parlmember>ΜΑΡΙΝΟΣ ΟΥΖΟΥΝΙΔΗΣ</Parlmember>: Τι σχέση έχει ο κ. Καμμένος;</Speech>
<Speech><Parlmember>ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</Parlmember> (Υπουργός Υγείας): Να φύγετε από το κόμμα αυτό αν διαφωνείτε και καταγγέλλετε με τέτοιο ύφος. Να παραιτηθείτε από το κόμμα αυτό. Να καταγγείλετε τον Αρχηγό σας.</Speech>
<Speech><Parlmember>ΜΑΡΙΝΟΣ ΟΥΖΟΥΝΙΔΗΣ</Parlmember>: Εσάς καταγγέλλω!</Speech>
<Speech><Parlmember>ΧΡΥΣΟΥΛΑ-ΜΑΡΙΑ ΓΙΑΤΑΓΑΝΑ</Parlmember>: ...(δεν ακούστηκε)</Speech>
<Speech><Parlmember>ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</Parlmember> (Υπουργός Υγείας): Αφήστε, κυρία Γιαταγάνα, τώρα. Δεν συμμετέχετε στη συζήτηση.
Κυρία Πρόεδρε, η κ. Γιαταγάνα δεν έχει δικαίωμα να πάρει το λόγο.
Λοιπόν, άρα να είστε πιο μετρημένος. Να πάτε να βρείτε τον Πρόεδρό σας και να του πείτε: «Γιατί, κύριε, δέχτηκες να διοριστείς κομματικά στα είκοσι τρία σου χρόνια;»
Δεύτερον, ο συγκεκριμένος διοικητής ξεχάσατε να αναφέρετε ότι υπήρξε διοικητής σε γειτονικό νοσοκομείο με εξαιρετικά καλά αποτελέσματα, αλλά αυτό διέλαθε της προσοχής σας και θεωρήθηκε από όλους ο πιο επιτυχημένος διοικητής της περιοχής. 
Δεν κατάλαβα, δηλαδή! Αν κάποιος έχει υπάρξει ως υποψήφιος δημοτικός σύμβουλος με οποιοδήποτε κόμμα, αυτός είναι λόγος να αποκλείεται από δημόσιες θέσεις; Δηλαδή θέλετε πιστοποιητικό κοινωνικών φρονημάτων στην Ελλάδα του 2013 και δεν ντρέπεστε να το λέτε μέσα στη Βουλή των Ελλήνων;
Λοιπόν, ο συγκεκριμένος διοικητής επελέγη με τη σύννομη διαδικασία, με τη σύμφωνη γνώμη της επιτροπής του ΑΣΕΠ, έχοντας όλα τα κριτήρια και έχοντας στην προϋπηρεσία του πολύ επιτυχημένη διοίκηση νοσοκομείου. Άρα, να είστε πιο μετρημένος μαζί μου.
Τρίτον, πάμε στο θέμα του νοσοκομείου, στο Κέντρο Υγείας Σαμοθράκης. Είναι δόκιμη η αγωνία σας, κύριε συνάδελφε, αλλά και σφόδρα υποκριτική, διότι διέλαθε της προσοχής σας ότι έχουμε προκηρύξει όλο αυτό το διάστημα και επί υπουργίας Ανδρέα Λυκουρέντζου και επί δικής μου υπουργίας δύο και τρεις και τέσσερις φορές τις συγκεκριμένες θέσεις και ότι δεν υπήρξε ενδιαφέρον για την κάλυψή τους! Ή αυτό το ξεχάσατε; Και οι πιστώσεις έχουν υπάρξει και οι θέσεις έχουν προκηρυχθεί. 
Πράγματι, θα ήταν ειλικρινές το ενδιαφέρον σας, αν ερχόσασταν εδώ να μου πείτε: «Κύριε Υπουργέ, τι πρέπει να κάνουμε για να μην μένουν κενές οι προκηρύξεις και να πληρώνονται οι θέσεις»; Αυτό θα ήταν το ειλικρινές ενδιαφέρον του Βουλευτού, όχι να κουνάει αποκόμματα από εφημερίδες! Γιατί ξέρετε ως τοπικός Βουλευτής ότι έχουν προκηρυχθεί οι θέσεις και δεν έχουν πληρωθεί λόγω ελλείψεως ενδιαφέροντος. Τι θέλετε; Να πάει ο Υπουργός Υγείας να επιβάλει σε ένα γιατρό να πάει σε ένα ιατρείο; Με το ζόρι να τους πάμε;
Αν θέλετε τώρα στη δευτερολογία σας ευπρεπέστερα να μιλήσουμε για το τι μπορούμε να κάνουμε για να πληρώνονται οι θέσεις, πολύ ευχαρίστως να σας εξηγήσω.
Ευχαριστώ πολύ.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Κύριε Ουζουνίδη, έχετε το λόγο για να δευτερολογήσετε.</ChairmanSpeech>
<Speech><Parlmember>ΜΑΡΙΝΟΣ ΟΥΖΟΥΝΙΔΗΣ</Parlmember>: Κατ’ αρχάς, είστε λίγος για να κάνετε κριτική στον Πρόεδρό μου.
Σε ό,τι αφορά τη σαπίλα των διορισμών που συνεχίζεται θα την καταγγείλω. Η σαπίλα άρχισε πριν από τέσσερα χρόνια στο Νοσοκομείο Διδυμοτείχου, όπου ο κ. Λαζόπουλος πήγε μαθητευόμενος. Το Νοσοκομείο του Διδυμοτείχου σήμερα είναι εγκαταλειμμένο στο έλεος του Θεού και είμαι εκατό και χίλιες φορές πιο ενήμερος και πιο άριστος γνώστης της περιοχής μου απ’ ό,τι εσείς.
Καλά θα κάνετε, επειδή είστε τρεις και επειδή το κράτος μάς προσφέρει δωρεάν αεροπορικά εισιτήρια, ένας εκ των τριών σας να επισκεφθεί και τα άλλα νοσοκομεία βέβαια, αλλά και το τεράστιο Πανεπιστημιακό Νοσοκομείο της Αλεξανδρούπολης του Έβρου για να δείτε τα χάλια σας. Τα χάλια σας εγώ τα βλέπω, τα γράφουν και οι τοπικές εφημερίδες και τα βλέπει και ο κόσμος. 
Και να ανεβείτε μια μέρα στο Τρίγωνο, στα Δίκαιο, στο Ορμένιο όπου ο παππούς και η γιαγιά δεν μπορούν να μετακινηθούν. Το Νοσοκομείο Διδυμοτείχου σχεδόν δεν λειτουργεί, υπολειτουργεί. Σύμφωνα δε με τα λεγόμενα του Προέδρου των εργαζομένων, του Στάθη Στάμου –και σημειώστε αυτά που σας λέω- ο παππούς και η γιαγιά –που επί χρόνια έχουν βοηθήσει εμάς και αυτό το κράτος και οι περισσότερο εκεί είχαν πάει έξω και έφερναν λεφτά και σήμερα αυτό το άχρηστο κράτος με τη σημερινή άχρηστη Κυβέρνηση δεν μπορεί να προσφέρει τις βασικές υπηρεσίες υγείας για τις οποίες μιλάμε- αναγκάζονται να κάνουν εκατόν ογδόντα χιλιόμετρα από το Ορμένιο και από τα Δίκαια στην Αλεξανδρούπολη.
Αυτή είναι η πραγματικότητα και όλα τ’ άλλα είναι «να ’χαμε να λέγαμε» και στη θεωρία είστε πρώτος!</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Τελειώσατε, κύριε συνάδελφε;</ChairmanSpeech>
<Speech><Parlmember>ΜΑΡΙΝΟΣ ΟΥΖΟΥΝΙΔΗΣ</Parlmember>: Τελείωσα, κυρία Πρόεδρε.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστώ.
Κύριε Υπουργέ, έχετε το λόγο.</ChairmanSpeech>
<Speech><Parlmember>ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</Parlmember> (Υπουργός Υγείας): Κυρία Πρόεδρε, πρώτα απ’ όλα, όλη η δευτερολογία δεν έχει καμμία σχέση με την ερώτηση. Για άλλες περιοχές ρώτησε ο κύριος συνάδελφος και σε άλλες καλεί τον Υπουργό να απαντήσει. Όπως καταλαβαίνετε, αφού εχαρακτηρίσθην και πάρα πολύ λίγος για να μπορώ να απαντήσω στον κύριο συνάδελφο και στον αξιοσέβαστο Πρόεδρό του και αφού βρέθηκε εντελώς εκτός θέματος, μπορεί να επαναλάβει την ερώτηση.
Ευχαριστώ πολύ.</Speech>
<Speech><Parlmember>ΑΝΔΡΕΑΣ ΛΥΚΟΥΡΕΝΤΖΟΣ</Parlmember>: Κυρία Πρόεδρε, θα μπορούσα να έχω το λόγο;</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Όχι, κύριε Λυκουρέντζο, δεν μπορείτε να λάβετε το λόγο, δεν προβλέπεται από τον Κανονισμό.</ChairmanSpeech> 
<Speech><Parlmember>ΑΝΔΡΕΑΣ ΛΥΚΟΥΡΕΝΤΖΟΣ</Parlmember>: Πρόκειται για την ερώτησή μου που θα εκφωνήσετε τώρα.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Μισό λεπτό, κύριε Λυκουρέντζο, να γίνει πρώτα η εκφώνησή της. 
Η πρώτη με αριθμό 155/24-10-2013 επίκαιρη ερώτηση πρώτου κύκλου του Βουλευτή Αρκαδίας της Νέας Δημοκρατίας κ. Ανδρέα Λυκουρέντζου προς τον Υπουργό Περιβάλλοντος, Ενέργειας και Κλιματικής Αλλαγής, σχετικά με την έρευνα για τις συνθήκες της κατολίσθησης στο Λιγνιτικό Κέντρο Μεγαλόπολης δεν συζητείται λόγο κωλύματος του κυρίου Υπουργού και διαγράφεται.Ορίστε, κύριε συνάδελφε, εφόσον την εκφώνησα, μπορείτε να λάβετε το λόγο. Με συγχωρείτε, δεν το κατάλαβα πριν. Νόμιζα ότι θέλατε να απαντήσετε ως πρώην Υπουργός Υγείας.</ChairmanSpeech>
<Speech><Parlmember>ΑΝΔΡΕΑΣ ΛΥΚΟΥΡΕΝΤΖΟΣ</Parlmember>: Ευχαριστώ, κυρία Πρόεδρε.
Προφανώς, δεν ήθελα να απαντήσω στην προηγούμενη ερώτηση, διότι ο Υπουργός απήντησε με αξιοπιστία και με επιχειρήματα. 
Όμως, θέλω να σας ενημερώσω ότι χθες το βράδυ πληροφορήθηκα ότι έχει κώλυμα ο κύριος Υπουργός. Εγώ θα επανακαταθέσω την ερώτηση τώρα, διότι τη θεωρώ μείζονος σημασίας για την ασφάλεια των εργαζομένων, αλλά και την προοπτική του ορυχείου της περιοχής Μεγαλοπόλεως, διότι, όπως γνωρίζετε, προσφάτως είχαμε μία σημαντική κατολίσθηση και απαιτείται να δοθούν απαντήσεις στο θέμα αυτό.
Επίσης, έγινε συζήτηση στην Επιτροπή Κοινωνικών Υποθέσεων προ ημερών. Ήρθε σύσσωμη η διοίκηση της ΔΕΗ και μας παρουσίασε ιδεατές καταστάσεις, οι οποίες δεν ισχύουν. Ευτυχώς, ο κύριος Υπουργός δεν τοποθετήθηκε και κράτησε αποστάσεις από τα λεγόμενα της ΔΕΗ. Όμως, παρέθεσαν ένα χρονοδιάγραμμα, το οποίο δεν τηρείται και το οποίο αφορά το μέλλον του ορυχείου και την ασφάλεια των εργαζομένων.
Παρακαλώ, λοιπόν, γνωστοποιώ μέσω υμών, αξιότιμη κυρία Πρόεδρε, ότι θα καταθέσω εκ νέου την ερώτηση και ευχαριστώ.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Κύριε συνάδελφε, με όλο το σεβασμό, θα με φέρετε στη δύσκολη θέση να πω ότι υπήρξατε Υπουργός πριν από λίγους μήνες και έχετε βιώσει την απουσία σας από το Κοινοβούλιο. Δυστυχώς, η ζωή αλλάζει, είναι τροχός και έρχεται η ώρα που κάνετε αυτήν την παρατήρηση, η οποία είναι και σεβαστή και θεμιτή και πραγματική. 
Το Προεδρείο, προφανώς, την κάνει αποδεκτή και γι’ αυτό σας έδωσα το λόγο να τα πείτε, ενώ εκ της διαδικασίας και του Κανονισμού δεν έχετε το δικαίωμα. Όμως, ως Διάσκεψη, πήραμε την απόφαση, τουλάχιστον στις ερωτήσεις που δεν παρίστανται οι Υπουργοί, οι Βουλευτές τουλάχιστον να μπορούν να παρουσιάζουν τη θέση τους και να εκφράζουν την αντίρρησή τους, εν πάση περιπτώσει.
Γι’ αυτό σας λέω ότι είναι δεκτό αυτό που λέτε και προφανώς έπρεπε ο κύριος Υπουργός να είναι εδώ.</ChairmanSpeech>
<Speech><Parlmember>ΑΝΔΡΕΑΣ ΛΥΚΟΥΡΕΝΤΖΟΣ</Parlmember>: Παρακαλώ, θα μπορούσα να διευκρινίσω κάτι;</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ναι, κύριε συνάδελφε.</ChairmanSpeech>
<Speech><Parlmember>ΑΝΔΡΕΑΣ ΛΥΚΟΥΡΕΝΤΖΟΣ</Parlmember>: Δεν αποδίδω μομφή στον κύριο Υπουργό. Καταλαβαίνω τους λόγους, αλλά οφείλω να γνωστοποιήσω στον αρκαδικό λαό, ο οποίος με εμπιστεύεται για να είμαι εδώ, ότι θα επιμείνω στη θέση μου αυτή.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Σας είπα ότι έγινε δεκτό. Πολύ καλά θα κάνετε. Νομίζω ότι και το Προεδρείο, αναγνωρίζοντας ότι κάποιοι Υπουργοί δεν έρχονται εύκολα στο Κοινοβούλιο για να απαντήσουν σε ερωτήσεις, οι οποίες είναι σοβαρές, ενδιαφέρουσες και «καίνε» τις τοπικές κοινωνίες, τις οποίες εκφράζει ο κάθε ο Βουλευτής, γι’ αυτό σας δίνει το δικαίωμα να εκφραστείτε έστω και εκτός διαδικασίας και Κανονισμού.
Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού ξεναγήθηκαν στην έκθεση της αίθουσας «ΕΛΕΥΘΕΡΙΟΣ ΒΕΝΙΖΕΛΟΣ» και ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, τριάντα τέσσερις μαθητές και μαθήτριες και δύο εκπαιδευτικοί συνοδοί από το 3ο Γυμνάσιο της Γλυφάδας. 
Η Βουλή τούς καλωσορίζει.
(Χειροκροτήματα απ’ όλες τις πτέρυγες της Βουλής)
Η δεύτερη με αριθμό 159/24-10-2013 επίκαιρη ερώτηση πρώτου κύκλου της Βουλευτού Λαρίσης του Συνασπισμού Ριζοσπαστικής Αριστεράς – Ενωτικού Κοινωνικού Μετώπου κ. Ηρούς Διώτη προς τους Υπουργούς Εργασίας, Κοινωνικής Ασφάλισης και Πρόνοιας και Υποδομών, Μεταφορών και Δικτύων, σχετικά με τις απολύσεις οδηγών του Υπεραστικού ΚΤΕΛ του Νομού Λάρισας δεν συζητείται λόγω κωλύματος του κυρίου Υπουργού και διαγράφεται.
Η τρίτη με αριθμό 157/24-10-2013 επίκαιρη ερώτηση πρώτου κύκλου της Βουλευτού Κοζάνης των Ανεξάρτητων Ελλήνων κ. Ραχήλ Μακρή προς τον Υπουργό Εργασίας, Κοινωνικής Ασφάλισης και Πρόνοιας, σχετικά με τις ρυθμίσεις οφειλών για τους μικρομεσαίους επιχειρηματίες της Δυτικής Μακεδονίας, δεν συζητείται λόγω κωλύματος του κυρίου Υπουργού και διαγράφεται. 
Η τέταρτη με αριθμό 161/24-10-2013 επίκαιρη ερώτηση πρώτου κύκλου του Βουλευτή Σερρών του Λαϊκού Συνδέσμου–Χρυσή Αυγή κ. Αρτέμιου Ματθαιόπουλου προς τον Υπουργό Εξωτερικών, σχετικά με την «έμμεση αναγνώριση του ψευδοκράτους στην Κύπρο από τη συγκυβέρνηση του μνημονίου», δεν συζητείται λόγω κωλύματος του κυρίου Υπουργού και διαγράφεται. 
Επίσης, η έκτη με αριθμό 162/24-10-2013 επίκαιρη ερώτηση πρώτου κύκλου του Βουλευτή Επικρατείας του Κομμουνιστικού Κόμματος Ελλάδας κ. Αθανασίου Παφίλη προς τον Υπουργό Εσωτερικών, σχετικά με το πρόγραμμα της Ευρωπαϊκής Ένωσης με θέμα: «Ευρώπη για τους Πολίτες 2014-2020», δεν συζητείται λόγω κωλύματος του κυρίου Υπουργού και διαγράφεται. 
Η πρώτη με αριθμό 156/24-10-2013 επίκαιρη ερώτηση δεύτερου κύκλου της Βουλευτού Λακωνίας της Νέας Δημοκρατίας κ. Φεβρωνίας Πατριανάκου προς τoν Υπουργό Αγροτικής Ανάπτυξης και Τροφίμων, σχετικά με τις περικοπές σε ποσά και δικαιούχους κατά τη δεύτερη πληρωμή της Εξισωτικής Αποζημίωσης 2012, δεν συζητείται λόγω κωλύματος του κυρίου Υπουργού και διαγράφεται. 
Η δεύτερη με αριθμό 160/24-10-2013 επίκαιρη ερώτηση δεύτερου κύκλου της Βουλευτού Ηρακλείου του Συνασπισμού Ριζοσπαστικής Αριστεράς–Ενωτικού Κοινωνικού Μετώπου κ. Μαρίας Διακάκη προς τον Υπουργό Εργασίας, Κοινωνικής Ασφάλισης και Πρόνοιας, σχετικά με την κατάργηση ή την υποβάθμιση των καταστημάτων ΙΚΑ-ΕΤΑΜ στην Κρήτη, δεν συζητείται λόγω κωλύματος του κυρίου Υπουργού και διαγράφεται. 
Παράλληλα, η τέταρτη με αριθμό 154/24-10-2013 επίκαιρη ερώτηση δεύτερου κύκλου του Βουλευτή Λάρισας της Δημοκρατικής Αριστεράς κ. Θωμά Ψύρρα προς τον Υπουργό Υποδομών, Μεταφορών και Δικτύων, σχετικά με την κατασκευή ολοκληρωμένου αμφίπλευρου κόμβου στον Πυργετό Λάρισας, δεν συζητείται λόγω κωλύματος του κυρίου Υπουργού και διαγράφεται.
Τέλος, η πέμπτη με αριθμό 163/24-10-2013 επίκαιρη ερώτηση δεύτερου κύκλου της Βουλευτού Α΄ Αθήνας του Κομμουνιστικού Κόμματος Ελλάδας κ. Λιάνας Κανέλλη προς τους Υπουργούς Εσωτερικών και Παιδείας και Θρησκευμάτων, σχετικά με τα προβλήματα στα μουσικά και καλλιτεχνικά σχολεία, δεν συζητείται λόγω κωλύματος του κυρίου Υπουργού και διαγράφεται. 
Αυτά τα σχολεία είναι κατασπαρμένα σε όλη την Ελλάδα και έχουν σοβαρά προβλήματα. Το διαβεβαιώνω και εγώ ως Βουλευτής Σερρών από το εκεί υπάρχον μουσικό σχολείο.</ChairmanSpeech>
<Speech><Parlmember>ΑΠΟΣΤΟΛΟΣ ΑΛΕΞΟΠΟΥΛΟΣ</Parlmember>: Κυρία Πρόεδρε, είναι απελπιστική η κατάσταση, να συζητιούνται μόνο δύο ερωτήσεις από τις έντεκα.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ναι, γι’ αυτό τις διαβάζουμε, κύριε συνάδελφε, για να καταλάβουν τι γίνεται όσοι παρακολουθούν. Το έχουμε πει επανειλημμένα, κύριε συνάδελφε, το είπα και στη Διάσκεψη. Όλοι οι συνάδελφοι από όλες τις πτέρυγες της Βουλής το μεταφέρουν αυτό και την αγωνία τους. Και ο Πρόεδρος κ. Μεϊμαράκης έχει κάνει τα διαβήματά του. Είναι θέμα της Κυβέρνησης και της παρουσίας της γενικότερα. 
Ολοκληρώθηκε η συζήτηση των επίκαιρων ερωτήσεων.</ChairmanSpeech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Κυρίες και κύριοι συνάδελφοι, εισερχόμαστε στην ημερήσια διάταξη της 
ΝΟΜΟΘΕΤΙΚΗΣ ΕΡΓΑΣΙΑΣ
Συνέχιση της συζήτησης επί των άρθρων και του συνόλου του σχεδίου νόμου του Υπουργείου Υγείας: «Ρυθμίσεις του Υπουργείου Υγείας και άλλες διατάξεις». 
Στη χθεσινή συνεδρίαση συζητήθηκε και ψηφίστηκε το νομοσχέδιο επί της αρχής. Στη σημερινή συνεδρίαση θα συζητηθούν τα άρθρα και οι τροπολογίες του σχεδίου νόμου ως μία ενότητα. 
Θα ήθελα να ανακοινώσω στο Σώμα ότι από την Κοινοβουλευτική Ομάδα του ΠΑΣΟΚ λάβαμε την ενημέρωση ότι ειδικός αγορητής του ΠΑΣΟΚ θα είναι σήμερα ο κ. Κωνσταντίνος Τριαντάφυλλος. 
Έχει ζητήσει το λόγο ο Υπουργός Υγείας. 
Ορίστε, κύριε Υπουργέ, έχετε το λόγο.</ChairmanSpeech> 
<Speech><Parlmember>ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</Parlmember> (Υπουργός Υγείας): Ευχαριστώ, κυρία Πρόεδρε. 
Θέλω να καταθέσω στο Σώμα νομοτεχνικές βελτιώσεις και προσθήκες στο υπό συζήτηση νομοσχέδιο. Παρακαλώ πολύ να μοιραστούν στους κυρίους συναδέλφους, για να τις έχουν υπ’ όψιν τους στη συζήτηση που θα ακολουθήσει. 
(Στο σημείο αυτό ο Υπουργός Υγείας κ. Σπυρίδων-Άδωνις Γεωργιάδης καταθέτει για τα Πρακτικά τις προαναφερθείσες νομοτεχνικές βελτιώσεις, οι οποίες έχουν ως εξής:
(Να μπουν οι σελίδες 34-36)</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Το λόγο έχει ο εισηγητής του ΣΥΡΙΖΑ κ. Κυριακάκης Βασίλειος. 
Ορίστε, κύριε συνάδελφε, έχετε το λόγο.</ChairmanSpeech> 
<Speech><Parlmember>ΒΑΣΙΛΕΙΟΣ ΚΥΡΙΑΚΑΚΗΣ</Parlmember>: Ο εισηγητής της Νέας Δημοκρατίας δεν είναι εδώ;</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Δεν έχει έρθει η κυρία συνάδελφος. Τι να κάνουμε;</ChairmanSpeech>
<Speech><Parlmember>ΒΑΣΙΛΕΙΟΣ ΚΥΡΙΑΚΑΚΗΣ</Parlmember>: Μα, τι γίνεται;</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Εντάξει. Εν πάση περιπτώσει, τόσο πολύ σας ενοχλεί; Μπείτε στην ουσία. Πάρτε τη θέση σας στο Βήμα για να μας μιλήσετε.</ChairmanSpeech> 
<Speech><Parlmember>ΒΑΣΙΛΕΙΟΣ ΚΥΡΙΑΚΑΚΗΣ</Parlmember>: Όλα λειτουργούν ανώμαλα. Τι να κάνουμε;</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Εντάξει, αυτό δεν το θεωρώ και τόσο. 
Ορίστε, έχετε το λόγο, κύριε συνάδελφε.</ChairmanSpeech>
<Speech><Parlmember>ΒΑΣΙΛΕΙΟΣ ΚΥΡΙΑΚΑΚΗΣ</Parlmember>: Ευχαριστώ, κυρία Πρόεδρε. 
Κύριε Υπουργέ, κυρίες και κύριοι Βουλευτές, συζητάμε σήμερα το νομοσχέδιο «Ρυθμίσεις Υπουργείου Υγείας και άλλες διατάξεις» στην κατ’ άρθρο συζήτηση. 
Από τη χθεσινή συζήτηση επί της αρχής αναδείχθηκε από όλους τους ομιλητές από όλα τα κόμματα ένα σοβαρό πρόβλημα που έχει να κάνει με τον τρόπο νομοθέτησης της Κυβέρνησης. Και πριν λίγο εδώ γίναμε μάρτυρες μιας ακόμα συμπεριφοράς απαξίωσης του Κοινοβουλίου από την Κυβέρνηση, αφού δύο από τους έντεκα Υπουργούς που έπρεπε να είναι εδώ για να απαντήσουν σε επίκαιρες ερωτήσεις απουσίαζαν. 
Η κυρία Πρόεδρος είπε ότι έχουν γίνει διαβήματα, έχουν γίνει ενέργειες. Κάποια στιγμή πρέπει, όμως, να αλλάξει αυτή η κατάσταση και η Κυβέρνηση πρέπει να λογοδοτήσει γι’ αυτήν τη συμπεριφορά της. Δεν είναι δυνατόν να λέμε συνέχεια τα ίδια πράγματα! 
Το ίδιο συμβαίνει και με το νομοσχέδιο που συζητάμε. 
Χθες ήταν παρών εδώ μόνο ο κύριος Υφυπουργός. Σήμερα, κύριε Γεωργιάδη, έρχεστε αφού απουσιάζατε από όλες τις διαδικασίες, από τις τέσσερις συνεδριάσεις της επιτροπής και από τη συζήτηση του νομοσχεδίου επί της αρχής στην Ολομέλεια, και μας φέρνετε καινούργιες βελτιώσεις και τροποποιήσεις. Γι’ αυτήν τη φύση του νομοσχεδίου έγινε χθες κριτική, για το τι συζητάμε επί της αρχής. Αυτή είναι η αρχή: Ένα νομοσχέδιο με «φωτογραφικές» διατάξεις, διατάξεις από έξι- επτά Υπουργεία. Όσον αφορά τα θέματα υγείας, αντί να λύσετε σοβαρότατα ζητήματα, εκρηκτικά που έχουν δημιουργηθεί στη δημόσια υγεία, αφού διαλύετε το δημόσιο σύστημα υγείας, ασχολείστε με τα κέντρα αδυνατίσματος, στο άρθρο 1, τα οποία λέτε ότι υπάρχει ανάγκη να συστεγαστούν στον ίδιο χώρο με πολυιατρεία, οδοντιατρεία κ.λπ.. Αυτό είναι το μεγάλο πρόβλημα της υγείας!
Το νομοσχέδιο αυτό, όμως, το φέρατε με τέτοιον τρόπο για να κρύψετε υπό αυτόν τον τίτλο το πιο σημαντικό άρθρο του, από το οποίο και θα αρχίσω την τοποθέτησή μου.
Πρόκειται για το άρθρο 18, με το οποίο ουσιαστικά καταργείτε τις τηλεοπτικές άδειες και νομιμοποιείτε το πέρασμα των διαπλεκόμενων ιδιωτικών τηλεοπτικών καναλιών στην επίγεια ψηφιακή τηλεόραση. 
Είπαμε χθες ότι δεν ακούσαμε μία απάντηση από τον παρόντα Υφυπουργό Υγείας για όλα τα ερωτήματα που θέσαμε και σήμερα βλέπουμε ότι πάλι απουσιάζει από την Αίθουσα ο αρμόδιος Υπουργός. Είναι κατάσταση αυτή; Ξεπουλάτε τις ψηφιακές συχνότητες, σβήνετε το τηλεοπτικό παρελθόν της διαπλοκής και χαρίζετε για τα επόμενα δεκαπέντε χρόνια ασυλία από οποιονδήποτε θεσμικό έλεγχο στα κανάλια της διαπλοκής, διότι σύμφωνα με το άρθρο 18 θα ελέγχονται από εδώ και πέρα μόνο για το πρόγραμμά τους και όχι για όλες τις άλλες υποχρεώσεις που προκύπτουν από την παράγραφο 13 του άρθρου 6 του ν. 3592/2007, δηλαδή του «νόμου Ρουσόπουλου». Οι άλλες υποχρεώσεις ήταν αυτές που αφορούσαν την πληρωμή των συχνοτήτων, τον έλεγχο του προσωπικού, τη διαδικασία αδειοδότησης κ.λπ.. 
Εφόσον έρθει ο αρμόδιος Υπουργός, επιφυλάσσομαι να πω περισσότερα στη δευτερολογία μου γι’ αυτό το άρθρο, όπως και οι υπόλοιποι συνάδελφοι, για να πάρουμε συγκεκριμένες απαντήσεις.
Παίρνω από την αρχή τα άρθρα:
Όσον αφορά το άρθρο 1, σαφώς διαφωνούμε με αυτήν τη «φωτογραφική» διάταξη.
Για το άρθρο 2, που αφορά το χρόνο αναγνώρισης και αποζημίωσης δαπανών από τον ΕΟΠΥΥ, το κύριο ζήτημα δεν είναι κατά πόσον είναι εύλογη η προθεσμία των είκοσι ημερών, αλλά εάν θα εξασφαλιστεί η δυνατότητα στον ΕΟΠΥΥ να ανταποκριθεί έγκαιρα και σωστά στις ανάγκες ελέγχου, βεβαίωσης και εκκαθάρισης των δαπανών στους δικαιούχους. Σαφώς, βέβαια, είναι μια θετική διάταξη. 
Με το άρθρο 3 για τη σύσταση Επιτροπής Διαπραγμάτευσης στον ΕΟΠΥΥ διαφωνούμε κατηγορηματικά. Θεωρούμε ότι αυτή η επιτροπή είναι ένα εργαλείο για να περάσουμε στο σχέδιο της Task Force, που λέει ότι ο ΕΟΠΥΥ πρέπει να είναι αγοραστής υπηρεσιών υγείας και όχι πάροχος. Αυτό αποκρύπτετε τόσο καιρό με τις δήθεν διαβουλεύσεις, κύριε Υπουργέ, γύρω από τον ΕΟΠΥΥ.
Το άρθρο 4 το ψηφίζουμε διότι αφορά την εξόφληση ληξιπρόθεσμων οφειλών του ΕΟΠΥΥ προς τα φαρμακεία ύψους 75 εκατομμυρίων ευρώ. Ανάλογη ρύθμιση, βέβαια, θα πρέπει να γίνει και για τις οφειλές προς τους γιατρούς, αλλά και για τις εφημερίες των νοσοκομειακών γιατρών.
Για το άρθρο 5 αναφέρθηκαν διεξοδικά συνάδελφοι χθες. Αφορά ρύθμιση θεμάτων για υπηρεσίες μίας στάσης, αρμοδιότητα για χορήγηση - ανανέωση της άδειας διαμονής σε υπηκόους τρίτων χωρών που έχει μεταφερθεί στις Υπηρεσίες Αλλοδαπών και Μετανάστευσης των Αποκεντρωμένων Διοικήσεων. Δίνετε αναγκαστικά παράταση διότι κινδυνεύετε να πάρετε πρόστιμο από την Ευρωπαϊκή Ένωση.
Στο άρθρο 6 ουσιαστικά ρυθμίζονται θέματα που αφορούν το ανταποδοτικό τέλος στο Ταμείο Αρχαιολογικών Πόρων και Απαλλοτριώσεων για διοργανωτές πολιτιστικών εκδηλώσεων και ομαδικών επισκέψεων σε μουσεία και αρχαιολογικούς χώρους σε μέρες εκτός ωραρίου λειτουργίας ή σε μέρες ανάπαυσης του προσωπικού, για την κάλυψη των εκτάκτων λειτουργικών δαπανών και της αποζημίωσης του προσωπικού. Το άρθρο αυτό το ψηφίζουμε. 
Με το άρθρο 7 διαφωνούμε επίσης κατηγορηματικά. Πρόκειται για άλλη μια «φωτογραφική» διάταξη, την οποία αναλύσαμε διεξοδικά χθες, με την παραχώρηση μέχρι το 2026. Ουσιαστικά, είναι η συνέχιση της παραχώρησης προς το Ίδρυμα του Όρους Σινά, μιας περιοχής που βρίσκεται στην Τραγάνα Φθιώτιδας, μάλιστα με ρύθμιση με την οποία δεν θίγεται το καθεστώς των παραχωρούμενων εκτάσεων, ακόμα και από μεταγενέστερο χαρακτηρισμό αυτών ως δάση. 
Το άρθρο 8 του Υπουργείου Δημόσιας Τάξης και Προστασίας του Πολίτη προβλέπει την προκαταβολή εξόδων μετακίνησης, διαμονής και σίτισης αστυνομικού προσωπικού που μετακινείται στα σύνορα. Θεωρούμε ότι πρέπει να γίνει αυτή η ρύθμιση, αλλά θα έπρεπε να αφορά και το προσωπικό που μετακινείται εκτός έδρας για λόγους δίωξης του οργανωμένου εγκλήματος. 
Το άρθρο 9 προβλέπει ότι το Υπουργείο Δημόσιας Τάξης εξαιρείται από το σχεδιασμό του Υπουργείου Διοικητικής Μεταρρύθμισης και λειτουργεί ως αυτοτελής αρχή πιστοποίησης. 
Το άρθρο 10 αφορά το ποσό που αποδίδεται από το ΚΕΜΕΑ στον κρατικό προϋπολογισμό. Εδώ θεωρούμε σαφώς ότι θα πρέπει τα χρήματα αυτά -επειδή καλύπτουν λειτουργικές δαπάνες της Αστυνομίας- να αποδίδονται όλα προς αυτήν την κατεύθυνση και όχι με τη σχέση 40 προς 60 προς την Αστυνομία και τον κρατικό προϋπολογισμό. Στα τρία αυτά άρθρα δηλώνουμε «ΠΑΡΩΝ». 
Το άρθρο 11 αφορά μια μεταβατική ρύθμιση για το Υπουργείο Τουρισμού όσον αφορά τις τέσσερις ειδικότητες που έχουν καταργηθεί. Πρόκειται για ειδικότητες ΕΠΑΣ…
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Κυρία Πρόεδρε, θα ήθελα την ανοχή σας. 
Υπάρχει εδώ η ρύθμιση αυτοί οι σπουδαστές να μπορούν να συνεχίσουν τις σπουδές τους. Ωστόσο, στη δεύτερη παράγραφο επιμένετε ότι θα πρέπει να καταργηθούν όλες οι σχολές ΕΠΑΣ, ακόμα και του Υπουργείου Τουρισμού. Εδώ ψηφίζουμε «ΠΑΡΩΝ». 
Θα μπω τώρα στα άρθρα του Υπουργείου Επικρατείας που αφορούν οργανωτικά και διοικητικά θέματα αρμοδιότητας της Γενικής Γραμματείας Ενημέρωσης, στο πλαίσιο της Ελληνικής Προεδρίας το πρώτο εξάμηνο του 2014. Από τις διατάξεις αυτές λείπουν ρυθμίσεις για δημοσιογράφους αφού αγνοείται η πλευρά της ενημέρωσης και ουσιαστικά ταυτίζετε την ενημέρωση με την επικοινωνία, πράγμα που δεν είναι σωστό. Και εδώ δηλώνουμε «ΠΑΡΩΝ», όπως και στο άρθρο 12 -παρέλειψα να πω- για την εφαρμογή της απόφασης του Πρωθυπουργού, σχετικά με τον περιορισμό κατά 20% των θέσεων μετακλητών υπαλλήλων. 
Το άρθρο 16 αφορά θέματα του περιφερειακού Τύπου. Αντί εδώ να γίνει μια συνολική αντιμετώπιση του όλου θεσμικού πλαισίου που εκκρεμεί για χρόνια, έχουμε μια αποσπασματική τροποποίηση κάποιων διατάξεων που κινούνται βέβαια προς σωστή κατεύθυνση, όπως η ρύθμιση της παραγράφου 1, που επιχειρεί να διευρύνει το πεδίο εφαρμογής του νόμου του 2007 σε όλες τις υποχρεωτικές κρατικές δημοσιεύσεις. Υπάρχει ένα σημείο εδώ που πρέπει να διορθωθεί και να διευκρινιστεί για να αφορά και τις δημοσιεύσεις πρόσληψης προσωπικού. Αυτό μάλιστα το επισημαίνει και το Επιστημονικό Συμβούλιο της Βουλής. 
Και στο άρθρο 3 βέβαια πρέπει να γίνουν σαφώς βελτιώσεις για να μπορεί να είναι λειτουργικό. 
Το άρθρο 17 αφορά την αδειοδότηση των ραδιοφωνικών σταθμών και παρατείνει απλώς το καθεστώς ομηρίας, θα λέγαμε, των ραδιοφωνικών σταθμών, ζήτημα που είναι προβληματικό. 
Θα κλείσω με τις τροπολογίες του Υπουργείου Υγείας, που αφορούν θέματα υγείας βέβαια, αλλά θα έπρεπε να είχαν περιληφθεί στο νομοσχέδιο. Με το άρθρο 1 ουσιαστικά δίνετε πολλές αρμοδιότητες στον Εθνικό Συντονιστή κατά των Ναρκωτικών, που είχε θεσπιστεί με το άρθρο 49 του ν. 4139/2013, νόμος που ψηφίστηκε την άνοιξη. 
Με τη διάταξη αυτή είχαμε συμφωνήσει, καθώς ο Εθνικός Συντονιστής θα αναλάμβανε το συντονισμό της Εθνικής Επιτροπής Συντονισμού και Σχεδιασμού για την αντιμετώπιση των ναρκωτικών, που ήταν το άρθρο 50, και τώρα δίνετε υπεραρμοδιότητες στον Εθνικό Συντονιστή, ο οποίος μπορεί να ορίζει επταμελή ή εννεαμελή συμβουλευτική επιτροπή και τελικά καταργείται στην πράξη ή, αν θέλετε, μπαίνει σε διακοσμητικό ρόλο η Εθνική Επιτροπή Συντονισμού κατά των Ναρκωτικών. 
Ως προς το άρθρο 2 της τροπολογίας, για τις νοσοκομειακές λοιμώξεις, θα ήθελα να πω ότι είναι αστείες αυτές οι ρυθμίσεις. Προσπαθείτε με διοικητικά μέσα, τα οποία δεν είναι καν νομοθετική διάταξη, να λύσετε ένα πρόβλημα που έχει στον πυρήνα του τις τεράστιες ελλείψεις προσωπικού, αναλώσιμων, πράγμα που διαπίστωσε και ο διευθυντής του Ευρωπαϊκού Κέντρου Λοιμώξεων πέρυσι στην επίσκεψή του και εδώ έχουμε το ΚΕΕΛΠΝΟ να λέει οδηγίες του τύπου «πλύνετε τα χέρια σας» και όλα αυτά προς τους νοσηλευτές και τους γιατρούς και με ευχολόγια…
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ολοκληρώστε, κύριε συνάδελφε…</ChairmanSpeech>
<Speech><Parlmember>ΒΑΣΙΛΕΙΟΣ ΚΥΡΙΑΚΑΚΗΣ</Parlmember>: Ολοκληρώνω, κυρία Πρόεδρε.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): …ή χρησιμοποιήστε το χρόνο της δευτερολογίας σας.</ChairmanSpeech>
<Speech><Parlmember>ΒΑΣΙΛΕΙΟΣ ΚΥΡΙΑΚΑΚΗΣ</Parlmember>: Παρακαλώ.
Ως προς το άρθρο 3 της τροπολογίας, για την υπηρεσία υπαίθρου: Την καθιστάτε υποχρεωτική. Είναι μια λύση αυτήν τη στιγμή για πολλές άγονες και νησιωτικές περιοχές στις οποίες όντως υπάρχει επείγον πρόβλημα για την κάλυψή τους.
Όμως, κύριε Υπουργέ, η κάλυψη δεν μπορεί να γίνει μόνο από αγροτικούς γιατρούς. Είναι ένα «μπάλωμα» αυτό που κάνετε, ενώ οι ανάγκες είναι τεράστιες σε δομές πρωτοβάθμιας υγείας σε αυτές τις περιοχές, που πρέπει να στελεχωθούν με μόνιμο προσωπικό. Πρέπει να δώσετε κίνητρα γι’ αυτό και όχι όπως είπατε πριν και άκουσα για το Κέντρο Υγείας Σαμοθράκης, όπου έχετε δίκιο: Έχει προκηρυχθεί θέση παιδιάτρου δυο και τρεις φορές. Ήταν, όμως, επικουρική θέση. Ποιος επικουρικός θα πάει με την οικογένειά του και να φύγει σε ένα χρόνο από εκεί;
Πρέπει, λοιπόν, να δώσετε κίνητρα και με τη διάταξη αυτή για τους αγροτικούς ιατρούς, και οικονομικά κίνητρα αλλά και κίνητρα που έχουν να κάνουν με την ειδικότητά τους, και όχι απλώς να μένουμε σε μια προσπάθεια να «μπαλώσουμε» τα πράγματα.
Ως προς το άρθρο 5 της τροπολογίας θα ήθελα να πω ότι σίγουρα είναι, επίσης, μια μεροληπτική διάταξη υπέρ των ιδιωτικών κλινικών.
Ως προς το άρθρο 4, με το οποίο και κλείνω: Παρατείνετε μέχρι τέλος του χρόνου -και εξηγήστε μας τι σημαίνει αυτό- δηλαδή, για ενάμιση-δυο μήνες τις συμβάσεις των γιατρών του ΕΟΠΥΥ που έληξαν το καλοκαίρι. Θα τους προσλάβετε για έναν-δυο μήνες; Τι αφορά αυτή η διάταξη; Διότι προφανώς δεν έχετε ξεκαθαρίσει και εσείς τι ακριβώς νομοθετείτε.
Τα υπόλοιπα θα τα πω στη δευτερολογία μου.
(Χειροκροτήματα από την πτέρυγα του ΣΥΡΙΖΑ-ΕΚΜ)
Ευχαριστώ.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε, κύριε συνάδελφε.
Το λόγο έχει η εισηγήτρια από τη Νέα Δημοκρατία κ. Ασπασία Μανδρέκα.</ChairmanSpeech>
<Speech><Parlmember>ΑΣΠΑΣΙΑ ΜΑΝΔΡΕΚΑ</Parlmember>: Ευχαριστώ, κυρία Πρόεδρε.
Πριν ξεκινήσω, θα ήθελα να ζητήσω από εσάς, καθώς και από τους συναδέλφους μου συγγνώμη για την αργοπορία. Χθες, όπως η κυρία Πρόεδρος σας είπε, μου παρουσιάστηκε ένα σημαντικό προσωπικό πρόβλημα, το οποίο συνεχίζεται και σήμερα. Όμως, πέραν αυτού, σήμερα το δικό μου πρόγραμμα από την Κοινοβουλευτική μας Ομάδα έγραφε ώρα έναρξης συζήτησης 10.30΄. Η συζήτηση έχει ξεκινήσει από τις 10.15΄ τουλάχιστον. Σας ζητώ πραγματικά συγγνώμη.
Κυρία Πρόεδρε, κύριε Υπουργέ, κυρίες και κύριοι συνάδελφοι, δεδομένου ότι το υπό συζήτηση σχέδιο νόμου αποτελείται από διάφορες διατάξεις αρμοδιότητας διαφορετικών Υπουργείων και η συζήτηση αυτού επί της αρχής εμφάνιζε ιδιαιτερότητα, γεγονός που επισημάνθηκε από πολλούς συναδέλφους, αλλά και από εμένα, στη χθεσινή συνεδρίαση κατά την εισήγησή μου έκρινα σκόπιμο ή και αναπόφευκτο να αναφερθώ στις κατ’ ιδίαν διατάξεις, καθώς και στη λογική καθεμιάς από αυτές.
Έτσι, σήμερα, τόσο για την αποφυγή επαναλήψεων όσο και για την ουσία της συζήτησης, θα μου επιτρέψετε να αναφερθώ μόνο στην υπουργική τροπολογία. Ειδικότερα δε, θα ήθελα να αναφερθώ στο άρθρο 3 αυτής, με το οποίο προστίθεται στις προϋποθέσεις για την απόκτηση άδειας χρησιμοποίησης τίτλου ιατρικής ειδικότητας η βεβαίωση εκπλήρωσης υπηρεσίας υπαίθρου ή νόμιμης απαλλαγής από αυτήν. Η ισχύς της διάταξης αρχίζει με τη δημοσίευση του παρόντος και καταλαμβάνει τους ιατρούς που θα αποφοιτήσουν από την έναρξη ισχύος του νόμου.
Περαιτέρω, οι θέσεις ιατρών υπαίθρου προκηρύσσονται πέντε μήνες πριν από τη λήξη της θητείας των ιατρών που υπηρετούν σε αυτές. Μετά τα οριστικά αποτελέσματα της προκήρυξης για τις θέσεις που δεν καλύπτονται και σε νησιωτικές ή άγονες ή προβληματικές περιοχές, σύμφωνα με το π.δ. 131/1987, καθώς και στα χαρακτηρισμένα ως «άγονα περιφερειακά ιατρεία», ανακοινώνεται πρόσκληση ενδιαφέροντος στην οποία προτεραιότητα έχουν οι αιτούντες ιατροί κατηγορίας επί θητεία.
Στην πρόσκληση ενδιαφέροντος τηρείται η οριζόμενη από την υπ’ αριθμόν 18757/2011 υπουργική απόφαση διαδικασία διενέργειας έκδοσης αποτελεσμάτων και τοποθέτησης αγροτικών ιατρών. 
Αν η θέση που προκηρύσσεται δεν καλυφθεί, μπορεί να παραταθεί η θητεία του ιατρού που υπηρετεί στο κέντρο υγείας ή σε περιφερειακό ιατρείο ή σε πολυδύναμο περιφερειακό ιατρείο της ευθύνης του. 
Αν δεν υπάρχει ενδιαφέρον από τον υπηρετούντα ιατρό μπορεί να παραταθεί η θητεία άλλου ιατρού, μετά από εισήγηση του νοσοκομείου στο οποίο υπάγεται το κέντρο υγείας ή το περιφερειακό ιατρείο ή το πολυδύναμο ιατρείο. Η παράταση αυτή εγκρίνεται με απόφαση του Υπουργού Υγείας, έχει δε μέγιστη διάρκεια δώδεκα μήνες και λήγει με την ανάληψη υπηρεσίας από τον ιατρό που επιλέγεται με βάση την επόμενη προκήρυξη. 
Επιπλέον, στις άγονες και προβληματικές περιοχές, σύμφωνα με το προεδρικό διάταγμα, στις νησιωτικές περιοχές και στα χαρακτηρισμένα ως «άγονα περιφερειακά ιατρεία», αν η θέση που προκηρύσσεται δεν καλυφθεί, μπορεί να παραταθεί η θητεία του ιατρού που υπηρετεί στο κέντρο υγείας ή στο περιφερειακό ιατρείο της ευθύνης του και πέραν των δώδεκα μηνών και μέχρι να καλυφθεί η θέση. Σε περίπτωση κάλυψης της θέσης μπορεί να παραταθεί για επιπλέον χρονικό διάστημα η θητεία του υπηρετούντος, με παράταση ιατρού σε άλλο περιφερειακό ιατρείο η πολυδύναμο ιατρείο ευθύνης του ιδίου κέντρου υγείας, που έχει παραμείνει κενό. Το ίδιο ισχύει και για την κάλυψη θέσεων, που ενώ είχαν καλυφθεί από προκήρυξη έμειναν κενές από αιφνίδια παραίτηση του ιατρού υπηρεσίας υπαίθρου, αλλά δεν πληρούνται οι χρονικές προϋποθέσεις για προκήρυξη της κενής θέσης, σύμφωνα με τις διατάξεις της παραγράφου 1 του παρόντος άρθρου. 
Οι ιατροί υπηρεσίας υπαίθρου, οι οποίοι καλύπτουν θέσεις σε άγονες και νησιωτικές περιοχές θα υπηρετούν στο κέντρο υγείας ή σε περιφερειακό ιατρείο ή σε πολυδύναμο ιατρείο της ευθύνης του, που έχουν διοριστεί και θα επιτρέπεται η μετακίνησή τους σε άλλα περιφερειακά ιατρεία της ευθύνης του μόνο σε εξαιρετικά επείγουσες περιπτώσεις και μετά από απόφαση του διοικητή του νοσοκομείου που υπάγονταν.
Η θέσπιση της προαναφερθείσας διάταξης κρίνεται αυτονόητη, έτσι ώστε να δοθεί η δυνατότητα κάλυψης των ιατρείων υπαίθρου που μέχρι σήμερα παραμένουν κενά, είτε δεν καλύπτονται από ιατρούς λόγω αναστολής περί εκπλήρωσης υπηρεσίας υπαίθρου, σύμφωνα με την ισχύουσα νομοθεσία. 
Η πληρότητα όλων των ιατρείων θα επιφέρει την άμεση και καλύτερη παροχή υπηρεσιών των υπηρετούντων ιατρών προς τον πληθυσμό των συγκεκριμένων περιοχών. Με την προτεινόμενη διάταξη θα υπάρξει συνεχής και άμεση πληρότητα όλων των ιατρείων στις άγονες και νησιωτικές περιοχές από ιατρούς υπηρεσίας υπαίθρου, λόγω της πρακτικής ευελιξίας στην προκήρυξη των κενών θέσεων και της επίλυσης των δυσλειτουργικών προβλημάτων. Στόχος βεβαίως όλων αυτών είναι η άμεση, συνεχής και καλύτερη παροχή υπηρεσιών των υπηρετούντων ιατρών προς τον πληθυσμό των συγκεκριμένων περιοχών.
Διευκρινιστικά αναφέρω ότι με το π.δ. 131/1987, στο οποίο παραπέμπει η νέα διάταξη, ορίζονται οι πόλεις και τα χωριά που έχουν το χαρακτήρα της άγονης και προβληματικής περιοχής. Αυτές, δε, διαχωρίζονται σε α’ και β’ κατηγορίας, λόγω των κοινωνικών, γεωγραφικών, συγκοινωνιακών και οικιστικών τους συνθηκών. 
Περαιτέρω, ο χαρακτηρισμός ως άγονης και προβληματικής πόλης ή κωμόπολης που είναι έδρα κέντρου υγείας, επεκτείνεται αντίστοιχα και για την πόλη ή το χωριό που είναι έδρα περιφερειακού ιατρείου εικοσιτετράωρης ετοιμότητας, που υπάγεται στο κέντρο υγείας. 
Κύριε Υπουργέ, στο σημείο αυτό θα ήθελα να τονίσω ότι οι προτεινόμενες διατάξεις που εισάγονται με την τροπολογία σας στο υπό συζήτηση σχέδιο νόμου δεν είναι μόνο σημαντικές, αλλά υπό τις σημερινές συνθήκες χαρακτηρίζονται απόλυτα αναγκαίες. 
Αυτήν τη στιγμή, δυστυχώς, σε όλη τη χώρα και κυρίως στην περιφέρεια, παρουσιάζεται εντονότατη υποστελέχωση, κυρίως από ιατρικό προσωπικό, τόσο στα νοσοκομεία όσο και στα περιφερειακά ιατρεία. Είναι αδιανόητο σε ένα κράτος πρόνοιας, σε ένα κράτος με κοινωνικό πρόσωπο, όχι μόνο στις νησιωτικές ή παραμεθόριες περιοχές, αλλά και σε μέρη που ελάχιστα απέχουν από την Αθήνα, όπως είναι ο δικός μας νομός, ο Νομός Φωκίδας, να υπάρχουν στα χωριά μας αποκλεισμένοι γέροντες, οι οποίοι δεν δύνανται όχι μόνο να τύχουν της απαραίτητης ιατρικής περίθαλψης, αλλά και να συνταγογραφήσουν τα απαραίτητα για τη ζωή τους φάρμακα. Οι ανάγκες που προκύπτουν από την κατάσταση αυτών των ανθρώπων, όπως γίνεται αντιληπτό, είναι μεγάλες και δύσκολα μπορούν να καλυφθούν. 
Έτσι, όπως προανέφερα, η προτεινόμενη διάταξη με την υπουργική τροπολογία είναι σημαντική, ενώ η εφαρμογή της παρουσιάζεται ως αδήριτη ανάγκη και θα την ψηφίσουμε δίχως άλλο. 
Όμως, έχω να κάνω μια παρατήρηση. Κατά το γράμμα της προτεινόμενης διάταξης και με σκοπό να προσέλθουν στα ιατρεία υπαίθρου ώστε να προσφέρουν τις υπηρεσίες τους ακόμα περισσότεροι γιατροί, τίθεται ως προϋπόθεση για την απόκτηση άδειας χρησιμοποίησης ιατρικής ειδικότητας η βεβαίωση εκπλήρωσης υπηρεσίας υπαίθρου. Το ερώτημα που τίθεται στο σημείο αυτό είναι ποιες ειδικότητες χρειάζονται για την άσκησή τους άδεια χρησιμοποίησης αυτής. Αν γνωρίζω καλά, αυτές είναι οι εργαστηριακές ειδικότητες, όπως για παράδειγμα η μικροβιολογία ή η ακτινοδιαγνωστική. Γιατί, λοιπόν, να «υποχρεώνονται» σε υπηρεσία υπαίθρου μόνο οι γιατροί των ανωτέρω ειδικοτήτων ή μόνο οι γιατροί που επιθυμούν να υπηρετήσουν στο ΕΣΥ ή να συνάψουν σύμβαση με τον ΕΟΠΥΥ και όχι όλοι; 
Αντιλαμβάνομαι ότι με τις προϋποθέσεις που τίθενται από την τροπολογία ανοίγει πολύ ο κύκλος των υποχρεούντων γιατρών σε σχέση με τα σημερινά δεδομένα, αλλά το ερώτημα δυστυχώς εξακολουθεί να υπάρχει, δηλαδή γιατί όχι όλοι. Η υπηρεσία υπαίθρου μέχρι και πριν από λίγα χρόνια ήταν υποχρεωτική για όλους τους απόφοιτους των ιατρικών σχολών, ενώ στη συνέχεια απαλλάχθηκαν απ’ αυτήν την υποχρέωση οι γιατροί που κάνουν την ειδικότητά τους στο εξωτερικό. Αυτό το «status», όμως, δημιούργησε την ανεπίτρεπτη, όπως προανέφερα, κατάσταση της υποστελέχωσης των περιφερειακών ιατρείων της χώρας με αρνητικές επιπτώσεις στους πολίτες, οι οποίες έρχονται να προστεθούν σ’ αυτές τις μεγάλες κρίσεις που διέρχεται η πατρίδα μας. 
Κατά την άποψή μου, λοιπόν, θα έπρεπε να ανοίξει ακόμα περισσότερο ο κύκλος των ιατρών που θα πρέπει να υπηρετήσουν στα ιατρεία υπαίθρου, ακόμα και με τη θέσπιση κινήτρων, όπως γινόταν παλαιότερα. Θα έπρεπε –και θα σας παρακαλούσα να το δείτε ακόμα και τώρα, κύριε Υπουργέ- όλοι οι αποφοιτούντες ιατροί, τόσο από τις ιατρικές σχολές του εσωτερικού, όσο και του εξωτερικού, να είναι υπόχρεοι υπηρεσίας υπαίθρου και όχι μόνο των εργαστηριακών ειδικοτήτων, αλλά και όλων των ιατρικών ειδικοτήτων. Αυτό δεν είναι μόνο δίκαιο, αλλά συνάδει και με το χαρακτήρα της άσκησης της ιατρικής ως λειτουργήματος. 
Εδώ θα πρέπει να πω ότι μου έκανε ιδιαίτερη εντύπωση ότι, παρά τις πολύωρες τέσσερις συνεδριάσεις της Διαρκούς Επιτροπής Κοινωνικών Υποθέσεων που έλαβαν χώρα για το θέμα, δεν αναφέρθηκε ούτε μια φορά η φράση «ιατρικό λειτούργημα». Και δεν αναφέρθηκε ούτε από εμάς τους Βουλευτές αλλά και ούτε από τους εκπροσώπους των φορέων των ίδιων των ιατρών που προσήλθαν για ακρόαση στην επιτροπή. Ξεχάσαμε, λοιπόν, το ύψιστο λειτούργημα του ιατρού ή το θυμόμαστε μόνο κατά περίπτωση και κυρίως όταν θέλουμε να διεκδικήσουμε προνόμια; 
Αν θέλουμε να ξεφύγουμε πραγματικά από την κρίση, η οποία δεν είναι μόνο οικονομική, αλλά κοινωνική και ηθική, θα πρέπει να καταλάβουμε όλοι ότι πρέπει να αλλάξουμε την άσχημη νοοτροπία μας. Θα πρέπει να αρχίσουμε να προσεγγίζουμε ξανά τις αρχές και τις αξίες της ελληνικής παιδείας. Θα πρέπει να κατανοήσουμε, όσο δύσκολα και αν περνάμε τούτες τις ώρες, ότι δεν έχουμε σε αυτή τη ζωή μόνο δικαιώματα, αλλά έχουμε και υποχρεώσεις. 
Είναι τουλάχιστον αντιφατικό, κυρίες και κύριοι συνάδελφοι της Αντιπολίτευσης, να υποστηρίζουμε μόνο τα δικαιώματα κάθε επαγγελματικής τάξης –άλλωστε είναι εύκολο να χαϊδεύουμε αυτιά- και ταυτόχρονα να υπερασπιζόμαστε δήθεν την κοινωνική αλληλεγγύη και την προσφορά προς το συνάνθρωπο. Πρέπει και οι γιατροί που δεν προσέρχονται στα ιατρικά περιφερειακά ιατρεία ή δεν εμφανίζονται στις προκηρύξεις για επικουρικούς γιατρούς, παρ’ ότι διαμαρτύρονται για την ανεργία τους, όπως ορθά έθιξε χθες ο κ. Κουτσούκος, να αντιληφθούν ότι έχουν υποχρέωση εκ της θέσεώς τους, του όρκου που έδωσαν, αλλά και της κοινωνικής συνευθύνης να προσφέρουν και αυτοί –όπως, άλλωστε, όλοι μας- σ’ αυτήν τη ματωμένη κοινωνία και στο συνάνθρωπό τους. 
Τέλος, εισηγούμαι να γίνει δεκτή η τροπολογία και το σχέδιο νόμου του Υπουργείου Υγείας κατ’ άρθρον.
Σας ευχαριστώ πολύ.
(Χειροκροτήματα από την πτέρυγα της Νέας Δημοκρατίας)</Speech>
 ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε, κυρία συνάδελφε.
Κυρίες και κύριοι συνάδελφοι, θα ήθελα να ενημερώσω το Σώμα ότι με την υπ&apos; αριθμόν 10368/6998 από 30 Οκτωβρίου 2013 απόφαση του Προέδρου της Βουλής, συγκροτήθηκαν οι προβλεπόμενες από τα άρθρα 31 και 32 του Κανονισμού της Βουλής Διαρκείς Επιτροπές.
Η σχετική απόφαση θα καταχωρισθεί στα Πρακτικά της σημερινής συνεδρίασης. 
(Στο σημείο αυτό καταχωρίζεται στα Πρακτικά η προαναφερθείσα απόφαση, η οποία έχει ως εξής:
(Να μπουν οι σελίδες 59-65)</ChairmanSpeech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Θα ήθελα ακόμα να σας ανακοινώσω ότι ο Υπουργός Υποδομών, Μεταφορών και Δικτύων, ο Αντιπρόεδρος της Κυβέρνησης και Υπουργός Εξωτερικών και ο Υπουργός Οικονομικών κατέθεσαν σχέδιο νόμου: «Κύρωση του Μνημονίου Κατανόησης στους τομείς των Τεχνολογιών Πληροφορικής και Επικοινωνιών και τις Ταχυδρομικές Υπηρεσίες μεταξύ της Κυβέρνησης της Ελληνικής Δημοκρατίας και της Κυβέρνησης της Δημοκρατίας της Τουρκίας».
Παραπέμπεται στην αρμόδια Διαρκή Επιτροπή. 
Το λόγο τώρα έχει ο κ. Κωνσταντίνος Τριαντάφυλλος, ειδικός αγορητής του</ChairmanSpeech> <Speech><Parlmember>ΠΑΣΟΚ 
ΚΩΝΣΤΑΝΤΙΝΟΣ ΤΡΙΑΝΤΑΦΥΛΛΟΣ</Parlmember>: Ευχαριστώ πολύ, κυρία Πρόεδρε.
Κύριε Υπουργέ, κυρίες και κύριοι Βουλευτές, συζητάμε σήμερα κατ’ άρθρον το νομοσχέδιο το οποίο δέχτηκε μεγάλη κριτική -κατά την άποψή μου λογική κριτική- σε σχέση με τον τίτλο του και τη νομοπαρασκευαστική διαδικασία που ακολουθήθηκε. 
Αν μπορούμε να καταλήξουμε κάπου, κυρία Πρόεδρε, και να καταλήξουμε νομίζω με μεγάλη συναίνεση, είναι ότι όταν υπάρχει ανάγκη να υπάρχουν τέτοιου είδους νομοσχέδια τα οποία είναι διατομεακά -δηλαδή διαπερνούν περισσότερα Υπουργεία, αλλά κυρίως διαπερνούν περισσότερες αρμοδιότητες επιτροπών- θα ήταν χρήσιμο να γίνει μία τροποποίηση του Κανονισμού της Βουλής ούτως ώστε να έχουμε τη δυνατότητα να συνεδριάζουν από κοινού οι αρμόδιες επιτροπές. Με αυτόν τον τρόπο νομίζω ότι θα μπορέσει να γίνει σοβαρότερη, πιο εμπεριστατωμένη, πιο αποτελεσματική και πιο αναλυτική δουλειά, σε σχέση με την προετοιμασία του νομοσχεδίου πριν αυτά φτάσουν στην Ολομέλεια.
Με αυτό θα ήθελα να κλείσω το ζήτημα του τίτλου και της διαδικασίας που ακολουθήθηκε και να μπω στα άρθρα του σημερινού νομοσχεδίου. Νομίζω ότι το κύριο άρθρο αυτού του νομοσχεδίου προφανώς δεν έχει να κάνει με το Υπουργείο Υγείας. Είναι ένα ζήτημα το οποίο απασχολεί την ελληνική κοινωνία, την ελληνική πολιτική ζωή και γενικότερα την Ελλάδα ως χώρα τα τελευταία είκοσι πέντε χρόνια. Είναι το ζήτημα της ρύθμισης των κανόνων που μπορούν να μπουν στους τηλεοπτικούς σταθμούς και στην τηλεοπτική επικοινωνία με έναν τρόπο ο οποίος θα είναι καθαρός και θα μπορεί να δημιουργεί ένα περιβάλλον το οποίο, όχι μόνο να φαίνεται, αλλά να είναι στην πραγματικότητα ένα περιβάλλον διαφανές.
Όπως γνωρίζετε, ήμουν στο εξωτερικό χθες και ερχόμενος διάβασα ένα άρθρο στην Εφημερίδα «INTERNATIONAL NEW YORK TIMES», το οποίο είναι τραγικά επίκαιρο. Το άρθρο αυτό αναφέρεται ακριβώς σε αυτήν την έλλειψη εμπιστοσύνης της ελληνικής κοινής γνώμης απέναντι στις παλιές μορφές των Μέσων Μαζικής Ενημέρωσης. Το καταθέτω στα Πρακτικά.
(Στο σημείο αυτό ο Βουλευτής κ. Κωνσταντίνος Τριαντάφυλλος καταθέτει για τα Πρακτικά το προαναφερθέν έγγραφο, το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
Νομίζω ότι πάνω σ’ αυτό ο πολιτικός κόσμος της χώρας και σήμερα μέσα από αυτήν τη συζήτηση πρέπει να δώσει μία καθαρή απάντηση, η οποία δεν θα είναι φοβική απέναντι στο νέο και απέναντι στα νέα μέσα τα οποία αναπτύσσονται ραγδαία μέσω του διαδικτύου, αλλά θα είναι καθαρή, σταθερή και αποφασιστική απέναντι στη λογική της τηλεοπτικής επικοινωνίας, ότι δηλαδή μπαίνουν καθαροί κανόνες με αρχή, μέση και τέλος. 
Όπως είπα και στην επιτροπή, υπάρχει μία μεταβατικότητα στη συγκεκριμένη διάταξη, όπως υπάρχει και ένας διαγωνισμός σε εξέλιξη. Υπάρχει και μία νέα εποχή στην τηλεοπτική επικοινωνία, η ψηφιακή εποχή. Αυτά είναι ζητήματα τα οποία απασχόλησαν τον Έλληνα νομοθέτη, τα οποία όμως δεν έχουν επιλυθεί οριστικά. Με αυτήν την έννοια περιμένουμε εξηγήσεις από τον αρμόδιο Υπουργό που εισηγείται αυτήν τη διάταξη. Θα έλεγα ότι πρέπει να καθορίζεται ρητώς ο μεταβατικός χαρακτήρας της διατάξεως, δηλαδή, να προστεθεί η ημερομηνία στην οποία θα μπορεί να ολοκληρωθεί όλη αυτή η μεταβατική περίοδος και να μπούμε στη νέα εποχή της ψηφιακής επίγειας τηλεόρασης. Με αυτόν τον τρόπο να μπορέσουμε επιτέλους στη χώρα να έχουμε κανόνες, πραγματικό ανταγωνισμό, ποιοτική τηλεόραση και δημοσιογραφικά -αν θέλετε- να έχουμε αντικειμενική και διαυγή ενημέρωση.
Έρχομαι στο πρώτο άρθρο, κύριε Υπουργέ. Θα τα διατρέξω πολύ γρήγορα τα άρθρα, κύριε Πρόεδρε, γιατί δεν θα εμείνω σε αυτά τα οποία συμφωνούμε. 
Στο άρθρο 1, όπως γνωρίζετε κύριε Υπουργέ, διατυπώσαμε από την πρώτη συνεδρίαση στην επιτροπή ότι αντιλαμβανόμαστε το πρόβλημα που έχουν οι νέοι επιστήμονες, οι νέοι γιατροί, αντιλαμβανόμαστε το οικονομικό ζήτημα του να ξεκινά κάποιος να ασκεί το επάγγελμά του, ιδιαιτέρως όταν προέρχεται από μία σχολή η οποία επιβάρυνε οικονομικά πάρα πολύ τις οικογένειες.
Αντιλαμβανόμαστε ότι αυτός ο νέος άνθρωπος δεν μπορεί να πληρώσει μόνος του ένα ενοίκιο, δεν μπορεί να επιβαρυνθεί όλα τα έξοδα και ενδεχομένως να θέλει συνέργειες και συνεργασίες, τις οποίες δεν επέτρεπε το παλαιό νομικό καθεστώς.
 Όμως, κύριε Υπουργέ -και εδώ θέλουμε λίγο την προσοχή σας, γιατί είναι από τα λίγα άρθρα που αφορούν το Υπουργείο σας- πρέπει να είναι σαφές ότι, όταν έχουμε συστέγαση ή κοινούς χώρους αναμονής, όπως αναφέρει η συγκεκριμένη διάταξη, θα πρέπει η πόρτα του γιατρού να γράφει πάνω «ιατρείο»
 ή «μονάδα αδυνατίσματος με διαιτολόγο, με γιατρό». Θα πρέπει, δηλαδή, να είναι ξεκάθαρο στον κοινό χώρο πού υπάρχει ο γιατρός, πού υπάρχει ο διαιτολόγος και πού υπάρχει ο φυσιοθεραπευτής, ούτως ώστε να μην υπάρχει καμμία σύγχυση σε σχέση με τις ειδικότητες και σε σχέση με τους βαθμούς εκπαίδευσης του κάθε χώρου. Αυτό θα πρέπει να είναι καθαρό. Βέβαια, γνωρίζω ότι δόθηκε απάντηση σχετικά με τις διατάξεις. Όμως, αυτό θα πρέπει να είναι καθαρό -διότι πρόκειται για συστέγαση- σε κάθε ξεχωριστό χώρο ο οποίος συστεγάζεται. Ακριβώς έξω από την πόρτα θα πρέπει να υπάρχει μία καθαρή σήμανση. 
Μ’ αυτήν την έννοια, λοιπόν, θεωρούμε ότι αυτή η διάταξη μπορεί να αποτελέσει λύση, μπορεί να αποτελέσει απάντηση σε μία επείγουσα οικονομική ανάγκη που έχουν οι νέοι επιστήμονες. Όμως, από την άλλη μεριά, θα πρέπει να διασφαλιστεί ο κανόνας της δημόσιας υγείας και να μπορέσουμε με αυτόν τον τρόπο να προστατεύσουμε τους πολίτες οι οποίοι εισέρχονται σε αυτά τα συστεγαζόμενα ιατρεία και στις άλλες μονάδες.
Όσον αφορά στα άρθρα 2, 3 και 4, νομίζω ότι είναι σε θετική κατεύθυνση. Είναι αντιληπτό ότι χρειάζεται επιτέλους να λυθεί το θέμα των ληξιπρόθεσμων οφειλών και να εξορθολογιστεί ο τρόπος με τον οποίο υποβάλλουν τις δαπάνες οι συμβαλλόμενοι και με αυτόν τον τρόπο να υπάρξει άμεση επίλυση θεμάτων τα οποία, δυστυχώς, επιβαρύνουν ιδιώτες.
Όσον αφορά τώρα στο άρθρο 5, εμείς καλυφθήκαμε από την πρώτη στιγμή που ήρθε ο Υπουργός Εσωτερικών στην επιτροπή και είπε ότι είναι ανάγκη –και το διαπιστώσαμε και εμείς στις τροποποιούμενες διατάξεις- να υπάρξει παράταση της προθεσμίας, προκειμένου να μην υπάρξει εμπλοκή στην εξυπηρέτηση των υπηκόων τρίτων χωρών. Επομένως, θα πρέπει να έχουμε αυτές τις ρυθμίσεις στα σημεία υποδοχής Αττικής, Θεσσαλονίκης και Χαλκιδικής.
Όσον αφορά στο άρθρο 6, όπως είπα και στην επιτροπή, όταν νομοθετούμε, είναι καλό πολλές φορές να είμαστε λιγάκι πιο περιγραφικοί, ούτως ώστε όταν έχουμε ανασχηματισμούς να μη χρειάζονται τροποποιήσεις σε διατάξεις, όπως είναι η παρούσα, η οποία ουσιαστικά δεν αλλάζει τίποτε άλλο παρά μόνο τον τίτλο του Υπουργείου λόγω του ανασχηματισμού.
Όσον αφορά στο άρθρο 7, ειπώθηκε και χθες καθαρά από τον εισηγητή μας –και περιμένουμε να έρθει ο Υπουργός για να δώσει εξηγήσεις και ενδεχομένως να κάνει και τις διορθώσεις επί της διατάξεως- ότι θα πρέπει να είναι καθαρό ότι θα ολοκληρωθεί ένα έργο το οποίο ξεκίνησε πριν από πολλά χρόνια, αλλά υπήρξαν γραφειοκρατικά και άλλα προβλήματα και γι’ αυτό το λόγο δεν έχει περατωθεί. Όμως, θα πρέπει να υπάρχει απόλυτη καθαρότητα και απόλυτη σαφήνεια ότι δεν πάμε για αποχαρακτηρισμούς, για περαιτέρω παραχωρήσεις και για άλλου είδους πράξεις οι οποίες οδηγούν την ελληνική κοινωνία σε συνειρμούς, οι οποίοι δεν είναι απαραίτητο να υπάρχουν αυτήν την περίοδο. Μάλιστα, σ’ αυτούς τους συνειρμούς και σ’ αυτές τις διατάξεις εμείς ως πολιτικός κόσμος θα πρέπει να απαντάμε με φως, διαφάνεια και σαφήνεια.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Κυρία Πρόεδρε, θα χρειαστώ για λίγο την ανοχή σας. 
Όσον αφορά στα άρθρα 8, 9 και 10, συμφωνούμε, διότι πρόκειται για διατάξεις οι οποίες επιλύουν ζητήματα στο Υπουργείο Προστασίας του Πολίτη, όπως επίσης και στο άρθρο 11 του Υπουργείου Τουρισμού και στο άρθρο 12. 
Όσον αφορά στα άρθρα 13, 14 και 15 που αφορούν την Ελληνική Προεδρία, νομίζω ότι πρέπει να υπάρχει η μεγαλύτερη δυνατή συναίνεση από όλες τις πτέρυγες ούτως ώστε να επιτύχουμε μία Προεδρία η οποία θα αναβαθμίσει τη χώρα, θα προσθέσει ισχύ και κύρος στο εξωτερικό και η οποία θα επιτελέσει ρόλο, ούτως ώστε η χώρα να είναι σημείο αναφοράς τα επόμενα χρόνια και για την Ευρωπαϊκή Ένωση.
Όσον αφορά στο άρθρο 17, όπως είπαμε και στην τελευταία συνεδρίαση της επιτροπής, αντιλαμβανόμαστε ότι χρειάζεται αυτή η παράταση, διότι δεν έχει ολοκληρωθεί η όλη διαδικασία του διαγωνισμού για την αδειοδότηση των ραδιοφωνικών σταθμών και προφανώς πρέπει να ολοκληρωθεί προς όφελος της ενημέρωσης.
Τέλος, θα ήθελα να μπούμε, κύριε Υπουργέ, στις τροπολογίες. 
Θεωρώ, λοιπόν, ότι είναι ορθή η πολιτική επιλογή σας να αποσύρετε το άρθρο που αφορά τις ιδιωτικές κλινικές. 
Ως προς τους αγροτικούς ιατρούς -ζήτημα το οποίο κατέθεσε ο Πρόεδρος της Επιτροπής κ. Κρεμαστινός και το οποίο επίσης υποστηρίχθηκε από όλες τις πτέρυγες- νομίζουμε ότι πρέπει να είναι σαφές αυτό που είπε προηγουμένως και η εισηγήτρια της Νέας Δημοκρατίας, ότι δηλαδή δεν πρέπει να γίνεται διάκριση ανάμεσα στους απόφοιτους των ιατρικών σχολών άλλων χωρών και να επιβάλλονται περισσότερες υποχρεώσεις στους αποφοίτους των εθνικών ιατρικών σχολών, των σχολών της Ελλάδας. 
Εμείς έχουμε κάνει μία διατύπωση στην τροπολογία που έχει καταθέσει ο κ. Κρεμαστινός, η οποία είναι πιο σαφής. Ενδεχομένως να δούμε τις διορθώσεις, οι οποίες είναι απαραίτητες, προκειμένου να μην υπάρχει καμμία σκιά.
Ως προς τον Εθνικό Συντονιστή κατά των ναρκωτικών: Ακριβώς επειδή τον συντονισμό της πολιτικής τον έχει ο ΟΚΑΝΑ, νομίζω πως πρέπει να υπάρξει ένα πάντρεμα. Να υπάρξει, δηλαδή, ένας συνδυασμός, ούτως ώστε να μην υπάρξουν επικαλύψεις. Αυτό μπορεί να γίνει με έναν τρόπο, ο οποίος διοικητικά είναι απλός και ο οποίος χρησιμοποιείται σε διεθνές επίπεδο σε πολλές χώρες: Ο Εθνικός Συντονιστής, ο οποίος σωστά διορίζεται από τον Πρωθυπουργό -γιατί ο πόλεμος κατά των ναρκωτικών είναι ένα ζήτημα το οποίο απασχολεί την ελληνική κοινωνία- μπορεί να προκύπτει μέσα από μία εισήγηση του ΟΚΑΝΑ προς τον Πρωθυπουργό. Αυτή η εισήγηση μπορεί να περιλαμβάνει τρία πρόσωπα, εκ των οποίων το ένα –ανάλογα με το βιογραφικό προφανώς, την εμπειρία και το κύρος- να το επιλέγει και να το διορίζει ο Έλληνας Πρωθυπουργός. Με αυτόν τον τρόπο θα μπορέσουμε να έχουμε και τη συμμετοχή του κατ’ εξοχήν αρμόδιου φορέα, αλλά και βεβαίως τον αναβαθμισμένο ρόλο που θέλουμε για τον Εθνικό Συντονιστή, ούτως ώστε να επιτελέσει ορθότερα και το καθήκον που του αναθέτει ο ελληνας νομοθέτης.
Είναι σημαντικό να δούμε και δύο ακόμη ζητήματα, κύριε Υπουργέ, ενδεχομένως και με τη μέθοδο των νομοτεχνικών βελτιώσεων.
Το πρώτο αφορά την υποχρέωση των ειδικευμένων γιατρών να επισκέπτονται τουλάχιστον μία φορά το μήνα τα αγροτικά ή περιφερειακά ιατρεία, την οποία προβλέπει μια τροπολογία η οποία έχει κατατεθεί πάλι από τον Πρόεδρο της Επιτροπής Κοινωνικών Υποθέσεων. Με αυτόν τον τρόπο θα μπορέσουμε να έχουμε στα χωριά, στα νησιά, στις ορεινές περιοχές, ειδικευμένους γιατρούς, παραδείγματος χάριν καρδιολόγους, οι οποίοι θα κάνουν εξετάσεις κοντά στις τοπικές κοινωνίες και με έναν τρόπο που δεν θα επιβαρύνει το ελληνικό δημόσιο.
Τέλος, να επαναλάβω αυτό που είπα και στην επιτροπή, ότι είναι σημαντικό στις επιτροπές του Υπουργείου Υγείας να καθοριστεί ότι δεν υπάρχει δεύτερη θητεία. Έτσι, θα αποφύγουμε τα αιώνια μέλη των επιτροπών και θα υπάρξει περισσότερη διαφάνεια και αποτελεσματικότητα στις επιτροπές του Υπουργείου Υγείας.
Με αυτές τις σκέψεις και αυτές τις προτάσεις, κυρία Πρόεδρε, κλείνω, λέγοντας το εξής: Εάν σε κάτι μπορούμε να φανούμε χρήσιμοι, είναι στο να μπορούμε να διορθώνουμε κάθε φορά ζητήματα τα οποία ενδεχομένως να μας απασχολήσουν ξανά. Γι’ αυτό είναι χρήσιμο να μπορέσει να υπάρξει μία πρόταση από όλες τις πτέρυγες, από όλες τις Κοινοβουλευτικές Ομάδες, η οποία να λέει ότι στην περίπτωση διατομεακών νομοσχεδίων αρμόδιες θα είναι οι κοινές συνεδριάσεις των επιτροπών της Βουλής. Με αυτόν τον τρόπο θα πάμε σε καλύτερη νομοθέτηση, κάτι που έχει ανάγκη η χώρα ιδιαίτερα στην παρούσα συγκυρία.
 Σας ευχαριστώ πολύ.
(Χειροκροτήματα από την πτέρυγα του ΠΑΣΟΚ)</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Κι εμείς σας ευχαριστούμε.
Το λόγο έχει ο ειδικός αγορητής των Ανεξάρτητων Ελλήνων κ. Παναγιώτης Μελάς.</ChairmanSpeech>
<Speech><Parlmember>ΠΑΝΑΓΙΩΤΗΣ ΜΕΛΑΣ</Parlmember>: Κυρία Πρόεδρε, κυρίες και κύριοι συνάδελφοι, συζητάμε σήμερα το νομοσχέδιο επί των άρθρων. Πριν, όμως, αρχίσω την τοποθέτησή μου επί των άρθρων, θέλω να πω –το είπα και χθες- ότι δεν επιτρέπεται να έρχεται ένα νομοσχέδιο, όπως αυτό του Υπουργείου Υγείας, που έχει τέσσερα άρθρα του Υπουργείου Υγείας και δεκαέξι άρθρα άλλων Υπουργείων. Επίσης, δεν είναι δυνατόν να έρχεται μία τροπολογία με πέντε άρθρα, δηλαδή περισσότερα από αυτά που έχει το ίδιο το νομοσχέδιο. Δεν νομίζω πως αυτό διαχρονικά έχει ξαναγίνει. Και δεν καταλαβαίνω –και αν μπορεί, να μας το εξηγήσει ο Υπουργός- γιατί ακολουθείται αυτή η τακτική και τι σκοπιμότητες εξυπηρετεί.
Επιβάλλεται, λοιπόν, η Βουλή –το τονίζω, το είπα και στη Διάσκεψη των Προέδρων- να λειτουργήσει με σοβαρό και υπεύθυνο τρόπο και όχι να έρχονται συνεχώς πράξεις νομοθετικού περιεχομένου ή νομοσχέδια, τα οποία έρχονται με τον τρόπο που σας είπα.
Έρχομαι τώρα στη συζήτηση επί των άρθρων.
Στο πρώτο άρθρο, που αφορά τη συστέγαση ενός ή περισσότερων ιατρείων ή οδοντιατρείων, μονάδων αδυνατίσματος, κ.λπ., είμαστε αντίθετοι, διότι δεν διευκρινίζετε τι σκοπιμότητες εξυπηρετεί αυτή η συστέγαση. Γι’ αυτό το καταψηφίζουμε.
Στο άρθρο 2 που αναφέρεται στις μειώσεις του ΕΟΠΥΥ, επιφυλασσόμεθα και γι’ αυτό ψηφίζουμε «ΠΑΡΩΝ».
Το ίδιο πράττουμε και για το άρθρο 3, που προβλέπει τη σύσταση από τον ΕΟΠΥΥ της Επιτροπής Διαπραγμάτευσης, προκειμένου να διαπραγματεύεται με όλους τους συμβαλλόμενους παρόχους για τις αμοιβές τους. Ψηφίζουμε και σε αυτό «ΠΑΡΩΝ».
Όσον αφορά το άρθρο 4, που αναφέρεται στην εξόφληση του συνόλου των υφισταμένων οφειλών του ΕΟΠΥΥ προς τα φαρμακεία για τα έτη 2010, 2011 και 2012, το ψηφίζουμε, διότι όπως σας είπα και στην εισήγησή μου, οι φαρμακοποιοί μέχρι σήμερα έχουν υποστεί μεγάλη οικονομική πίεση, έχουν υποστεί μία οικονομική εξαθλίωση. Εκείνο που τονίζω και επιβάλλεται να γίνει στην πράξη είναι η εξόφληση να γίνει το ταχύτερο δυνατό, για να μπορέσουν οι φαρμακοποιοί να πάρουν μία ουσιαστική ανάσα. 
Στο άρθρο 5, που αναφέρεται στη μεταφορά της έκδοσης ή σε ανανέωση της άδειας διαμονής των αλλοδαπών από τους δήμους, τις περιφερειακές ενότητες, δηλώνουμε «ΠΑΡΩΝ».
Το άρθρο 6 αναφέρει ότι όταν πραγματοποιούνται εκδηλώσεις, επισκέψεις στα μουσεία, αρχαιολογικούς τόπους και μνημεία, εκτός του προκαθορισμένου ωραρίου λειτουργίας τους, οι ενδιαφερόμενοι διοργανωτές θα προκαταβάλουν στο Ταμείο Αρχαιολογικών Πόρων και Απαλλοτριώσεων ανάλογο ποσό. Το ποσό αυτό θα διατίθεται για την κάλυψη των εκτάκτων λειτουργικών αναγκών και για την αποζημίωση του απασχολούμενου προσωπικού. Με το άρθρο αυτό προστατεύονται τα δικαιώματα των εργαζομένων, όταν εργάζονται εκτός επισήμου ωραρίου. Ταυτόχρονα, δεν αυξάνεται το κόστος των μουσείων και των αρχαιολογικών χώρων. Γι’ αυτό το ψηφίζουμε.
Στο άρθρο 7, που αναφέρεται στις δημόσιες δασικές εκτάσεις που παραχωρήθηκαν σε κοινωφελή ιδρύματα των Ελληνορθόδοξων Πατριαρχείων της Ανατολής, στην Ιερά Μονή και στην Αρχιεπισκοπή του Όρους Σινά, δηλώνουμε «ΠΑΡΩΝ».
Στο άρθρο 8, που αναφέρεται στην κάλυψη με πληρωμή των απαραιτήτων δαπανών μετακίνησης και διαμονής εκτός έδρας των αστυνομικών που μετακινούνται για την αντιμετώπιση των μεταναστευτικών ροών στα σύνορα της χώρας, ψηφίζουμε «ΝΑΙ», διότι επιβάλλεται να στηριχθούν οι αστυνομικοί.
Όσον αφορά το άρθρο 9, που προβλέπει ότι το Υπουργείο Δημόσιας Τάξης και Προστασίας του Πολίτη εξαιρείται από το σχεδιασμό του Υπουργείου Διοικητικής Μεταρρύθμισης και Ηλεκτρονικής Διακυβέρνησης και λειτουργεί ως αυτοτελή αρχή πιστοποίησης, δεν έχουμε αντίρρηση και το ψηφίζουμε.
Με το άρθρο 10, που επιβάλλεται η απόδοση ποσοστού 60% του θετικού αποτελέσματος της διαχείρισης κάθε χρήσης του Κέντρου Μελετών Ασφαλείας στον κρατικό προϋπολογισμό και το υπόλοιπο 40% παραμένει στο ΚΕΜΕΑ και μέρος αυτού μπορεί να διατίθεται στην Ελληνική Αστυνομία για την κάλυψη των αναγκών τους, συμφωνούμε. Ψηφίζουμε «ΝΑΙ», αν και θα θέλαμε να αποδίδεται μεγαλύτερο ποσοστό στην Αστυνομία. Το λέω αυτό διότι σήμερα η Αστυνομία έχει πολλαπλές ελλείψεις και πρέπει να λειτουργήσει με τον καλύτερο δυνατό τρόπο και για το καλό των αστυνομικών και για το καλό της κοινωνίας.
Στο άρθρο 11 που αναφέρεται στους σπουδαστές των ΙΕΚ σε ειδικότητες τουριστικών επαγγελμάτων όπου οι καταργούμενες ειδικότητες συνεχίζουν τη λειτουργία τους μέχρι και το σπουδαστικό έτος 2014-2015 και δίνει τη δυνατότητα στους σπουδαστές ώστε να ολοκληρώσουν τη φοίτησή τους στα τμήματα που καταργήθηκαν, ψηφίζουμε «ΝΑΙ».
Το άρθρο 12 αναφέρεται στην κατάργηση θέσεων μετακλητών υπαλλήλων των υπηρεσιών δημόσιου τομέα. Αντιδρούμε κάθετα και το καταψηφίζουμε, διότι η απόλυση σήμερα των δημόσιων υπαλλήλων γίνεται σε μία περίοδο κατά την οποία όλες οι δημόσιες υπηρεσίες υπολειτουργούν λόγω της έλλειψης προσωπικού, αλλά και λόγω της μισθολογικής εξαθλίωσης των εργαζομένων. Γι’ αυτό, όπως σας είπα, το καταψηφίζουμε. Είμαστε κάθετα αντίθετοι στις απολύσεις, διότι καμμία δημόσια υπηρεσία σήμερα δεν αποδίδει όπως απέδιδε παλαιότερα.
Με τα άρθρα 13, 14 και 15 ρυθμίζονται θέματα αξιοποίησης των υπηρεσιών της Γενικής Γραμματείας Ενημέρωσης και Επικοινωνίας στο πλαίσιο της Ευρωπαϊκής Προεδρίας. Επειδή πολλά θέματα δεν διευκρινίζονται επαρκώς, γι’ αυτό δηλώνουμε κι εδώ «ΠΑΡΩΝ».
Επίσης, τα άρθρα 16, 17 και 18 που αναφέρονται στον περιφερειακό Τύπο, στη χορήγηση αδειών ραδιοφωνικών σταθμών καθώς και σε ρυθμίσεις που αφορούν τη μετάβαση στην επίγεια ψηφιακή τεχνολογία των προγραμμάτων τηλεοπτικών σταθμών, είμαστε αντίθετοι και το καταψηφίζουμε. Ψηφίζουμε «ΟΧΙ».
Στο άρθρο 19, που αναφέρεται ότι οι δαπάνες λειτουργίας για τον Εθνικό Συντονιστή κατά της διαφθοράς θα καλύπτονται από το Υπουργείο Οικονομικών κι όχι από τη Γενική Γραμματεία του Πρωθυπουργού, θα το ψηφίσουμε με την προϋπόθεση ότι οι δαπάνες της Γενικής Γραμματείας του Πρωθυπουργού θα μειωθούν κατά τα αντίστοιχα ποσά.
Σχετικά με τις τροπολογίες, εμείς ψηφίζουμε όσες λειτουργούν προς θετική κατεύθυνση για το καλό του ελληνικού λαού. Ψηφίζουμε αυτές, δηλαδή, που αναφέρονται στην κάλυψη αγροτικών ιατρείων, κυρίως των ορεινών και απομακρυσμένων και νησιωτικών περιοχών, αλλά και άλλων περιοχών που δεν έχουν αγροτικούς ιατρούς, εφόσον αυτό είναι δυνατόν. Με αυτόν τον τρόπο θα προσφερθεί καλύτερη πρωτοβάθμια περίθαλψη στους κατοίκους των περιοχών αυτών και δεν θα χρειαστεί να ταλαιπωρούνται οι ασθενείς με το να μεταφέρονται σε νοσοκομείο ή σε άλλο -μεγάλης απόστασης- αγροτικό ιατρείο, το οποίο θα τους εξαθλιώνει και οικονομικά. 
Επίσης, στηρίζουμε ειδικευμένοι ιατροί που υπηρετούν σε νοσοκομεία να επισκέπτονται, έστω και μία φορά το μήνα, ασθενείς των αγροτικών αυτών περιοχών, προκειμένου να τους εξυπηρετήσουν.
Θα ήθελα να αναφερθώ στα πέντε άρθρα της τροπολογίας, τα οποία, όπως είδα σήμερα, έγιναν τέσσερα. Είναι ίσος ο αριθμός με τα άρθρα του νομοσχεδίου. Δεν έχουμε αντίρρηση να δημιουργηθεί ένας συντονιστής για την αντιμετώπιση των ναρκωτικών με την προϋπόθεση, όμως, να λειτουργήσει όσο το δυνατόν καλύτερα και αποτελεσματικά για την καταπολέμηση της εξάπλωσης των ναρκωτικών. 
Η εξάπλωση των ναρκωτικών είναι ένα μεγάλο πρόβλημα, όχι μόνο της ελληνικής κοινωνίας, αλλά και παγκόσμιο, διότι χάνονται ανθρώπινες ζωές. Φυσικά πρέπει να λειτουργήσει όσο το δυνατόν καλύτερα και ο ΟΚΑΝΑ για την απεξάρτηση από τα ναρκωτικά.
 (Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Το δεύτερο άρθρο –τελειώνω, κυρία Πρόεδρε- αναφέρεται στις νοσοκομειακές λοιμώξεις. Σήμερα, δυστυχώς, οι νοσοκομειακές λοιμώξεις εξαπλώνονται ακόμα περισσότερο, λόγω της υποβάθμισης των παρεχόμενων υπηρεσιών υγείας. Σε πολλά νοσοκομεία πολλοί ασθενείς νοσηλεύονται σε ράντζα στους διαδρόμους. Πρέπει να καταπολεμηθεί η εξάπλωση των λοιμώξεων, αλλά στην πράξη, με τη βελτίωση των παρεχομένων υπηρεσιών υγείας. 
Όσο για την κάλυψη των ιατρείων υπαίθρου που σας ανέφερα, που αναφέρεται και στο άρθρο 3 και σε άλλες τροπολογίες, είμαστε απόλυτα σύμφωνοι. Εάν είναι δυνατόν να καλυφθούν όλα τα αγροτικά ιατρεία, ούτως ώστε οι αγρότες να έχουν μία στοιχειώδη περίθαλψη. 
Το πέμπτο άρθρο, το οποίο αναφέρεται στην άδεια λειτουργίας παλαιών ιδιωτικών κλινικών, το φέρατε και στη συνέχεια το αποσύρατε. Γνωρίζετε, κύριε Υπουργέ…Δεν είναι κανείς στα υπουργικά έδρανα; Έφυγαν όλοι;</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Συνεχίστε, κύριε Μελά.</ChairmanSpeech>
<Speech><Parlmember>ΠΑΝΑΓΙΩΤΗΣ ΜΕΛΑΣ</Parlmember>: Ξέρετε ότι σήμερα οι ιδιωτικές κλινικές, επειδή έχουν να πληρωθούν μεγάλο χρονικό διάστημα, επειδή τους χρωστάει το κράτος 800 εκατομμύρια ευρώ, προβαίνουν σε επίσχεση; Οι ασθενείς, δηλαδή, οι οποίοι έχουν ΕΟΠΥΥ ή ασφαλιστικό ταμείο δεν θα μπορούν να πηγαίνουν σε ιδιωτικές κλινικές.
Όσον αφορά στην τροπολογία, και κλείνω με αυτό, που αφορά τα άτομα με ειδικές ανάγκες, δέχτηκα μία επιστολή από το Σύλλογο Ατόμων με Ειδικές Ανάγκες, σύμφωνα με τους οποίους, για να ξαναπεράσουν από επιτροπή, κάνουν οχτώ, δέκα, δώδεκα μήνες. Άνθρωποι με αναπηρία. Υπάρχει μεγάλη καθυστέρηση και στο διάστημα αυτό δεν παίρνουν ούτε σύνταξη ούτε επιδόματα, αλλά και καμμιά ιατροφαρμακευτική περίθαλψη. Επιτρέπεται να γίνεται αυτό; Μάλιστα, όταν κάποιος περάσει και πραγματικά του δώσουν πάλι αναπηρία, δεν παίρνει τα προηγούμενα, αυτά έχουν χαθεί. 
Είναι δυνατόν σήμερα, ακόμα και στα άτομα με αναπηρία, στα άτομα που δεν μπορούν να βγουν έξω, να υπάρχει αυτή η πολιτική; Δεν θα έπρεπε να βοηθήσουμε αυτούς τους ανθρώπους; Αντίθετα, καθυστερούν να περάσουν από επιτροπή και στο διάστημα αυτό δεν τους δίνετε τίποτα, ούτε χρήματα για τη διατροφή τους ούτε ιατροφαρμακευτική περίθαλψη. 
Αυτή η πολιτική για μένα είναι απαράδεκτη και δεν δείχνει καμμία ευαισθησία προς τους πολίτες και ιδίως προς τους αναπήρους.
Ευχαριστώ πολύ.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε, κύριε Μελά. 
Το λόγο έχει ο κ. Δημήτρης Κουκούτσης, από το Λαϊκό Σύνδεσμο-Χρυσή Αυγή.</ChairmanSpeech>
<Speech><Parlmember>ΔΗΜΗΤΡΙΟΣ ΚΟΥΚΟΥΤΣΗΣ</Parlmember> : Ευχαριστώ, κυρία Πρόεδρε.
Ο κύριος Υπουργός λείπει. Έχει σύσκεψη, από ό,τι είδα, με παλαιά στελέχη της Δεξιάς, τους συγκροτήματος Λαμπράκη.
Μιλώντας σήμερα επί των άρθρων, θα ήθελα να πω ότι, όσον αφορά το άρθρο 1, για τη συστέγαση των ιατρείων-οδοντιατρείων με μονάδες αδυνατίσματος, θεωρούμε ότι δεν μπορεί να γίνει κάτι τέτοιο. Αν και εγώ προσωπικά δεν έχω πρόβλημα, κανένας δεν θα μετατρέψει το ιατρείο με διαιτολόγο. Γι’ αυτό, λοιπόν, λέμε «OXI».
Στο άρθρο 2, όπου μπαίνει μία σχετική τάξη, δηλώνουμε «ΠΑΡΩΝ». 
Στο άρθρο 3, για την επιτροπή διαπραγμάτευσης, λέμε «ΟΧΙ», γιατί δεν βλέπουμε ποια είναι η σύνθεσή της και ποιος θα είναι ο ουσιαστικός χαρακτήρας της επιτροπής.
Επί του άρθρου 4, για την εξόφληση των φαρμακείων, συμφωνούμε. 
Στο άρθρο 5, για την παράταση της άδειας παραμονής αλλοδαπών, λέμε «ΟΧΙ». 
Στο άρθρο 6, που αφορά την προπληρωμή των αρχαιολογικών χώρων εκτός ωραρίου, λέμε «ΝΑΙ». 
Στο άρθρο 7, για τη Τραγάνα Φθιώτιδας, λέμε «ΟΧΙ», γιατί μιλάμε για την παραχώρηση στο ιδρυμα του Όρους Σινά. 
Επί του άρθρου 8 του σχεδίου νόμου, για τον ειδικό λογαριασμό για τους αστυνομικούς, λέμε «ΝΑΙ». 
Για το άρθρο 9, την εξαίρεση του Υπουργείου Προστασίας του Πολίτη από της διοικητικής μεταρρυθμίσεως, δηλώνουμε «ΠΑΡΩΝ». 
Για το άρθρο 10, σχετικά με το ΚΕΜΕΑ και το 60% που αποδίδεται στην Αστυνομία, δηλώνουμε «ΠΑΡΩΝ». 
Για το άρθρο 11 και τις τέσσερις ειδικότητες των ΙΕΚ, λέμε «ΝΑΙ». 
Για το άρθρο 12, για τις απολύσεις, δηλώνουμε «ΟΧΙ». 
Για τα άρθρα 13, 14, 15 θεωρούμε ότι είναι καθαρά γραφειοκρατικά και δηλώνουμε «ΠΑΡΩΝ». 
Όσο για τα άρθρα 16, 17 και 18, λέμε κάθετα «ΟΧΙ». Για τις ραδιοφωνικές συχνότητες συνεχίζεται το ίδιο έργο που παίζεται στην πατρίδα μας τα τελευταία τριάντα, σαράντα χρόνια με την ιδιωτική ραδιοφωνία, να νομιμοποιείται το πέρασμα στην επίγεια. Μιλάμε για ακόμα δεκαπέντε χρόνια ασυλίας σε ελέγχους. Είμαστε κάθετα αντίθετοι. 
Όσον αφορά την τροπολογία, εμείς θα δηλώσουμε «ΝΑΙ» για έναν και μόνο λόγο. Είναι κάποιες διατάξεις οι οποίες βοηθούν πραγματικά.
Όσον αφορά τα ναρκωτικά, είμαστε κάθετοι. Όλοι γνωρίζετε ποιες είναι οι θέσεις μας και κυρίως ότι εμείς πιστεύουμε –για να το πω στη γλώσσα των ναρκομανών- στην ξηρή, στη στεγνή θεραπεία. 
Σχετικά με τις ενδονοσοκομοιακές λοιμώξεις, πιστεύουμε ότι το άρθρο 2 δεν βοηθά σε τίποτα. Είναι περισσότερο ευχολόγιο. Αυτήν τη στιγμή είναι σε έξαρση οι ενδονοσοκομειακές λοιμώξεις. Άλλωστε, έχουμε εμφάνιση αγνώστων ή ξεχασμένων ασθενειών, λόγω της παρουσίας αλλοδαπών, οι οποίοι τις έχουν επανεμφανίσει στη χώρα μας. 
Είναι πολύ σωστό το άρθρο που αφορά τους αγροτικούς ιατρούς, αλλά δεν δίνεται και κάποιο αντάλλαγμα. Δηλαδή, να δοθεί κάτι σε αυτούς τους νέους επιστήμονες. Είχαμε πει και στην επιτροπή ότι θα μπορούσε να δοθεί κάποια προτεραιότητα στην ειδικότητά τους. Θεωρούμε ότι η επικούρηση είναι ομηρία. 
Όσον αφορά το άρθρο 5, για την επαναλειτουργία των οριζόμενων ιδιωτικών κλινικών των οποίων οι ιδιοκτήτες, λόγω ανωτέρας βίας ή για άλλους ιδιαίτερους λόγους, δεν έχουν επαναλειτουργήσει ως την ημερομηνία έναρξης ισχύος, εδώ μπορεί να είναι κάτι το φωτογραφικό, μπορεί να είναι και κάτι το πονηρό. 
Εμείς θα το υπερψηφίσουμε στο σύνολο. 
Σας ευχαριστώ πολύ.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε, κύριε Κουκούτση. 
Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού προηγουμένως ξεναγήθηκαν στην έκθεση της αίθουσας «ΕΛΕΥΘΕΡΙΟΣ ΒΕΝΙΖΕΛΟΣ» και ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, τριάντα τρεις μαθητές και μαθήτριες και δύο εκπαιδευτικοί συνοδοί τους από το 3ο Γυμνάσιο Γλυφάδας.
Η Βουλή τούς καλωσορίζει.
(Χειροκροτήματα απ’ όλες τις πτέρυγες της Βουλής)
Το λόγο έχει η κ. Αικατερίνη Μάρκου από τη Δημοκρατική Αριστερά.</ChairmanSpeech> 
<Speech><Parlmember>ΑΙΚΑΤΕΡΙΝΗ ΜΑΡΚΟΥ</Parlmember>: Ευχαριστώ πολύ, κυρία Πρόεδρε.
Κύριε Υπουργέ, κυρίες και κύριοι Βουλευτές, για το πρώτο άρθρο διατυπώσαμε την επιφύλαξή μας. O ιδιωτικός τομέας πρέπει και μπορεί να λειτουργεί, αλλά με κανόνες. 
Με τα άρθρα 2 ως 4 συμφωνούμε. Θέλω όμως να τονίσω ξανά -και χαίρομαι γιατί συμφώνησε μαζί μου χθες και ο κ. Κουρουμπλής- ότι πρέπει να ελέγχεται το «πόθεν έσχες» των μελών της επιτροπής. Είναι συμβουλευτικό όργανο, αλλά αυτό δεν σημαίνει ότι δεν πρέπει να γίνεται έλεγχος. Να επαναλάβω ότι η διαδικασία της εξόφλησης των ληξιπρόθεσμων οφειλών πρέπει να ολοκληρωθεί άμεσα για όλους: φαρμακεία, γιατρούς, φυσιοθεραπευτές. Κάθε κίνηση για μείωση της γραφειοκρατίας είναι προς τη σωστή κατεύθυνση αρκεί να ολοκληρωθεί άμεσα και η οριστική εκκαθάριση. 
Συμφωνούμε ακόμα στο άρθρο 5, με τη σημείωση ότι πρέπει να ολοκληρωθεί η διαδικασία οπωσδήποτε μέχρι τις 31 Δεκεμβρίου του τρέχοντος έτους. 
Συμφωνούμε και με το άρθρο 6. Είναι σημαντικό που επιτέλους έρχεται αυτή η ρύθμιση και με σωστό τρόπο, σε συμφωνία και με το Γενικό Λογιστήριο του Κράτους, για να εφαρμοστεί επιτέλους προς όφελος και της τουριστικής ανάπτυξης αλλά και του προσωπικού των χώρων αυτών. 
Για το άρθρο 7 διατυπώσαμε την επιφύλαξή μας και ζητήσαμε κάποιες διευκρινίσεις. Η παρουσία της Ιερής Μονής Σινά στην Ελλάδα είναι σημαντική. Αλλά ο τρόπος με τον οποίο έρχεται το θέμα αυτό, μετά από δεκαπέντε χρόνια, είναι τουλάχιστον αδιευκρίνιστος και απαιτούνται πειστικές εξηγήσεις από τον αρμόδιο Υπουργό, που δεν έχει έρθει ούτε στην επιτροπή ούτε στην Ολομέλεια μέχρι στιγμής. Τίθεται ουσιαστικά ζήτημα σχετικά με την προστασία του περιβάλλοντος. Προς τούτο η έκθεση της Επιστημονικής Υπηρεσίας στη Βουλή θέτει κάποιους σοβαρούς προβληματισμούς ως προς τη συνταγματικότητα της διάταξης. Γιατί δεν επανέρχεται η διάταξη αυτή στο νομοσχέδιο του Υπουργείου Περιβάλλοντος, που επίκειται για να συζητηθεί από την αρμόδια επιτροπή και με τη συμμετοχή του Υπουργού; 
Στα άρθρα 8 και 10 είπαμε «ΝΑΙ». Ειδικά για το άρθρο 8 σε αρκετές περιπτώσεις, ιδίως στη Θεσσαλονίκη, οι αστυνομικοί έβαζαν τα έξοδα από την τσέπη τους, ενώ έχουν παρατηρηθεί πολύμηνες καθυστερήσεις στην καταβολή των εξόδων κίνησης και των εκτός έδρας. Για το ΚΕΜΕΑ ζητούμε να εξετάσετε την αντιστροφή των ποσοστών. 
Με το άρθρο 11, που αφορά την τακτοποίηση εκκρεμοτήτων στην τουριστική εκπαίδευση λόγω του ν. 4186, συμφωνούμε. Αυτές οι ρυθμίσεις έπρεπε να έχουν συμπεριληφθεί στο νόμο από την αρχή, προκειμένου να διασφαλιστεί η ορθή λειτουργία των ΙΕΚ και η νομιμότητα των εισακτέων για το 2013 και 2014, για τους οποίους έχει ήδη βγει η σχετική προκήρυξη και είχαν βρεθεί στον αέρα. Μιλάμε περίπου για δύο χιλιάδες άτομα. Το ίδιο ισχύει και για τη ρύθμιση σχετικά με τις ΕΠΑΣ του Υπουργείου Τουρισμού. 
Στα άρθρα 12 ως 15 λέμε «ΝΑΙ». Η ανάληψη της Προεδρίας συνεπάγεται αυξημένες απαιτήσεις στις οποίες πρέπει να ανταποκριθεί η χώρα μας, ώστε να μπορέσει να αναδείξει και τα συγκεκριμένα θέματα που αποτελούν προτεραιότητα για μας. Είναι θετικό ότι οι συγκεκριμένες ρυθμίσεις στοχεύουν στην αξιοποίηση του υπάρχοντος εξειδικευμένου ανθρώπινου δυναμικού της Δημόσιας Διοίκησης και όχι σε πελατειακές προσλήψεις. 
Με το άρθρο 16 συμφωνούμε. Υπάρχει όμως ένα μεγάλο «αλλά». Τα προβλήματα στον περιφερειακό Τύπο είναι πολλά και σοβαρά. Εδώ αντιμετωπίζονται αποσπασματικά με αναπροσαρμογή προς τα κάτω κάποιων αριθμητικών προϋποθέσεων. Μην ξεχνάμε ότι οι συγκεκριμένες πολιτικές που έχουν ακολουθηθεί τα τελευταία χρόνια έχουν οδηγήσει πολλά περιφερειακά έντυπα σε κλείσιμο, με αποτέλεσμα την απώλεια θέσεων εργασίας. Χρειάζεται, λοιπόν, μια ολοκληρωμένη πρόταση για την ενίσχυση και υποβοήθηση του επαρχιακού και περιφερειακού Τύπου και των θέσεων εργασίας που προσφέρει, μακριά από τη λογική της εξάρτησης από το κράτος. 
Ως προς το άρθρο 17, που αφορά στους ραδιοφωνικούς σταθμούς, θα συναινέσουμε αυτήν τη φορά. Αλλά πρέπει άμεσα να ολοκληρωθεί η διαδικασία που παραμένει σε εκκρεμότητα. Το θέμα πρέπει να τελειώνει εδώ, με ρητή δέσμευση ότι πρόκειται για την τελευταία παράταση. Δεν είναι δυνατόν να διαιωνίζεται μια παρανομία.
Για το άρθρο 18 ισχύει το ίδιο. Επιφυλασσόμαστε, μέχρι να ακούσουμε τον κύριο Υπουργό, γιατί όπως είπα και στην επιτροπή, αν η ρύθμιση αυτή είναι προσωρινή, αυτό πρέπει να φαίνεται και στη διατύπωση.
Το Συμβούλιο της Επικρατείας αποφάνθηκε ότι η παράταση του 2002 ήταν αντισυνταγματική για δύο λόγους: πρώτον, γιατί βασίστηκε στο συμπτωματικό γεγονός της λειτουργίας των σταθμών σε μία δεδομένη χρονική στιγμή και, δεύτερον, γιατί δεν είχε περιορισμένη χρονική ισχύ. Τα ίδια επαναλαμβάνονται κι εδώ. 
Εμείς διατηρούμε επιφυλάξεις για τον τρόπο και για το χρόνο στον οποίο ήρθε αυτή η διάταξη. Στο άρθρο 19 λέμε «ΝΑΙ» και θα περάσω τώρα στις τροπολογίες.
Η Δημοκρατική Αριστερά έχει καταθέσει δύο τροπολογίες. 
Η μία τροπολογία αφορά την παράταση των αναπηρικών συντάξεων μέχρι την έκδοση της γνωμάτευσης αναπηρίας. Προσέξτε όμως, ακόμα και αφού πάρουν τη γνωμάτευση αυτή, υπάρχουν ασφαλισμένοι που πρέπει να περιμένουν έξι μέχρι οκτώ μήνες, όπως στον ΟΑΕΕ, χωρίς κανένα εισόδημα μέχρι την έκδοση της νέας συνταξιοδοτικής απόφασης. Και νέα παράταση να δοθεί στο άρθρο 66, οι άνθρωποι αυτοί δεν καλύπτονται, παρ’ όλο που έχουν πιστοποιημένη αναπηρία. Θα πάρουν τα χρήματα αυτά αναδρομικά, φυσικά, κάποια στιγμή, αλλά μέχρι τότε πώς θα επιβιώσουν; 
Η δεύτερη τροπολογία αφορά τη λειτουργία των κέντρων πρόληψης των εξαρτήσεων. Η αλήθεια είναι ότι όλες οι δομές κοινωνικής φροντίδας και στήριξης -τώρα που είναι και πιο αναγκαίες από ποτέ- έχουν πληγεί ανεπανόρθωτα από την κρίση. Εμείς προτείνουμε και καλούμε και τα άλλα κόμματα να στηρίξουν την πρότασή μας, να στηρίξουν αφ’ ενός την παράταση της προγραμματικής σύμβασης και αφ’ ετέρου τη ρύθμιση της χρηματοδότησης των κέντρων και των μελών με τέτοιο τρόπο ώστε να διασφαλίζεται η βιωσιμότητά τους. 
Όσον αφορά την υπουργική τροπολογία και το άρθρο 1 δεν έχουμε ουσιαστική αντίρρηση, αλλά πρέπει να τονίσω ότι, για να έχει νόημα και ουσία η ύπαρξη ενός Εθνικού Συντονιστή για τα ναρκωτικά πρέπει αυτός να έχει τις απαραίτητες οριζόντιες εκτελεστικές και αποφασιστικές αρμοδιότητες. Να μπορεί να επεμβαίνει στις υπηρεσίες που ασχολούνται με το ζήτημα των ναρκωτικών και να ζητά ενέργειες κι εξηγήσεις. Να επισπεύδει, δηλαδή, δράσεις. Τίποτα από αυτά δεν γίνεται στη συγκεκριμένη διάταξη.
Για το άρθρο 2, οφείλω να αναγνωρίσω ότι πρόκειται για μία εξαιρετική διάταξη για την αντιμετώπιση ενός κρίσιμου θέματος δημόσιας υγείας. Τα στοιχεία του Ευρωπαϊκού Κέντρου Ελέγχου των Λοιμώξεων, για τα έτη 2012 και 2013, δείχνουν ότι η χώρα μας παρουσιάζει αυξημένα ποσοστά νοσοκομειακών λοιμώξεων και θνησιμότητας, λόγω αυτών και κυρίως λόγω της αυξημένης μικροβιακής ανοχής. 
Ακολουθώντας και τη σχετική σύσταση της Ευρωπαϊκής Επιτροπής από το 2009, επιτέλους, μπαίνουν οι βάσεις για μία συστηματοποιημένη παρακολούθηση του φαινομένου σε κεντρικό επίπεδο αλλά και σε επίπεδο μονάδας υγείας.
Στο άρθρο 3, όπως και οι δύο από τις τροπολογίες του κ. Κρεμαστινού, γίνεται προσπάθεια να δοθεί λύση στα κενά που παρατηρούνται σε πολλά νοσοκομεία και κέντρα υγείας της χώρας, ιδίως στα νησιά και σε απομακρυσμένες περιοχές. Γενικά, η κάλυψη κενών με ανειδίκευτους γιατρούς, μέσα από την επέκταση της υπηρεσίας υπαίθρου, δίνει προσωρινή μόνο λύση στο μεγαλύτερο πρόβλημα, που είναι η διασφάλιση καθολικής πρόσβασης σε δημόσιες δομές υγείας, όχι μόνο στον τομέα της γενικής ιατρικής, αλλά και στις αναγκαίες ειδικότητες. 
Εν πάση περιπτώσει, όλοι βλέπουμε καθημερινά την κρισιμότητα της κατάστασης και μπορούμε να συναινέσουμε σε αυτήν τη λύση. Θα θέλαμε, όμως, να προτείνουμε και το εξής. Δεδομένου ότι κατά καιρούς σε διάφορες ειδικότητες δεν εκδηλώνεται ενδιαφέρον από τους γιατρούς και ως εκ τούτου χαρακτηρίζεται η εκάστοτε ειδικότητα «άγονη», με αποτέλεσμα τη δυσλειτουργία των νοσοκομείων, θα μπορούσε ως κίνητρο για τη δήλωση αυτής της ειδικότητας να μπει η πρόβλεψη ότι, όταν μία ειδικότητα αναγνωρίζεται ως «άγονη», μπορεί να γίνεται αναστολή της υποχρεωτικής υπηρεσίας υπαίθρου με υπουργική απόφαση. Παρακαλώ, κύριε Υπουργέ, να το δείτε αυτό.
Για το άρθρο 4, που αφορά την παράταση των συμβάσεων γιατρών με τον ΕΟΠΥΥ, αντιλαμβανόμαστε ότι διαφορετικά μένουν στον αέρα και οι ασφαλισμένοι αλλά και οι γιατροί. Πρέπει, όμως, άμεσα η επιτροπή διαπραγμάτευσης, που θα αρχίσει επιτέλους να λειτουργεί, να ξαναδεί το θέμα των συμβάσεων κα ιδίως το θέμα της αμοιβής των γιατρών. 
Για το θέμα των εφημεριών, που τέθηκε στην επιτροπή και το βάζει ο ΣΥΡΙΖΑ με τροπολογίες, όλες οι δεδουλευμένες εφημερίες αλλά και οι δικαιολογημένες υπερβάσεις πρέπει να καταβάλλονται στους γιατρούς το πρώτο δεκαήμερο του επόμενου μήνα. Ας βρουν οι υπηρεσίες του Υπουργείου Υγείας και Οικονομικών τον τρόπο και τις αλλαγές που πρέπει να γίνουν στις διαδικασίες, για να διεκπεραιώνεται εγκαίρως κάθε μήνα αυτή η ιστορία.
Τέλος, για το θέμα των διασυνδεδεμένων νοσοκομείων, η προηγούμενη ηγεσία του Υπουργείου είχε δεσμευθεί ότι θα φέρει ρύθμιση, η οποία βέβαια δεν ήρθε ποτέ. Πρέπει να μας πείτε πότε θα λυθεί το θέμα αυτό. Το ζητούν οι τοπικές κοινωνίες, το ζήτησε το ίδιο το ΚΕΣΥΠΕ, μας ενημερώνουν και οι δήμαρχοι στην επιτροπή κάθε φορά. Αυτό είναι κάτι που πρέπει να κλείσει άμεσα.
Ευχαριστώ πολύ.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε, κυρία συνάδελφε.
Κυρίες και κύριοι συνάδελφοι, έχω την τιμή να ανακοινώσω στο Σώμα
ότι τη συνεδρίασή μας παρακολουθούν από τα άνω δυτικά θεωρεία της Βουλής, αφού προηγουμένως συμμετείχαν στο εκπαιδευτικό πρόγραμμα «Εργαστήρι Δημοκρατίας» που οργανώνει το Ίδρυμα της Βουλής, είκοσι δύο μαθητές και μαθήτριες και μία εκπαιδευτικός συνοδός από το 5ο Δημοτικό Σχολείο Αιγάλεω. 
Η Βουλή τούς καλωσορίζει. 
(Χειροκροτήματα απ’ όλες τις πτέρυγες της Βουλής)
Ο Υπουργός Επικρατείας κ. Δημήτριος Σταμάτης ζήτησε το λόγο.
Ορίστε, κύριε Υπουργέ, έχετε το λόγο.</ChairmanSpeech>
<Speech><Parlmember>ΔΗΜΗΤΡΙΟΣ ΣΤΑΜΑΤΗΣ</Parlmember> (Υπουργός Επικρατείας): Καταθέτω μια νομοτεχνική βελτίωση στο άρθρο 18 και παρακαλώ πολύ για τη διανομή της στις κυρίες και τους κυρίους Βουλευτές.
(Στο σημείο αυτό ο Υπουργός Επικρατείας κ. Δημήτριος Σταμάτης καταθέτει για τα Πρακτικά την προαναφερθείσα νομοτεχνική βελτίωση, η οποία έχει ως εξής: 
(Να μπει η σελ. 100)</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Να διανεμηθεί, παρακαλώ πολύ.
Ευχαριστούμε, κύριε Υπουργέ.
Το λόγο έχει ο κ. Γεώργιος Λαμπρούλης, ειδικός αγορητής του Κομμουνιστικού Κόμματος Ελλάδος.</ChairmanSpeech>
<Speech><Parlmember>ΓΕΩΡΓΙΟΣ ΛΑΜΠΡΟΥΛΗΣ</Parlmember>: Ευχαριστώ, κυρία Πρόεδρε.
Τοποθετηθήκαμε χθες επί της αρχής αλλά και για τα άρθρα του συγκεκριμένου νομοσχεδίου. Οι Υπουργοί δεν ήταν. Σήμερα αρχίζουν και παρελαύνουν, μπαινοβγαίνουν.
Όπως κλείσαμε χθες την τοποθέτηση, θα αξιοποιήσουμε το χρόνο τοποθετούμενοι στις τροπολογίες του Υπουργείου που κατατέθηκαν αλλά και στην τροπολογία που καταθέσαμε ως Κομμουνιστικό Κόμμα.
Συνεπώς για το Κομμουνιστικό Κόμμα, που έγκαιρα έχει διατυπώσει την αντίθεσή του στην πολιτική αλλά και τα μέτρα των καπιταλιστικών αναδιαρθρώσεων στο χώρο της υγείας, πρόκειται για μια πολιτική που έχει συναποφασιστεί αρκετά χρόνια πριν, από όλες τις κυβερνήσεις των κρατών – μελών της Ευρωπαϊκής Ένωσης και υπηρετεί τη στρατηγική της δραστικής μείωσης των κρατικών δαπανών στη δημόσια υγεία, την παραπέρα εμπορευματοποίηση και ιδιωτικοποίησή της. 
Η κρατική υποχρηματοδότηση συνοδεύεται με την ενίσχυση της επιχειρηματικής λειτουργίας των δημόσιων νοσοκομείων και των κέντρων υγείας, προκειμένου να γίνουν βιώσιμα. Πάνω σ’ αυτήν τη βάση πραγματοποιούνται οι συγχωνεύσεις, οι καταργήσεις κλινικών, δημόσιων κρεβατιών και εργαστηρίων, η υποστελέχωση των δημόσιων μονάδων υγείας, η αύξηση των πληρωμών από τους ασθενείς για την ιατροφαρμακευτική τους περίθαλψη αλλά και τη νοσηλεία.
Τα παραπάνω αποτελούν στοιχεία της στρατηγικής της καπιταλιστικής ανάπτυξης στο χώρο της υγείας και όχι αποτέλεσμα των ανορθολογικών συγχωνεύσεων, που παραπέμπουν στην παραπλάνηση ότι μπορούν να αποφευχθούν από ένα άλλο μείγμα διαχείρισης.
Το ΚΚΕ υποστηρίζει την πλήρη αυτοτέλεια των νοσοκομείων. Ταυτόχρονα, όμως, επισημαίνουμε ότι αυτό από μόνο του δεν επαρκεί για τη λύση των οξυμένων προβλημάτων στις δημόσιες υπηρεσίες πρόληψης, θεραπείας και αποκατάστασης που αντιμετωπίζει ο λαός μας. 
Υπενθυμίζουμε ότι τα προηγούμενα χρόνια οι κυβερνήσεις χρησιμοποίησαν την οικονομική και διοικητική αυτοτέλεια των δημόσιων νοσοκομείων ως όχημα για να μειώσουν την κρατική χρηματοδότηση και να αυξήσουν τα έσοδα, πουλώντας τις υπηρεσίες στους ασθενείς πελάτες και στα λεηλατημένα από το κράτος και το κεφάλαιο ασφαλιστικά ταμεία. Για την εξασφάλιση της βιωσιμότητας προχώρησαν, επίσης, σε μέτρα μείωσης του λειτουργικού κόστους, με μείωση του προσωπικού, με μείωση του αριθμού των γιατρών στις εφημερίες κ.λπ.. Καθιερώθηκαν οι προσλήψεις επικουρικού προσωπικού, τα ιδιωτικά συνεργεία που πληρώνονται από τα έσοδα του νοσοκομείου και έτσι απαλλάσσεται το κράτος από τις αντίστοιχες δαπάνες.
Επισημαίνουμε ότι η ίδια κατάσταση επικρατεί και στα δημόσια νοσοκομεία, των οποίων δεν αμφισβητήθηκε ποτέ η πλήρης αυτοτέλεια. Λείπει και σε αυτά προσωπικό, υπάρχουν κλειστά κρεβάτια μονάδων εντατικής θεραπείας, τα ραντεβού για εξετάσεις είναι μακρόχρονα, όπως επίσης και σε αυτά πληρώνουν οι ασθενείς για εξετάσεις και θεραπείες, συμμετοχές, χαράτσια κ.λπ..
Υποστηρίζουμε ότι απαιτείται η πλήρης κρατική χρηματοδότηση για τη στελέχωση των δημόσιων νοσοκομείων, ο επαρκής και σύγχρονος εξοπλισμός τους, η ανάπτυξη αντίστοιχα δημόσιων δομών πρωτοβάθμιας φροντίδας υγείας, κέντρων υγείας, περιφερειακών ιατρείων και δημόσια υπηρεσία επείγουσας ιατρικής, δηλαδή η ανάπτυξη του δημόσιου συστήματος υγείας, λαμβάνοντας υπ’ όψιν όλους τους γεωγραφικούς, πληθυσμιακούς, επιδημιολογικούς παράγοντες για την έγκαιρη, ασφαλή και απολύτως δωρεάν παροχή των υπηρεσιών υγείας σε όλους, χωρίς προϋποθέσεις. Να μην εξαναγκάζονται οι ασθενείς σε πληρωμές, είτε στις δημόσιες μονάδες υγείας είτε αλλού, λόγω των παντός είδους ελλείψεων στο δημόσιο να πληρώνουν στους ιδιώτες επιχειρηματίες της υγείας. 
Επιπλέον, οι όλο και περισσότεροι άνεργοι, ανασφάλιστοι, άποροι να μη στερούνται τις υπηρεσίες υγείας που έχουν ανάγκη από τα δημόσια νοσοκομεία, τα κέντρα υγείας και τα περιφερειακά ιατρεία. Κριτήριο πρέπει να είναι η πλήρης και δωρεάν κάλυψη όλων των κοινωνικών αναγκών στην ιατροφαρμακευτική περίθαλψη του λαού και η ευθύνη του κράτους να την εξασφαλίσει.
Με βάση τις παραπάνω επισημάνσεις και λαμβάνοντας υπ’ όψιν την επείγουσα και άμεση ανάγκη για την αντιμετώπιση των προβλημάτων στα Νοσοκομεία -που αφορά και τη συγκεκριμένη τροπολογία- Σάμου, Ικαρίας, Μυτιλήνης και Λήμνου, προτείνουμε την αυτοτελή λειτουργία των συγκεκριμένων νοσοκομείων.
Έρχομαι στα άρθρα του νομοσχεδίου και των τροπολογιών του Υπουργείου.
Το άρθρο 1 της υπουργικής τροπολογίας αφορά τη λειτουργία του θεσμού του Εθνικού Συντονιστή. Κατά τη γνώμη μας δεν είναι η λειτουργία του θεσμού ή του προσώπου που θα πρέπει να έχει τα προσόντα που ειπώθηκαν και στην επιτροπή αλλά και εδώ στην Ολομέλεια χθες, αλλά το τι πολιτική θα κληθεί και καλείται να υλοποιήσει στο ζήτημα της αντιμετώπισης των ναρκωτικών και η συγκεκριμένη επιτροπή, μια πολιτική διαχείρισης, από την παρούσα αλλά και από τις προηγούμενες κυβερνήσεις, της τοξικοεξάρτησης, βασισμένη στην αντιδραστική άποψη πως η εξάρτηση είναι βιολογικό, ιατρικό, φαρμακευτικό πρόβλημα, αποσιωπώντας τα κοινωνικά αίτια που γεννούν την τοξικοεξάρτηση. 
Είναι μια επιλογή πολιτική, στρατηγική, εντελώς αντιεπιστημονική, που «ιατρικοποιεί» το πρόβλημα των ναρκωτικών και στερεί από χιλιάδες νέους ανθρώπους το δικαίωμα στην απεξάρτηση, μοιράζοντας απλόχερα τη συντήρηση της εξάρτησης, μέσω των δομών ακόμη και του Εθνικού Συστήματος Υγείας, στραγγαλίζοντας παράλληλα και υπονομεύοντας τα προγράμματα πρόληψης, θεραπείας και κοινωνικής επανένταξης. 
Συνεπώς, εμείς το λέμε ξεκάθαρα, η τοξικοεξάρτηση, το ζήτημα, το πρόβλημα των ναρκωτικών είναι γέννημα-θρέμμα του ίδιου του κοινωνικοοικονομικού συστήματος του καπιταλισμού και μπορεί να αντιμετωπισθεί μόνο με την ανατροπή του. 
Ωστόσο, υπάρχουν –και αυτό το έχουμε καταθέσει επανειλημμένως, το λέμε για μία ακόμη φορά- άμεσες, ρεαλιστικές λύσεις, που μπορούν να την περιορίσουν, με πλήρη χρηματοδότηση και επαρκές επιστημονικό, μόνιμο προσωπικό, δημιουργία πανελλαδικού δημόσιου φορέα με αποκλειστικά δωρεάν παροχή υπηρεσιών σε τρεις τομείς: πρόληψη, απεξάρτηση -στεγνά προγράμματα- επανένταξη. 
Στο άρθρο 2 της τροπολογίας, σε ό,τι αφορά τις ενδονοσοκομειακές λοιμώξεις, πρόκειται για ένα υπαρκτό πρόβλημα, για την αντιμετώπιση του οποίου διαχρονικά υπάρχουν κατευθύνσεις και αποφάσεις. Υπάρχουν στα νοσοκομεία επιτροπές ενδονοσοκομειακών λοιμώξεων, ενώ δεν λείπουν οι κατευθύνσεις και οι οδηγίες από το ΚΕΕΛΠΝΟ. Παρ’ όλα αυτά διαπιστώνεται ότι το πρόβλημα παραμένει. 
Για να αντιμετωπισθεί το πρόβλημα, αξιοποιώντας τις επιστημονικές μελέτες και τις καταγραφές, απαιτείται και ανάλογη πολιτική, η οποία θα δημιουργεί τους όρους και τις προϋποθέσεις προς αυτήν την κατεύθυνση. Η πολιτική όμως που ασκείται χρόνια τώρα, όπως και από την παρούσα Κυβέρνηση, όχι μόνο δεν είναι σε κατεύθυνση αντιμετώπισης του προβλήματος, αλλά οδηγεί στην επιδείνωσή του.
Οι πλευρές που αναδεικνύει η Κυβέρνηση στην αιτιολογική έκθεση της τροπολογίας για το συγκεκριμένο θέμα των νοσοκομειακών λοιμώξεων είναι αποκαλυπτικές, όσον αφορά τις επιδιώξεις και τους στόχους. Δεν πρόκειται απλά για μία τροπολογία στην οποία μπορεί κάποιος να επισημάνει κάποιες ανεπάρκειες και ελλείψεις. Το πρόβλημα είναι η συνολική κατεύθυνση της τροπολογίας. 
Για παράδειγμα, το πρόβλημα των νοσοκομειακών λοιμώξεων δεν μπορεί να προσεγγίζεται με όρους κόστους και δείκτες, όπως η σύγκριση των δαπανών για την πρόληψη με τις δαπάνες για την αντιμετώπιση των λοιμώξεων. Αποτελούν δείκτες που μπορεί να οδηγούν στην υποεκτίμηση και στη μη καταγραφή των νοσοκομειακών λοιμώξεων, προκειμένου να παρουσιάζεται θετικό έργο από τα νοσοκομεία, όπως επίσης να συνδέεται η λήψη των απαραίτητων μέτρων και οι δαπάνες γι’ αυτά με το κριτήριο της ανταποδοτικότητας, δηλαδή με επιχειρηματικά κριτήρια κι όχι με κριτήρια οφέλους για την ασφάλεια των ασθενών και των εργαζομένων.
Η Κυβέρνηση ουσιαστικά θέτει τους κανόνες που θα αξιολογούν τα νοσοκομεία για τον έλεγχο των νοσοκομειακών λοιμώξεων. Δεν παίρνει και δεν χρηματοδοτεί τα μέτρα αυτά που πρέπει να αξιοποιήσουν τα δημόσια νοσοκομεία για την αντιμετώπιση προβλήματος και μεταθέτει την ευθύνη στις ίδιες διοικήσεις.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή) 
Παρακαλώ λίγη ανοχή, κυρία Πρόεδρε.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Δεν σας είπα τίποτα, κύριε συνάδελφε.</ChairmanSpeech> 
<Speech><Parlmember>ΓΕΩΡΓΙΟΣ ΛΑΜΠΡΟΥΛΗΣ</Parlmember>: Ουσιαστικά υποστηρίζετε ότι η πολιτική και τα μέτρα που εφαρμόζονται είναι επαρκή και το πρόβλημα υπάρχει στη διαχείρισή τους. Όμως τα ίδια δημόσια νοσοκομεία λειτουργούν στο πλαίσιο των κεντρικών πολιτικών κατευθύνσεων. 
Για παράδειγμα, για να μην έχουν ράντζα ή να βελτιώσουν την αναλογία προσωπικού-ασθενών, θα πρέπει να προσλάβουν προσωπικό, που δεν χρηματοδοτούνται γι’ αυτό. Με τη μείωση εισαγωγών ασθενών στις κλινικές και στις ΜΕΘ, οι επιπτώσεις για τους ασθενείς είναι αντιληπτές. 
Το γεγονός ότι συνδέει το άρθρο της τροπολογίας την αντιμετώπιση των νοσοκομειακών λοιμώξεων με τη φήμη των ελληνικών νοσοκομείων, τη διασυνοριακή υγεία και τον ιατρικό τουρισμό αποδεικνύει ότι ο προσανατολισμός της βρίσκεται όχι κυρίως στην αντιμετώπιση ενός προβλήματος που αφορά το σύνολο των νοσοκομείων και των ασθενών, αλλά κυρίως στις περιπτώσεις αυτές που η εξασφάλιση της σωστής αξιολόγησης θα συνδέεται με τους σκοπούς της ανάπτυξης της επιχειρηματικής δράσης των νοσοκομείων, την προσέλκυση πελατών-ασθενών των ασφαλιστικών εταιρειών, τις βιομηχανίες του ιατρικού τουρισμού κ.λπ.. 
Το γεγονός ότι τα δημόσια νοσοκομεία προσαρμόζουν τη λειτουργία τους ως αυτοχρηματοδοτούμενες οικονομικές μονάδες, σημαίνει ότι ουσιαστικά μέτρα, που απαιτούν αντίστοιχες δαπάνες -προσωπικό, υποδομές, υλικά- θα πάρουν εκείνα που θα μπορέσουν να εξασφαλίσουν έσοδα από την πώληση των υπηρεσιών υγείας. 
Επομένως ο έλεγχος των νοσοκομειακών λοιμώξεων, όπως διακηρύσσει η τροπολογία, έρχεται σε αντίθεση με την πολιτική στρατηγική της Κυβέρνησης, της Ευρωπαϊκής Ένωσης, και γι’ αυτό δεν μπορεί να αντιμετωπίσει το πρόβλημα με ουσιαστικό και καθολικό τρόπο. Η πλειοψηφία των νοσοκομείων και των άλλων μονάδων υγείας με τους όρους και τις προϋποθέσεις της λειτουργίας τους, η οποία καθορίζεται από την πολιτική της εμπορευματοποίησης της υγείας και της δραστικής κρατικής υποχρηματοδότησης, το περισσότερο που θα μπορούν να κάνουν θα είναι απλά η καταγραφή των δεικτών ελέγχου των νοσοκομειακών λοιμώξεων, οι οποίοι πρόκειται να καθοριστούν στο μέλλον σύμφωνα με την τροπολογία, και όχι η δημιουργία των προϋποθέσεων για τον τερματισμό τους. Συνεπώς εμείς καταψηφίζουμε και αυτό το άρθρο της τροπολογίας.
Σε ό,τι αφορά το άρθρο 3, γίνεται υποχρεωτική η υπηρεσία υπαίθρου, για να χορηγηθεί η άδεια άσκησης ειδικότητας στους γιατρούς. Το πρόβλημα της υποστελέχωσης των περιφερειακών ιατρείων και των κέντρων υγείας δεν μπορεί να αντιμετωπιστεί με τέτοιου είδους μέτρα. Η εφαρμογή του μέτρου αυτού αναδεικνύει και τις πλευρές της ποιότητας και της ασφάλειας των παρεχόμενων υπηρεσιών υγείας από το κράτος με την αξιοποίηση γιατρών που δεν θα έχουν αντικειμενικά την απαιτούμενη εκπαίδευση-ειδίκευση. Αναδεικνύονται τα όρια του ίδιου του καπιταλιστικού κράτους αλλά και της καπιταλιστικής ανάπτυξης, που τόσο ένθερμα στηρίζετε, όσον αφορά την ικανοποίηση των σύγχρονων λαϊκών αναγκών σε υπηρεσίες υγείας. Συνεπώς εμείς καταψηφίζουμε και το άρθρο 3 της τροπολογίας. 
Σε ό,τι αφορά το άρθρο 4 για την παράταση συμβάσεων μισθώσεων έργων των ιατρών του ΕΟΠΥΥ, εδώ προτείνει μέχρι το τέλος του 2013. Οι συμβάσεις έληξαν. Ρωτήθηκε και από άλλους συναδέλφους. Ρωτήσαμε και στην επιτροπή, αλλά απάντηση δεν πήραμε. Τι θα γίνει προοπτικά; Τελειώνει το 2013. Τι θα γίνει; Θα επαναπροσληφθούν αυτοί οι υπάλληλοι; Ας τοποθετηθεί ο Υπουργός γι’ αυτό. Εμείς το στηρίζουμε, παίρνοντας υπ’ όψιν ότι με τη συγκεκριμένη τροπολογία αφ’ ενός διασφαλίζεται η δουλειά των υγειονομικών με την παράταση των συμβάσεων μέχρι το τέλος του 2013, αφ’ ετέρου θα διευκολυνθούν οι ασφαλισμένοι να βρίσκουν γιατρό και να μην πληρώνουν την ιατρική επίσκεψη, τουλάχιστον ένα μέρος των ασθενών. 
Βεβαίως, θα τη στηρίξουμε. Την ψηφίζουμε. Όμως, επειδή είναι ενιαία η τροπολογία και τα άρθρα, βαραίνει το «κατά» και συνολικά την καταψηφίζουμε. Είχαμε θέσει και στην επιτροπή και στον Υφυπουργό κ. Μπέζα το ζήτημα του συμψηφισμού όλων αυτών των άρθρων, που θα έπρεπε να είναι ξεχωριστά, για μην τσουβαλιάζεται και η ψήφος με βάση την τοποθέτηση κάθε κόμματος ή, αν θέλετε, γίνεται λόγος για εμάς.
Ευχαριστώ, κυρία Πρόεδρε, για την ανοχή.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστώ, κύριε συνάδελφε.
Εισερχόμαστε στον κατάλογο των ομιλητών, με πρώτο ομιλητή τον κ. Ηλία Βλαχογιάννη.
Παρακαλώ, κύριε συνάδελφε, να είστε συνεπής στους χρόνους, γιατί είναι εγγεγραμμένοι πολλοί συνάδελφοι. Να μη δημιουργηθεί πρόβλημα. 
Ορίστε, έχετε το λόγο.</ChairmanSpeech>
<Speech><Parlmember>ΗΛΙΑΣ ΒΛΑΧΟΓΙΑΝΝΗΣ</Parlmember>: Ευχαριστώ πολύ, κυρία Πρόεδρε. Θα είμαι σύντομος και θα τηρήσω το χρόνο, όπως πάντα το κάνω εξάλλου. 
Θεωρώ, κύριε Υπουργέ, πολύ θετικές τις διατάξεις τις οποίες φέρνετε σήμερα στο Σώμα για ψήφιση. Πραγματικά, διευκολύνουν τους ασφαλισμένους και γενικά τους πολίτες, για να έχουν καλύτερη πρόσβαση στις υπηρεσίες υγείας και λύνουν μία σειρά από εκκρεμότητες που, λόγω της γραφειοκρατίας αλλά και της οικονομικής ανέχειας η οποία υπάρχει στο κράτος μας, μέχρι τώρα παρέμεναν σε εκκρεμότητα. 
Θεωρώ θετικό ότι επιτρέπεται η συστέγαση ιατρείων με άλλα ομοειδή επαγγέλματα, αλλά καλό θα είναι να υπάρχει η πινακίδα, αυτό που ελέχθη από συναδέλφους, έτσι ώστε να διασφαλίζεται και το ιατρικό απόρρητο, δηλαδή να βρεθεί ένας τρόπος για να μη δημοσιοποιούνται στοιχεία που παραβιάζουν τα προσωπικά δεδομένα.
Η δεύτερη παρατήρηση, κύριε Υπουργέ, αφορά στους γιατρούς υπαίθρου. Είδα ότι παραπέμπετε σε αυτούς που θα υπηρετούν κατά προτεραιότητα και θα υπολογίζεται πενταπλάσιος ο χρόνος, μόνο στην υπουργική απόφαση του 2011. Αυτή η υπουργική απόφαση δεν ξέρω αν είναι ορθή, γιατί τα ορεινά του Νομού Τρικάλων δεν τα περιλαμβάνει. Για να πάει κανείς από τα Τρίκαλα στην Άρτα, θέλει περίπου τρεις ώρες με το αυτοκίνητο, όσο περίπου από τα Τρίκαλα στην Αθήνα. Και εκεί δεν θεωρείται δυσμενής για έναν ιατρό υπαίθρου η υπηρεσία και δεν μπορούν να την καταλαμβάνουν. 
Θα ήθελα να το δείτε αυτό, γιατί μιλάμε συνέχεια για τις άγονες και προβληματικές περιοχές, αλλά ποτέ δεν έχουμε καθορίσει ποιες είναι αυτές στην πραγματικότητα και αδικούνται κάποιες περιοχές, όπως είναι όλα τα ορεινά της Πίνδου, όπου η πρόσβαση ιδιαίτερα τους χειμερινούς μήνες είναι αδύνατη, επειδή δεν ανοίγουν οι δρόμοι από τα χιόνια. Ο γιατρός πρέπει να είναι εκεί όμως, για να παρέχει την υπηρεσία. Θέλω να το δείτε αυτό, κύριε Υπουργέ. 
Μία δεύτερη παρατήρηση, για την οποία έκανα και ερώτηση. Είχαμε τώρα από το Υπουργείο Παιδείας τη διαδικασία πλήρωσης των θέσεων αναπληρωτών εκπαιδευτικών. Τα άτομα με αναπηρία έχουν προτεραιότητα στην πρόσληψη, αρκεί να έχει πιστοποιηθεί η αναπηρία τους. Πλην, όμως, ενώ κάθε χρόνο η επιτροπή πήγαινε έγκαιρα, φέτος δεν πήγε η επιτροπή να πιστοποιήσει την αναπηρία τους. Αυτά τα άτομα, ενώ δικαιούνταν κανονικά να προσληφθούν, κατ’ εξαίρεση, στο Υπουργείο Παιδείας, δεν έχουν προσληφθεί, όχι με δική τους υπαιτιότητα ούτε επειδή δεν πληρούσαν τα τυπικά και ουσιαστικά προσόντα να πιστοποιηθούν από τα ΚΕΠΑ, αλλά επειδή οι επιτροπές δεν πήγαν να τους πιστοποιήσουν. Σε ερώτηση που απηύθυνα στο Υπουργείο Εργασίας, μου απάντησαν: «Δεν είναι δική μας αρμοδιότητα οι επιτροπές, αλλά του Υπουργείου Υγείας. Εμείς απλώς ελέγχουμε και εποπτεύουμε». Υπάρχει ένα θέμα. Θα πρέπει να το δείτε και κυρίως να αποκαταστήσετε αυτά τα άτομα, τα οποία έχασαν ένα δικαίωμα, που είναι το ελάχιστο που οφείλει η πολιτεία να τους δώσει. 
Είναι θετική η παράταση των συμβάσεων των γιατρών που κάνετε. Είναι θετικό το ότι πληρώνετε αμαρτίες και οικονομικά βάρη του παρελθόντος, γι’ αυτό και υπερψηφίζουμε τις δικές σας διατάξεις. 
Μερικές ακόμα παρατηρήσεις θα ήθελα να κάνω, κύριε Υπουργέ. Λέμε για την επίσκεψη σε αρχαιολογικούς χώρους ότι, αν είναι εκτός ωραρίου, θα πρέπει να καταβάλλουν οι πολιτιστικοί σύλλογοι, οι φορείς, ένα αντίτιμο στο Ταμείο Αρχαιολογικών Πόρων. Θέλω να το ξαναδείτε. 
Είχαμε πρόσφατα, πριν από δύο μήνες, μία μεγάλη εκδήλωση στο Ζάππειο από την Πανελλήνια Ομοσπονδία Συλλόγων Βλάχων. Με παρακάλεσαν οι άνθρωποι απ’ όλη την Ελλάδα να πάνε να δούνε την Ακρόπολη. Έρχονται απ’ όλα τα μέρη της Ελλάδος και εκτός Ελλάδος με τις παραδοσιακές στολές τους για να δούνε την Ακρόπολη και δεν μπορούσαν να τη δουν. Έπρεπε να μεσολαβήσω στο Υπουργείο Πολιτισμού -και τους υποχρέωσε να πάνε με τις στολές τους τις βλάχικες- για να μπορέσουν να επισκεφτούν τα μνημεία. 
Πιστεύω ότι για ανθρώπους που προσφέρουν στον πολιτισμό θα πρέπει να μην εισπράττεται τέλος και ας βρει έναν τρόπο το Υπουργείο Πολιτισμού να καλύψει αυτές τις απώλειες εσόδων. 
Όσον αφορά το κεφάλαιο Δ΄ του νομοσχεδίου δεν ξέρω γιατί πρέπει να υπάρξει ευνοϊκότερη ρύθμιση για τα θρησκευτικά ιδρύματα σε ό,τι αφορά την έκταση που τους παραχωρείται για να κτίσουν κάποια κτίσματα, εάν αυτή η έκταση έχει χαρακτηριστεί ή μπορεί δυνάμει να χαρακτηριστεί «δασική», απ’ ό,τι για οποιονδήποτε πολίτη. Να ισχύσει και γι’ αυτά τα ιδρύματα ό,τι ισχύει για όλους τους πολίτες, ό,τι λέει το Σύνταγμα και ό,τι προβλέπουν οι νόμοι. 
Όσον αφορά τα έσοδα του Κέντρου Μελετών Ασφάλειας του Υπουργείου Δημόσιας Τάξης και Προστασίας του Πολίτη, το 60% -λέει- των εσόδων, αν υπάρχει περίσσευμα, θα πάει στον κρατικό προϋπολογισμό, ενώ το 40% θα παραμένει σε αυτό το κέντρο και θα μπορεί να χρησιμοποιηθεί ένα μέρος του για τις ανάγκες της Αστυνομίας. Θα έλεγα, κύριε Υπουργέ, να το δείτε και το 40% να πάει για τις ανάγκες της Αστυνομίας. Η Αστυνομία είναι παντού, είναι το παιδί για όλα τα θελήματα. Τα ακούει απ’ όλους μας. Όταν κάνει τη δουλειά, λέμε και κάπου κάπου ένα «μπράβο», αλλά με υποσημειώσεις. Αυτοί, όμως, καλούνται να αντιμετωπίσουν όλα τα προβλήματα της κοινωνίας μας και βάζουν κι από την τσέπη τους για να σιτίσουν τους κρατουμένους, ημεδαπούς και αλλοδαπούς, που σωρεύονται στα αστυνομικά κρατητήρια. Ας δώσουμε από αυτά τα χρήματα ένα περίσσευμα, για να μπορούν να κάνουν καλύτερα τη δουλειά τους οι αστυνομικές υπηρεσίες.
Διαφωνώ με το καθεστώς που υπάρχει, όπως πιστεύω ότι διαφωνούν όλοι οι συνάδελφοι σε αυτήν την Αίθουσα, όσον αφορά τα ραδιοτηλεοπτικά μέσα με τις δημόσιες συχνότητες. Τελικά δεν ξέρουμε τι ακριβώς ισχύει. Όποιος είναι δυνατός βρίσκει τρόπο να έχει ένα ραδιοφωνικό ή έναν τηλεοπτικό σταθμό. Όποιος τηρεί τη νομιμότητα δεν πρόκειται ποτέ να αποκτήσει ένα μέσο, ακόμη και να το θέλει. Ερχόμαστε συνέχεια και παρατείνουμε –μακάριοι οι κατέχοντες!- επιβραβεύοντας τους παρανομούντες και δίνοντάς τους επιπλέον κίνητρα και επιπλέον δημόσια αγαθά με την ψηφιακή τηλεόραση.
Θα πρέπει όλοι να το δούμε και να βάλουμε ένα τέλος στην ανομία. Λέμε «όχι» στην ανομία, θέλουμε καθεστώς νομιμότητας, αλλά καθαρά πράγματα για όλους και για όλες. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Δεν θέλω να σας κουράσω. Επαναφέρω απλώς, κύριε Υπουργέ, για να το δείτε, το θέμα των ορεινών και απομακρυσμένων περιοχών, που δεν είναι απλώς δυσπρόσιτες, αλλά είναι απρόσιτες, απροσπέλαστες έξι μήνες το χρόνο. Εννοώ το θέμα του αγροτικού γιατρού, του γιατρού υπαίθρου.
Ευχαριστώ πολύ.</Speech>
<Speech><Parlmember>ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</Parlmember> (Υπουργός Υγείας): Κυρία Πρόεδρε, θα ήθελα παρακαλώ το λόγο.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ορίστε, κύριε Υπουργέ, έχετε το λόγο.</ChairmanSpeech> 
<Speech><Parlmember>ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</Parlmember> (Υπουργός Υγείας): Θέλω να πω προς τον κύριο συνάδελφο ότι έχουμε ζητήσει με τον κ. Μπέζα από την υπηρεσία να επανεξετάσουμε όλο το καθεστώς του ποιες χαρακτηρίζονται άγονες και δυσπρόσιτες περιοχές. Δέχομαι ότι αυτό που λέτε είναι σωστό. Θέλει, όμως, πρώτα μία μελέτη, γιατί έχει και επιβάρυνση του κρατικού προϋπολογισμού. Πάντως, είναι σωστό και το εξετάζουμε.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε, κύριε Υπουργέ.
Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού προηγουμένως ξεναγήθηκαν στην έκθεση της αίθουσας «ΕΛΕΥΘΕΡΙΟΣ ΒΕΝΙΖΕΛΟΣ» και ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, τριάντα οκτώ μαθητές και μαθήτριες και τρεις εκπαιδευτικοί από το 4ο Δημοτικό Σχολείο Άργους. 
Η Βουλή τούς καλωσορίζει. 
(Χειροκροτήματα απ’ όλες τις πτέρυγες της Βουλής)
Το λόγο έχει ο κ. Ανδρέας Λυκουρέντζος.</ChairmanSpeech>
<Speech><Parlmember>ΑΝΔΡΕΑΣ ΛΥΚΟΥΡΕΝΤΖΟΣ</Parlmember>: Ευχαριστώ, κυρία Πρόεδρε.
Κύριε Υπουργέ, κυρίες και κύριοι συνάδελφοι, με αφορμή την τροπολογία 901/43 της 24ης Οκτωβρίου, την παράγραφο με την οποία παρατείνετε τις συμβάσεις των ιατρών του ΕΟΠΥΥ μέχρι 31 Δεκεμβρίου 2013, θέλω να υποστηρίξω τη μεταρρύθμιση, η οποία έχει σχεδιαστεί για την πρωτοβάθμια φροντίδα στο πλαίσιο του προγράμματος «Υγεία σε Δράση», το «Health in Action», το οποίο προσφάτως ετιμήθη, εξ όσων γνωρίζω, και στις Βρυξέλλες ως πολύ καλή πρακτική και θέλω να υποστηρίξω ενθέρμως τη μεταρρύθμιση στην πρωτοβάθμια υγεία. 
Δεν είναι δυνατόν να έχουμε εξωτερικά ιατρεία των νοσοκομείων, κέντρα υγείας, πολυιατρεία του ΙΚΑ, ιατρεία του ταμείου των μικρομεσαίων επιχειρηματιών του ΟΑΕΕ, ιατρεία ΔΕΗ κ.λπ., με αποτέλεσμα απώλεια πόρων, μη ορθολογική αξιοποίηση του ανθρώπινου δυναμικού και τεράστιες αναμονές των ασθενών για τα ραντεβού. Είναι μία μεγάλη πρόκληση. Έχετε τη στήριξή μου και τη στήριξη, πιστεύω, της πλειοψηφίας των συναδέλφων, για να μπορέσουμε να προσφέρουμε καλύτερες υπηρεσίες υγείας στους πολίτες με άμεσο και αποτελεσματικό τρόπο. Προχωρήστε, αξιοποιήστε τη δυνατότητα που έχετε να ανανεώσετε τις συμβάσεις, απαιτήστε αυτό που δικαιούται το Υπουργείο Υγείας. Δεν θέλω να σας κάνω υποδείξεις. Γνωρίζω τη δύσκολη θέση στην οποία ευρίσκεστε, λόγω της δυσμενούς δημοσιονομικής συγκυρίας, αλλά η μεταρρύθμισή σας είναι στο σωστό δρόμο. 
Επίσης, κύριε Υπουργέ, το ίδιο ισχύει με τα πορίσματα της αντιστοίχου επιτροπής με το οποίο πρέπει να αντιμετωπίσετε τη μεταρρύθμιση του ΕΟΠΥΥ. Η μετατροπή του ΕΟΠΥΥ σε καθαρά ασφαλιστικό οργανισμό, σε οργανισμό ο οποίος αγοράζει υπηρεσίες, πιστεύω ότι θα είναι μία μεταρρύθμιση μακράς πνοής, που θα ωφελήσει τους πολίτες.
Τώρα έρχομαι πολύ σύντομα σε μία τροπολογία εκπρόθεσμη, την οποία έχω υποβάλει, για τη δυνατότητα χορήγησης ολίγων νέων αδειών λειτουργίας φαρμακείων με βάση τη νέα διοικητική δομή της χώρας, τις δημοτικές ενότητες. Αυτό γιατί, κυρίες και κύριοι συνάδελφοι; Όπως είναι η διατύπωση στην υφιστάμενη διάταξη, κάνει αναφορά στις κοινότητες, στα δημοτικά διαμερίσματα, ενώ με τον «Καλλικράτη» η μονάδα διοίκησης στην τοπική αυτοδιοίκηση είναι πλέον η δημοτική ενότητα, οι πρώην δήμοι οι οποίοι γεωγραφικά εξακολουθούν να υπάρχουν. Εκεί σας δίνεται η δυνατότητα, με την κατανομή των αδειών ανά χιλίους κατοίκους, να μπορούν να δοθούν κάποιες λίγες ακόμη άδειες λειτουργίας φαρμακείων, ούτως ώστε κάποιοι νέοι επιστήμονες να μπορούν να εργαστούν στον τόπο τους. Δεν μπορούν οι φαρμακευτικοί σύλλογοι να αξιώνουν με τόσο αυστηρό τρόπο να είναι…</Speech>
<Speech><Parlmember>ΚΩΝΣΤΑΝΤΙΝΟΣ ΔΕΡΜΙΤΖΑΚΗΣ</Parlmember>: Κλείνουν φαρμακεία.</Speech>
<Speech><Parlmember>ΑΝΔΡΕΑΣ ΛΥΚΟΥΡΕΝΤΖΟΣ</Parlmember>: Αναγνωρίζω ότι έχουμε τη μεγαλύτερη αναλογία λειτουργίας φαρμακείων ανά μονάδα πληθυσμού. Σύμφωνοι, αλλά αυτό δεν μπορεί να αναιρεί το δικαίωμα, με βάση την ισχύουσα διάταξη ότι «μία άδεια δίδεται ανά χιλίους κατοίκους». Δεν μπορεί, επειδή η διατύπωση της διάταξης είναι τέτοια, ουσιαστικά να ακυρώνει το «ανά χιλίους κατοίκους δίδεται άδεια». 
Δηλαδή, αν σε μία δημοτική ενότητα υπάρχει τώρα μία άδεια λειτουργίας φαρμακείου, δεν εφαρμόζεται το «ανά χιλίους κατοίκους μπορεί να δοθεί και δεύτερη». Γιατί; Διότι είναι έτσι διατυπωμένη η διάταξη. Είναι δίκαιο; Δεν είναι. Γιατί πρέπει να αλλάξει; Σε ένα δήμο με τέσσερις χιλιάδες κατοίκους υπάρχει μία άδεια. Αυτό πρέπει να αλλάξει. Άρα έχουν το αποκλειστικό προνόμιο να κατέχουν τη μία άδεια. Μπορεί να το δέχεται η Βουλή αυτό; Νέοι επιστήμονες, παιδιά μας, σπουδάζουν στη Φαρμακευτική Σχολή και τους λέμε «περάστε τώρα στην ανεργία, τζάμπα πήρατε το πτυχίο». 
Επίσης, κύριε Υπουργέ, διάβασα σήμερα μετ’ απογοητεύσεως μια απόφαση της Περιφέρειας Αττικής, που εμποδίζει ουσιαστικά το ελεύθερο ωράριο λειτουργίας των φαρμακείων. Ανοίγουμε τα καταστήματα τις Κυριακές, αλλά οι σύλλογοι κλειδώνουν τα φαρμακεία και τριακόσιοι εβδομήντα που τόλμησαν στην Αττική να ανοίξουν τα φαρμακεία, με βάση το νόμο που ισχύει στη χώρα μας, είναι υπό διωγμόν από τα προεδρεία των συλλόγων. Επέβαλαν και πρόστιμα, τα οποία παρακρατούσαν από τα χρήματα τα οποία έπρεπε να εισπράξουν οι φαρμακοποιοί από τον ΕΟΠΥΥ. Τα ξέρετε αυτά; Συμφωνείτε με αυτές τις πρακτικές, με το να υπάρχει ένας σύλλογος ο οποίος εμποδίζει την εφαρμογή του νόμου στη χώρα και καταργεί ουσιαστικά την απόφαση της Βουλής; Πού ακούγονται αυτά; Ποια είναι η φιλελευθεροποίηση της οικονομίας; Πώς θα δώσουμε ευκαιρίες σε απασχόληση; Δύο φαρμακεία στην Αθήνα αύξησαν κατά τέσσερις έως έξι τους εργαζομένους τους. Είναι υπαρκτά φαρμακεία και έχω τα ονόματα στη διάθεσή σας. Είναι στην περιοχή Αγίας Παρασκευής και Χαλανδρίου. Άρα τι θέλουμε; Να δουλεύουν οι περισσότεροι φαρμακοποιοί ή να είναι άνεργοι; Να εξυπηρετούνται οι πολίτες ή όχι; 
Ληξιπρόθεσμες οφειλές. Κύριε Υπουργέ, το Υπουργείο έχει κάνει σημαντικά βήματα και έχει σημαντικά επιτεύγματα στην εξόφληση των ληξιπρόθεσμων οφειλών. Άλλες υπηρεσίες άλλου Υπουργείου υστερούν. Να αποδώσουμε τα του Καίσαρος τω Καίσαρι. Το Υπουργείο Υγείας με ταχύτατους ρυθμούς αποπληρώνει. Γιατί δεν μπορεί να αποπληρώσει ο ΕΟΠΥΥ οφειλές;
Όσον αφορά τα ταμεία, θα ήθελα να πω ότι τα ταμεία δεν ανήκουν στο Υπουργείο Υγείας. Ανήκουν στο Υπουργείο Εργασίας. Αίρει το σταυρό του μαρτυρίου ο εκάστοτε Υπουργός Υγείας. Κάθε Παρασκευή έκανα σύσκεψη με τους διοικητές των ταμείων, για να επισπεύσουμε την εξόφληση των ληξιπρόθεσμων οφειλών. Δείτε τα στοιχεία, μπορεί να τα παραθέσει ο κύριος Υπουργός. Ποιοι είναι οι ρυθμοί εξόφλησης ληξιπρόθεσμων από το Υπουργείο Υγείας; Θεαματικοί. Με τα νοσοκομεία σχεδόν έχουμε εξαντλήσει ό,τι οφείλαμε να πληρώσουμε. Άλλοι φταίνε. Δεν θέλω να καταλογίσω ευθύνες –προς Θεού- στην πολιτική ηγεσία, αλλά να αντιληφθούμε όλοι ότι, εάν δεν εκσυγχρονιστεί ο μηχανισμός διαχείρισης των νοσηλίων από τα ταμεία, θα έχουμε αυτά τα προβλήματα. Έχουμε τώρα νέα γενιά ληξιπρόθεσμων. Γιατί; Διότι δεν λειτουργούν οι μηχανισμοί ελέγχου, διότι δεν έχουν τη δυνατότητα να επισπεύσουν όταν εισπράττουν τις αποδείξεις των νοσηλίων, για να μπορέσουν να πληρώσουν.
(Στο σημείο αυτό την Προεδρική Έδρα καταλαμβάνει ο Ε΄ Αντιπρόεδρος της Βουλής κ. ΙΩΑΝΝΗΣ ΔΡΙΒΕΛΕΓΚΑΣ )
Τέλος, θέλω να ευχαριστήσω, κύριε Υπουργέ, το νομικό σας σύμβουλο κ. Πλεύρη και το συνάδελφο κ. Τσαβδαρίδη. Ακούστε, κυρίες και κύριοι, γιατί. Διότι χθες σε τηλεοπτική εκπομπή εκατηγορήθην ότι υπέγραψα την ανακαίνιση του Υπουργείου με 2,7 εκατομμύρια ευρώ, χωρίς να έχει γίνει η παραμικρή δαπάνη. Και να επιμένουν ότι όντως υπάρχει σκάνδαλο μέχρι προσφυγής στον εισαγγελέα. Ποιοι; Εκείνοι οι οποίοι σιωπούσαν, όταν ελάμβαναν χώρα κραυγαλέα σκάνδαλα στη χώρα και σήμερα κάποιοι βρίσκονται και στη φυλακή. Δεν εννοώ τους δημοσιογράφους, εννοώ κάποιους εκ των συνομιλητών.
Το Υπουργείο Υγείας έχει ένα κτήριο το οποίο, για να ολοκληρωθεί, θέλει 6,4 εκατομμύρια ευρώ. Εκ παραλλήλου, το ΤΑΙΠΕΔ θέλει να αξιοποιηθεί και να πουληθεί. Εμείς, αφού μαζέψαμε από τα διάφορα κτήρια όπου ήταν υπηρεσίες του Υπουργείου τις περισσότερες στο κεντρικό Υπουργείο, στην Αριστοτέλους, αφού μειώσαμε τα ενοίκια που πληρώναμε κάτω από το 50%, όπως στο κτήριο που είναι το Σώμα Επιθεωρητών Υγείας, κρίθηκε με εισήγηση του γενικού γραμματέα ότι έπρεπε να υπάρξει πρόβλεψη στους επόμενους προϋπολογισμούς αυτής της δαπάνης για ενδεχόμενη ανακαίνιση του κτηρίου που, ειρήσθω εν παρόδω, είναι πριν από το Β΄ Παγκόσμιο Πόλεμο. Ο ηλεκτροτεχνολογικός, μηχανολογικός του εξοπλισμός αφήστε σε τι κατάσταση είναι. Ήρθα στη Βουλή να απαντήσω, γιατί σας το έχω πει και άλλη φορά, δίπλα στο όνομά μου η λέξη «σκάνδαλο» και οι λέξεις «διασπάθιση δημοσίου χρήματος» δεν θα υπάρξουν ποτέ. Γι’ αυτό είμαι σίγουρος και γι’ αυτό ήταν σίγουροι και οι συνάδελφοι που έδωσαν τις απαντήσεις και τους ευχαριστώ πάρα πολύ.
Σας ευχαριστώ για την προσοχή σας.
(Χειροκροτήματα από την πτέρυγα της Νέας Δημοκρατίας)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Το λόγο έχει η κ. Ασημίνα Ξηροτύρη-Αικατερινάρη για οκτώ λεπτά.
ΣΠΥΡΙΔΩΝ -</ChairmanSpeech><Speech><Parlmember>ΑΔΩΝΙΣ ΓΕΩΡΓΙΑΔΗΣ</Parlmember> (Υπουργός Υγείας): Κύριε Πρόεδρε, το λόγο παρακαλώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Θέλετε να μιλήσετε ή να κάνετε παρέμβαση; 
ΣΠΥΡΙΔΩΝ -</ChairmanSpeech><Speech><Parlmember>ΑΔΩΝΙΣ ΓΕΩΡΓΙΑΔΗΣ</Parlmember> (Υπουργός Υγείας): Για ένα λεπτό, κύριε Πρόεδρε.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Ορίστε, έχετε το λόγο.
ΣΠΥΡΙΔΩΝ -</ChairmanSpeech><Speech><Parlmember>ΑΔΩΝΙΣ ΓΕΩΡΓΙΑΔΗΣ</Parlmember> (Υπουργός Υγείας): Κύριε Υπουργέ, πρώτον, ως προς το τελευταίο, έχετε απόλυτο δίκιο και με δικές μου υποδείξεις παρενέβησαν οι συνάδελφοι, διότι δεν πρέπει να αφήνουμε να αιωρούνται εντυπώσεις. Καμμία απολύτως δαπάνη δεν έχει καταβληθεί από το ελληνικό δημόσιο, αλλά πρέπει να σας πω ότι η απόφασή σας ήταν ορθή και την υποστηρίζω και εγώ –θα την υπέγραφα και εγώ, αν ήμουν στη θέση σας- διότι το κτήριο της οδού Αριστοτέλους είναι κτήριο του Υπουργείου Υγείας και του ελληνικού δημοσίου, χρήζει ανακαινίσεως και άρα κάθε δαπάνη που γίνεται σε αυτό το κτήριο μένει ως περιουσία του ελληνικού λαού, για να το απολαμβάνει το ελληνικό δημόσιο. Άρα ασφαλώς το κτήριο κάποια στιγμή πρέπει να φτιαχτεί και να ανακαινιστεί και να γίνει όπως πρέπει να είναι.
Επίσης, θα ήθελα να σας πω ότι στο θέμα της μεταρρυθμίσεως της πρωτοβάθμιας φροντίδας υγείας, όπως αντιλαμβάνεστε –και πρέπει να το πω για να καταγραφεί στα Πρακτικά- η παρούσα ηγεσία του Υπουργείου Υγείας συνεχίζει την καλή προσπάθεια που κάνατε εσείς. Εμένα, ξέρετε, μου αρέσει να αναγνωρίζω πάντοτε στους προκατόχους μου αυτά τα οποία έχουν κάνει. Πρέπει, λοιπόν, να σας πω, διότι είμαι βέβαιος ότι θα χαρείτε για αυτό, ότι στην Ευρωπαϊκή Ένωση το πρόγραμμα “Health in Action” -για το οποίο θα μιλήσω στην κανονική μου ομιλία, γιατί εδέχθην και κριτική από κάποιους συναδέλφους- θεωρείται πρότυπο ευρωπαϊκής πρακτικής και προτείνεται να ακολουθηθεί και από τα υπόλοιπα ευρωπαϊκά κράτη. Άρα, όχι μόνο δεν πρέπει να δεχόμαστε κριτική γι’ αυτό, αλλά μάλιστα πηγαίνουμε έξω και δεχόμαστε έπαινο γι’ αυτό. Ερχόμαστε, όμως, εδώ και ακούμε μια σειρά κατηγοριών! Είναι σωστό, λοιπόν, το πρόγραμμα και εμείς συνεχίζουμε τη μεταρρύθμιση και θα την ολοκληρώσουμε προς όφελος του Έλληνα πολίτη.
Ευχαριστώ πολύ.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Ορίστε, κυρία Ξηροτύρη, έχετε το λόγο.</ChairmanSpeech>
<Speech><Parlmember>ΜΑΡΙΝΟΣ ΟΥΖΟΥΝΙΔΗΣ</Parlmember>: Εγώ, κύριε Πρόεδρε;</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Ένα λεπτό, κυρία Ξηροτύρη.
Κύριε Ουζουνίδη, έχετε δίκιο, αλλά ζήτησε η συνάδελφός σας από το κόμμα σας, η κ. Γιαταγάνα, σε συνεννόηση με την κ. Ξηροτύρη –όπως με ενημέρωσαν- να κάνουμε αλλαγή, για να μη χάσει τη θέση της. Επομένως δεν έχετε πρόβλημα.</ChairmanSpeech>
<Speech><Parlmember>ΜΑΡΙΝΟΣ ΟΥΖΟΥΝΙΔΗΣ</Parlmember>: Κανένα πρόβλημα, κύριε Πρόεδρε.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Κυρία Ξηροτύρη, έχετε το λόγο.</ChairmanSpeech>
<Speech><Parlmember>ΑΣΗΜΙΝΑ ΞΗΡΟΤΥΡΗ-ΑΙΚΑΤΕΡΙΝΑΡΗ</Parlmember>: Ευχαριστώ, κύριε Πρόεδρε.
Το νομοσχέδιο που συζητάμε σήμερα, κατά την επικεφαλίδα του ανήκει στο Υπουργείο Υγείας, αφού από τα δεκαεννέα άρθρα –το είπαν όλοι- μόλις τα τέσσερα αφορούν το Υπουργείο Υγείας. Ειδικά γι’ αυτά, είναι μεν αποσπασματικές οι ρυθμίσεις -ξέρουμε όλοι ότι ο τομέας της υγείας πάσχει ιδιαίτερα στη χώρα μας και ότι χρειαζόμαστε πιο ολοκληρωμένες προσπάθειες και νομοθετήματα- παρ’ όλα αυτά εμείς ψηφίζουμε αυτές τις ρυθμίσεις.
Εγώ πήρα το λόγο περισσότερο για δύο θέματα. Πρώτον, για το άρθρο 7, με το οποίο δίδεται αναδρομική παράταση της υπ’ αριθμόν 41/1993 πράξης Υπουργικού Συμβουλίου μέχρι τις 24-8-2021, η οποία προέβλεπε τη χωρίς αντάλλαγμα παραχώρηση έκτασης διακοσίων ενενήντα στρεμμάτων στην Ιερά Μονή Σινά.
 Κύριοι συνάδελφοι, όπως έχουμε αναφέρει και όπως αναφέρεται και στην Επιστημονική Έκθεση της Βουλής και ο νόμος και το Σύνταγμά μας είναι σαφέστατοι πάνω στα θέματα προστασίας των δασικών εκτάσεων. Κατ’ αρχάς, το άρθρο 13 του ν.1734 λέει ότι για εθνικούς λόγους επιτρέπεται να παραχωρούνται κατά κυριότητα ή κατά χρήση για ορισμένο χρόνο δημόσιες δασικές εκτάσεις σε νομικά πρόσωπα ιδιωτικού δικαίου που χαρακτηρίζονται ως κοινωφελή ιδρύματα κ.λπ. και μάλιστα ότι η αναδρομικότητα επιβάλλεται, όταν πρόκειται να ικανοποιηθούν ανάγκες που αφορούν το δημόσιο ή το κοινωνικό ή το υπέρτατο εθνικό συμφέρον.
Έτσι όπως αποτυπώνονται στην αιτιολογική έκθεση οι ανάγκες, δεν συνάδουν με αυτό το οποίο λέει ο νόμος, δηλαδή δεν αφορούν ένα δημόσιο κοινωνικό ή υπέρτατο εθνικό συμφέρον. Άλλωστε, με την παράγραφο 1 του άρθρου 24 του Συντάγματος η προστασία του φυσικού και πολιτιστικού περιβάλλοντος αποτελεί υποχρέωση του κράτους και δικαίωμα του καθενός.
 Υπάρχουν αρκετές επεξηγήσεις. Γι’ αυτό, όπως και στο κείμενο της Έκθεσης της Επιστημονικής Επιτροπής αναφέρεται, «υπό το φως των ανωτέρω» -γράφει ακριβώς- «εφόσον η αρχική παραχώρηση σε θρησκευτικά καθιδρύματα αφορούσε δημόσιες δασικές ή χορτολιβαδικές εκτάσεις και όχι δημόσια δάση, των οποίων η παραχώρηση επιτρέπεται μόνο στις εξαιρετικές περιπτώσεις της παραγράφου 1 του άρθρου 13 του ν.1743», δημιουργείται προβληματισμός. Με την προτεινόμενη προσθήκη στην παράγραφο 2 του ως άνω άρθρου με επίκληση κυρίως της αξιοποίησης κεφαλαίων και των όποιων δαπανών ανέγερσης των εγκαταστάσεων να πάρουν αυτήν την παράταση δεν συμφωνούμε. Στο κάτω-κάτω θα έρθει το νομοσχέδιο για την προστασία των δασικών οικοσυστημάτων και ας ξαναέρθει η διάταξη εκεί, ούτως ώστε να τη συζητήσουμε και να έχουμε και χρόνο να πούμε τις αντιρρήσεις μας πάνω σε αυτό το θέμα, γιατί, αν αρχίζουμε και ανοίγουμε την κερκόπορτα, θα καταστρατηγήσουμε σιγά-σιγά το άρθρο 24, που πολλοί το επιβουλεύονται.
Η κύρια τοποθέτησή μου αφορά το άρθρο 18, δηλαδή τα θέματα των παρατάσεων που δίδονται για τη λειτουργία των ραδιοτηλεοπτικών σταθμών. Ξέρετε ότι και το άρθρο αλλά και η διόρθωση που έγινε γράφει τη λέξη «των νόμιμα λειτουργούντων». 
Κύριε Υπουργέ, ξέρετε πάρα πολύ καλά ότι δεν λειτουργούν νόμιμα. Είκοσι πέντε χρόνια στη χώρα μας, από τότε που δημιουργήθηκε η τηλεόραση, οι τηλεοπτικοί σταθμοί λειτουργούν παράνομα. Λειτουργούν με συνεχείς παρατάσεις και πρόχειρες αδειοδοτήσεις. Αυτό το άναρχο τοπίο πρέπει επιτέλους να σταματήσει. Γι’ αυτό η διάταξη αυτή συμπληρώθηκε μεν –και θα πω παρακάτω- προς το καλύτερο, αλλά πρέπει να συμπληρωθεί ακόμη περισσότερο. Δεν πρέπει να μιλάμε άλλο για μεταβατικό στάδιο. 
Τα θέματα της ψηφιακής τηλεόρασης, που δημιουργήθηκε στις μέρες μας έναντι της αναλογικής, είναι πάρα πολύ σημαντικά. Έχει ήδη καθυστερήσει πολύ στη χώρα μας να ρυθμιστούν αυτές οι καταστάσεις. Η τεχνολογία προχωράει αλματωδώς και οι υποχρεώσεις μας είναι πάρα πολύ σημαντικές. Κυρίως όμως μέσα από τη διαδικασία των διαγωνισμών και στη συνέχεια των πλειστηριασμών για τις αδειοδοτήσεις των συχνοτήτων περιεχομένου πρέπει να διασφαλιστεί το κοινωνικό αγαθό της ενημέρωσης με τη χρήση των ραδιοτηλεοπτικών δικτύων της χώρας, δίκτυα που να υπενθυμίσουμε σε όλους ότι αποτελούν δημόσια κτήση, άρα είναι δημόσιο αγαθό.
Πρέπει να διασφαλιστεί η αμερόληπτη διαδικασία του διαγωνισμού παρόχου συχνοτήτων και να ολοκληρωθεί αυτή μέχρι τέλους του 2013. Αυτό πρέπει να διατυπώνεται και μέσα στο κείμενο του άρθρου 18. Από την άλλη πλευρά, να ισχύσει ένα σφιχτό χρονοδιάγραμμα, ούτως ώστε μέχρι τον Οκτώβριο του 2014, που είναι οι υποχρεώσεις μας να γίνουν και οι πλειστηριασμοί, να γίνουν δηλαδή τα επόμενα βήματα των αδειοδοτήσεων για τους παρόχους περιεχομένου. Να διασφαλιστούν επίσης όλα τα θέματα της δημόσιας τηλεόρασης, η οποία έχει τη δυνατότητα να είναι η ίδια και πάροχος συχνοτήτων και πάροχος περιεχομένου δωρεάν, επειδή είναι δημόσια τηλεόραση. Στην κατάσταση που βρίσκονται σήμερα τα θέματα της δημόσιας τηλεόρασης, εμείς θεωρούμε ότι αυτό ακόμη δεν έχει διασφαλιστεί και πρέπει να διασφαλιστεί. 
Στη συνέχεια, υπάρχει μεγάλο πρόβλημα με το θέμα της λειτουργίας και του Εθνικού Ραδιοτηλεοπτικού Συμβουλίου και της ΕΕΤΤ, η οποία έχει την αρμοδιότητα να διενεργήσει τους διαγωνισμούς του ψηφιακού παρόχου που θα μεταφέρει το σήμα, τις συχνότητες και τα προγράμματα, που θα τα μεταφέρει μετά και, μέσω του Εθνικού Ραδιοτηλεοπτικού Συμβουλίου, θα γίνουν οι αντίστοιχες αδειοδοτήσεις. 
Στην Εθνική Επιτροπή Τηλεπικοινωνιών και Ταχυδρομείων έγινε μία αλλαγή -με κρύα καρδιά την κάνανε και άλλοι δεν την κάνανε- για τον καθορισμό του διοικητικού της συμβουλίου. Δεν χρειάζεται τώρα η Διάσκεψη των Προέδρων, δεν χρειάζονται τα τρία τέταρτα, απλή πλειοψηφία και έγκριση από την Επιτροπή Θεσμών και Διαφάνειας. 
Παρ’ όλα αυτά δεν έχει οριστεί ακόμη η ΕΕΤΤ. Πώς θα διεξάγει όλο αυτό το πλαίσιο; Αυτή έχει την κύρια ευθύνη να ολοκληρώσει αυτό το πρόγραμμα. Τι γίνεται τέλος πάντων; Δεν τα βρίσκετε στον πρόεδρο; Δεν ξέρω τι κάνετε. Απλοποιήσατε τη διαδικασία εκλογής των μελών της επιτροπής. Όμως, παρ’ όλα αυτά, δεν ολοκληρώθηκε η σύνθεσή της και υπολειτουργεί. 
Θεωρούμε, λοιπόν, ότι αυτό το χρονοδιάγραμμα το οποίο παρουσίασε ο Υπουργός Μεταφορών στη σχετική συζήτηση που έγινε στην Επιτροπή Θεσμών και Διαφάνειας, δηλαδή ότι τέλος του 2013 θα λήξουν και θα έχουμε αποτέλεσμα για τον πάροχο του δικτύου, δεν είναι τόσο εύκολο να ολοκληρωθεί. 
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού)
Τελειώνω, κύριε Πρόεδρε.
Από εκεί και πέρα, υπάρχει η μεγάλη απραξία των δύο οργάνων, των κατ’ εξοχήν οργάνων που θα προχωρήσουν στις αδειοδοτήσεις. Να τονίσω εδώ ότι, εκτός όλων των άλλων, είναι πάρα πολύ σημαντικό το γεγονός ότι επί είκοσι πέντε χρόνια το δημόσιο χάνει τεράστια ποσά. Οι ραδιοτηλεοπτικοί σταθμοί δεν πληρώνουν αυτήν τη στιγμή, παρ’ όλο που ισχυρίζονται ότι 1% ή 2% των εσόδων τους πηγαίνει στο κράτος. Δεν πληρώνουν τα νόμιμα. 
Το κράτος πρέπει να διεκδικήσει τα έσοδά του. Με το διαγωνισμό που θα κάνει, ο οποίος πρέπει να είναι αμερόληπτος, για τον πάροχο του δικτύου, θα έχει έσοδα. Βέβαια δεν θα είναι και πολλοί αυτοί που θα έρθουν και δεν ξέρω και τι ανταγωνισμός θα υπάρξει. Όμως θα έχει έσοδα από εκεί και μετά, με τους επιμέρους πλειστηριασμούς για τις συχνότητες, θα έχει και από εκεί συνεχώς έσοδα, τα οποία πρέπει να εισπράττει το κράτος. 
Παράλληλα, όλο το σύστημα θα πρέπει να διακρίνεται πλέον από διαφάνεια, αποτελεσματικότητα, ούτως ώστε από τη μία πλευρά να κατοχυρώνει πράγματι το δημόσιο τα οφέλη του απέναντι στα δημόσια δίκτυα που παραχωρεί στους ιδιώτες και από την άλλη πλευρά οι πολίτες να απολαμβάνουν αυτό το δημόσιο κοινωνικό αγαθό που λέγεται ενημέρωση μέσω των ραδιοτηλεοπτικών δικτύων. 
Για αυτό, κύριε Πρόεδρε, εμείς επισημαίναμε ότι ήταν ατελέστατο το άρθρο 1ο, γιατί δεν εξηγούσε αν ήταν μεταβατικό το στάδιο. Αυτήν τη στιγμή συμπληρώθηκε ως εξής: «Μέχρι τη χορήγηση αδειών παρόχων περιεχομένου επίγειας ψηφιακής ευρυεκπομπής, όπως προβλέπεται στο νόμο» τάδε κ.τ.λ.. Εμείς θεωρούμε ότι μπορεί να συμπληρωθεί, διαδικασία η οποία πρέπει να περατωθεί μέχρι τις 31-12-2013.
(Στο σημείο αυτό κτυπάει παρατεταμένα το κουδούνι λήξεως του χρόνου ομιλίας της κυρίας Βουλευτού)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Ολοκληρώστε, κυρία συνάδελφε, ξεπεράσατε τα δέκα λεπτά.</ChairmanSpeech> 
<Speech><Parlmember>ΑΣΗΜΙΝΑ ΞΗΡΟΤΥΡΗ-ΑΙΚΑΤΕΡΙΝΑΡΗ</Parlmember>: Τελειώνω, κύριε Πρόεδρε.
Όσον αφορά τη λέξη «νόμιμα», ας την αφήσουμε, αν μπορούμε, να μην την έχουμε, γιατί δεν λειτουργούν νόμιμα αυτήν τη στιγμή στη χώρα μας οι ραδιοτηλεοπτικοί σταθμοί.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Κυρίες και κύριοι συνάδελφοι, έχω την τιμή να ανακοινώσω στο Σώμα ότι ο Πρόεδρος της Κοινοβουλευτικής Ομάδας της Δημοκρατικής Αριστεράς κ. Φώτης Κουβέλης και οι Βουλευτές του κόμματός του κατέθεσαν πρόταση νόμου: «Τροποποίηση εκλογικού νόμου (ν.3636/2008, ΦΕΚ 11 Α´, ν. 3231/2004, ΦΕΚ 45 Α´) και καθιέρωση απλής αναλογικής». 
Παραπέμπεται στην αρμόδια Διαρκή Επιτροπή.
Επίσης, ανακοινώνεται στο Σώμα ότι ο Γραμματέας της Κοινοβουλευτικής Ομάδας του Λαϊκού Συνδέσμου-Χρυσή Αυγή Πολύβιος Ζησιμόπουλος με επιστολή του προς τον Πρόεδρο της Βουλής ενημερώνει ότι για τη ΙΖ´ συνεδρίαση της Ολομέλειας, με θέμα τη μόνη συζήτηση επί της αρχής, των άρθρων και του συνόλου του σχεδίου νόμου: «Ρυθμίσεις του Υπουργείου Υγείας και άλλες διατάξεις» ορίζει Κοινοβουλευτικό Εκπρόσωπο του Λαϊκού Συνδέσμου-Χρυσή Αυγή τον Βουλευτή Αττικής Ηλία Κασιδιάρη. 
Κύριε Ουζουνίδη, έχετε το λόγο για οκτώ λεπτά.</ChairmanSpeech> 
<Speech><Parlmember>ΜΑΡΙΝΟΣ ΟΥΖΟΥΝΙΔΗΣ</Parlmember>: Ευχαριστώ, κύριε Πρόεδρε.
 Κύριε Υπουργέ, το θέμα που ανέφερα πριν από λίγο στην ερώτηση, σε ό,τι αφορά το πρόβλημα των ανθρώπων με ειδικές ανάγκες στη Σαμοθράκη, θέλω να πιστεύω ότι το λαμβάνετε υπ’ όψιν και ότι κάποια στιγμή θα λυθεί αυτό το θέμα.
Σε ό,τι αφορά το ποιοι είναι επιτυχημένοι σε κάποιες θέσεις που διορίζονται, αυτό το κρίνει ο κόσμος. Και ο κόσμος του Έβρου έχει κρίνει. Κάποτε η Νέα Δημοκρατία έπαιρνε 48%, σήμερα πιθανόν έχει φθάσει γύρω στο 18%. Επομένως είναι αποδεδειγμένο ότι πραγματικά αναγνωρίζει ο κόσμος τη μεγάλη προσφορά των ανθρώπων που εσείς διορίζετε.
Η Νέα Δημοκρατία -όπως και το ΠΑΣΟΚ- έχει πολλά αξιόλογα στελέχη. Αυτήν όμως την τακτική, του να διορίζετε συνέχεια ανθρώπους που ήταν υποψήφιοι και απέτυχαν, αυτή ζήτησα εγώ να αλλάξει. 
Σε ό,τι αφορά τα θέματα υγείας –είναι εδώ και ο συνάδελφός μου ο κ. Δερμετζόπουλος- θέλω να πιστεύω ότι κάποια στιγμή τον ρωτάτε αν υπάρχουν πολλά προβλήματα σε όλη την περιοχή. 
Πιστεύω ότι υπάρχουν προβλήματα και σε άλλες περιοχές. Καλό είναι να συμβουλεύεστε τους Βουλευτές οι οποίοι ζουν στην περιοχή. Πρέπει να ακούσετε τουλάχιστον τους Βουλευτές και να μπορείτε να λύσετε κάποια από τα προβλήματα. 
Η δική μου η ενημέρωση είναι ότι κάθε μέρα τα προβλήματα των ακριτικών περιοχών –και όχι μόνο- αυξάνονται. Εάν εσείς έχετε άλλη άποψη, τότε κάνω εγώ λάθος ή ο κόσμος με πληροφορεί λάθος. 
Σε ό,τι αφορά τις άλλες διατάξεις του σχεδίου νόμου, κάπου αναφέρετε σε ένα άρθρο την αδειοδότηση των ραδιοφωνικών σταθμών. Τα ελληνικά κανάλια δεν πιάνουν, ούτε τα κρατικά ούτε τα ιδιωτικά, στις περιοχές Μεταξάδες, Αμμόβουνο, Ορμένιο και αλλού. Πιάνουν κανάλια Βουλγαρίας και Τουρκίας. 
Ο υπεύθυνος, νομίζω, Υπουργός για την τηλεόραση είναι ο κ. Καψής. Επομένως ας κοιτάξει το θέμα αυτό. Οι άνθρωποι αυτοί είναι Έλληνες, ζουν εντός της Ελλάδος και έχουν όλα τα δικαιώματα. Όπως ο κάθε πολίτης απολαμβάνει την ελληνική τηλεόραση, έτσι και οι άνθρωποι αυτοί έχουν δικαίωμα να βλέπουν τα κανάλια. Τα λέμε συνέχεια αυτά. Για να δούμε, πότε θα ευαισθητοποιηθεί αυτό το κράτος να δώσει και κάποια βαρύτητα στις ακριτικές περιοχές της χώρας μας. 
Επειδή είναι ένα επίκαιρο θέμα η φορολόγηση των ακινήτων -δεν ξέρω χθες στη συνάντηση με τον κ. Στουρνάρα αν βρισκόταν και οι συνάδελφοί μου από τον Έβρο- πρέπει να πούμε κάποια πράγματα.
Κάποτε στο χωριό Βρυσικά ήρθε κι έφτιαξε μια μεγάλη ψησταριά ένα νεαρό ζευγάρι, τότε –σήμερα πρέπει να είναι γύρω στα πενήντα- και υπήρχαν εκεί στρατόπεδα, όπου ο στρατός πήγαινε και άφηνε πέντε φράγκα. Οι άνθρωποι μπορούσαν και να ζήσουν και να συντηρήσουν την ψησταριά τους. 
Σήμερα έκλεισαν τα στρατόπεδα. Στα Βρυσικά έχουν μείνει δέκα οικογένειες. Το καφενείο αυτό το μεγάλο το κατασκεύασαν τότε. Τώρα, τι να κάνουν; Να το κατεδαφίσουν; 
Επομένως υπάρχουν ένα σωρό τέτοιες περιπτώσεις. Αυτή είναι η καθημερινότητα για την οποία θα πρέπει να ενημερωθούν οι κυβερνώντες. Να ενημερωθεί αυτός ο κ. Καραβίτης –πώς λέγεται- που βγαίνει τώρα τελευταία στην τηλεόραση και είναι ο σύμβουλος του Στουρνάρα και να περπατήσει λίγο έξω να δει πώς είναι η πραγματικότητα. 
Υπάρχουν αγρότες οι οποίοι σήμερα είναι στη σύνταξη. Δούλεψαν κάποτε οι άνθρωποι, πλήρωσαν ό,τι τους ζητούσε το κράτος και κατασκεύασαν κάποιες αποθήκες, οι οποίες σήμερα είναι ουσιαστικά φαντάσματα. Κρατούν αυτές τις αποθήκες, γιατί οι άνθρωποι είναι δεμένοι, και έρχεται σήμερα ο κ. Καραβίτης να τους φορολογήσει και αυτούς;
Ακούστε, λοιπόν, και συμβουλευτείτε τους τοπικούς σας Βουλευτές. Δεν μπορεί τώρα ο άλλος να κάθεται εδώ στα υπουργικά γραφεία και να αποφασίζει για τον Εβρίτη, για αυτόν από τη Ροδόπη, για τον Ξανθιώτη, για τον Κιλκισιώτη. Δεν γίνεται. Συμβουλευτείτε αυτούς τους ανθρώπους.
Και κάποια στιγμή μαζέψτε επιτέλους κάποια χρήματα, για να διευκολυνθούν οι παππούδες, οι γιαγιάδες, οι ηλικιωμένοι, οι μισθωτοί. Μαζέψτε από τους κλέφτες. Οι άνθρωποι λένε και το τονίζουν: «Για αυτούς που καταχράστηκαν, που κλέψανε τα χρήματα, φέρτε νόμους με συνοπτικές διαδικασίες, να πάρουμε τα λεφτά». Όταν μία υπόθεση του κ. Τσοχατζόπουλου έχει δεκαπέντε χρόνια κι αιωρείται, ο κόσμος έχει αγανακτήσει, θέλει ουσία. 
Επειδή έχουν φτάσει όλοι στα όρια, με τάση κάθε μέρα να χειροτερεύουν κι εγώ, επειδή είμαι νέος, όπως και πολλοί άλλοι συνάδελφοι που βλέπω εδώ δεν θέλουμε στους ανθρώπους που μας στηρίξανε, μας έδωσαν τη δυνατότητα να μεταφέρουμε εδώ τα προβλήματά τους, να τους εκπροσωπήσουμε, να ωραιοποιούμε τα πράγματα. Η πραγματικότητα είναι αυτή. Κάθε μέρα οι άνθρωποι δυσκολεύονται. Κάθε μέρα οι άνθρωποι ζορίζονται. Κάθε μέρα προβληματίζονται όλο και περισσότερο.
Η άποψή μου είναι αυτή. Ακούστε τους ανθρώπους. Εσείς φαντάζομαι πηγαίνετε στην επαρχία, γιατί είστε από επαρχιακή πόλη, αλλά αυτοί οι επιστημονικοί συνεργάτες που υπάρχουν, αυτοί που παίρνουν τις αποφάσεις πρέπει να συμβουλευτούν περισσότερο τους δικούς σας τοπικούς Βουλευτές, γιατί ο κόσμος έχει φτάσει στα όριά του.
Σας ευχαριστώ πολύ.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Το λόγο έχει ο συνάδελφος κ. Ιωάννης Ζερδελής για οκτώ λεπτά.</ChairmanSpeech>
<Speech><Parlmember>ΙΩΑΝΝΗΣ ΖΕΡΔΕΛΗΣ</Parlmember>: Κύριε Πρόεδρε, κύριε Υπουργέ, κυρίες και κύριοι συνάδελφοι, επί των άρθρων μίλησε ο εισηγητής μας εκτενώς και θα αναφερθώ σε ένα μόνο άρθρο, το οποίο νομίζω μπορεί να συμβάλει στον κοινοβουλευτικό διάλογο και στον προβληματισμό. Είναι το άρθρο 1, στο οποίο δίνεται η δυνατότητα συστέγασης, με αδιευκρίνιστη την εργασιακή και επαγγελματική σχέση ιατρικού και οδοντιατρικού επαγγέλματος με επάγγελμα μη ιατρικό, αυτό του διαιτολόγου, πράγμα που γίνεται για πρώτη φορά.
Κύριοι συνάδελφοι, εύλογο είναι το ερώτημα: «Γιατί όχι σε φυσικοθεραπευτές, σε λογοθεραπευτές και σε ψυχολόγους;». Με τη διάταξη αυτή δίνεται η δυνατότητα σε ιδιωτικές ιατρικές μονάδες ή και σε ιδιώτες ιατρούς μεμονωμένους, ιδίως σε αυτούς με αντικείμενο αισθητικές αποκαταστάσεις προσώπου, γναθοπροσωπικής περιοχής και σώματος, να διευρύνουν το επαγγελματικό τους αντικείμενο με την προσφορά, κάτω από αδιευκρίνιστες επαγγελματικές σχέσεις και συνεργασίες, πέραν των όσων αναφέρονται στο σχέδιο νόμου, στον κύκλο των προσφερομένων υπηρεσιών.
Αν η διάταξή αυτή, κύριοι συνάδελφοι, δεν είναι φωτογραφική, με ευρυγώνιο μάλιστα φακό και πιθανόν μετά από απαίτηση των ιδιωτικών ιατρικών συμφερόντων που δραστηριοποιούνται στο χώρο αυτό, τότε ο όρος «φωτογραφική διάταξη» πρέπει να καταργηθεί. 
Επί των τροπολογιών των οποίων κατέθεσε το Υπουργείο, θα ήθελα την προσοχή σας, κύριε Υπουργέ, όσον αφορά τις ενδονοσοκομειακές λοιμώξεις, για τις οποίες ο όρος λέει ότι είναι αυτές που εμφανίζονται δύο μέρες μετά την εισαγωγή ασθενούς σε νοσοκομείο ή μία μέρα μετά την έξοδό του από αυτό.
Μια και μιλάμε για το κόστος αυτών των ενδονοσοκομειακών λοιμώξεων, τα στοιχεία τα οποία εγώ έχω στη διάθεσή μου, όσον αφορά μόνο τη νοσηλεία των ατόμων αυτών, είναι στις Ηνωμένες Πολιτείες 4,5 δισεκατομμύρια δολάρια το χρόνο και στην Αγγλία 1,5 δισεκατομμύριο, χωρίς να αναφερόμαστε στις επιπτώσεις, διότι ξέρουν όλοι -και ιδιαίτερα οι συνάδελφοι γιατροί- ότι οι λοιμώξεις αυτές είναι θανατηφόρες, με πολύ υψηλό ποσοστό θνητότητας, το οποίο σε κάποιες περιπτώσεις αγγίζει το 75% και δεν έχουν μετρηθεί ακριβώς οι οικονομικές επιπτώσεις, πέραν βέβαια από τις κοινωνικές, της απώλειας ενός ανθρώπου.
Στοιχεία για την Ελλάδα τα τελευταία χρόνια δεν διαθέτω και θα παρακαλούσα τον κύριο Υπουργό, αν διαθέτει το Υπουργείο στοιχεία για τα τελευταία χρόνια στην Ελλάδα για τις επιπτώσεις τις οικονομικές και κοινωνικές των ενδονοσοκομειακών λοιμώξεων, να μας τα δώσει.
Στην τροπολογία αυτή γίνεται αναφορά μιας ακόμα αρνητικής πρωτιάς της Ελλάδος, αυτής της απομόνωσης ανθεκτικών στη καρβαπενέμη στελεχών κλεψιέλας στα νοσοκομεία, που δεν περιορίζεται πλέον στις μονάδες εντατικής θεραπείας, αλλά βρίσκεται και σε άλλα τμήματα των νοσοκομείων, όπως είναι τα κέντρα φυσικής αποκατάστασης.
Η μεγάλη συχνότητα απομόνωσης των ανθεκτικών αυτών στελεχών του ιδίου κλώνου σε νοσηλευόμενους ασθενείς του ιδίου νοσοκομείου πάλι αποδεικνύει και τον ανεπαρκή έλεγχο ενδονοσοκομειακής διασποράς επικίνδυνων στελεχών.
 Οι πρωτιές αυτές των ελληνικών νοσοκομείων, κύριοι συνάδελφοι, κάνουν και τον πολυδιαφημιζόμενο ιατρικό τουρισμό να συναντά εμπόδια σοβαρά, για τα οποία την ευθύνη έχουν οι μέχρι τώρα ηγεσίες του Υπουργείου Υγείας. 
Η διαπίστωση ότι χρειάζεται εξειδικευμένο και αποκλειστικό ιατρικό προσωπικό, που θα μπορεί να συμβάλλει στον περιορισμό των λοιμώξεων, μας βρίσκει σύμφωνους. Όμως, πρέπει να πούμε ότι τα σημερινά νοσοκομεία του Εθνικού Συστήματος Υγείας είναι αποδεκατισμένα από ιατρικό και νοσηλευτικό προσωπικό.
Η εμμονή της συγκυβέρνησης, κύριε συνάδελφε, στην εφαρμογή μιας σκληρής μνημονιακής πολιτικής στο χώρο της υγείας κάνει την παραπάνω διαπίστωση περί εξειδικευμένου προσωπικού ευχή του απροσδιόριστου μέλλοντος. 
Το νομοσχέδιο περιορίζεται σε καταγραφή περιστατικών, κύριε Υπουργέ, και συλλογή δεδομένων ενδονοσοκομειακών λοιμώξεων και δαπανών για την αντιμετώπιση και τον περιορισμό τους. Δεν αναφέρεται στις συνθήκες λειτουργίας που ευνοούν την εμφάνιση και μετάδοση ενδονοσοκομειακών λοιμώξεων, όπως αυτές οι εικόνες ντροπής από τον «Ευαγγελισμό» πρόσφατα, και δεν προβλέπει κανένα μέτρο για τη βελτίωσή τους. Δεν αναφέρεται σε προσλήψεις εξειδικευμένου και απαραίτητου προσωπικού. Δεν αναφέρεται σε μέτρα περιορισμού της αλόγιστης χρήσης αντιβιοτικών σε νοσοκομειακούς και εξωνοσοκομειακούς ασθενείς και της σωστής χρήσης επενδύσεων. Δεν πρέπει να ξεχνάμε ότι απαραίτητη προϋπόθεση για τη δημιουργία ανθεκτικών στελεχών είναι η επαφή του μικροοργανισμού με το αντιβιοτικό. 
Όπως ήταν αναμενόμενο, μετά την απουσία αναφοράς περί προσλήψεων, εκπαίδευσης, βελτίωσης των συνθηκών νοσηλείας και προγραμμάτων πρόληψης των ενδονοσοκομειακών λοιμώξεων, ακολουθεί και σιγή για την κατασκευή στα νοσοκομεία θαλάμου αρνητικής πίεσης, για την αποτροπή της διασποράς των λοιμώξεων που μεταδίδονται διά του αέρος.
Για τους αγροτικούς γιατρούς η τροπολογία του Υπουργείου έγινε με σημαντική καθυστέρηση και έγινε και αντιληπτό στο Υπουργείο κάτι, για το οποίο οι τοπικές κοινωνίες των χωριών και των κωμοπόλεων διαμαρτύρονταν από καιρό, διεκδικούσαν και διεκδικούν ακόμη, να τυγχάνουν δηλαδή, τουλάχιστον, παροχής υπηρεσιών υγείας από αγροτικό γιατρό. 
Με τις πολιτικές του Υπουργείου Υγείας οι αγροτικοί γιατροί, ιδιαίτερα στα νησιά και την ορεινή ηπειρωτική Ελλάδα, έγιναν είδος απειλούμενο με εξαφάνιση. Με την τροπολογία αυτή, το μείζον αυτό πρόβλημα επιχειρείται να αντιμετωπιστεί, με την καθιέρωση υποχρεωτικής θητείας του αγροτικού γιατρού. Απουσιάζει θεσμοθέτηση κινήτρων. Πριν από λίγο μάς δόθηκε μία νομοτεχνική βελτίωση και προσθήκη από τον κύριο Υπουργό, ο οποίος μοριοδοτεί πενταπλάσια τους αγροτικούς γιατρούς που θα υπηρετήσουν σε νησιωτικές και άγονες περιοχές. 
Μένει να διευκρινιστεί, όμως, κύριοι συνάδελφοι, ποιες είναι αυτές οι άγονες περιοχές και νησιωτικές, γιατί νησί είναι και η Μύκονος, νησί είναι και ο Άγιος Ευστράτιος και καταλαβαίνετε τη διαφορά.
Θα μπορούσαν να έχουν, όμως, τα κίνητρα αυτά και άλλο χαρακτήρα, όπως, παραδείγματος χάριν, η κατάληψη θέσης για ειδίκευση στο διορισμό –αν ποτέ γίνουν διορισμοί στο ΕΣΥ- ιδιαίτερα σε δομές με ελλείψεις απαραίτητου ιατρικού προσωπικού.
Όσον αφορά τους επικουρικούς γιατρούς, άκουσα την εισηγήτρια της Νέας Δημοκρατίας να επικαλείται κατά κάποιον τρόπο τη φιλανθρωπία τους. Πρέπει να σας πω ότι ειδικευμένος γιατρός μού παρατήρησε το εξής με την καθυστέρηση που υπάρχει στη λήψη των ιατρικών ειδικοτήτων στην Ελλάδα: 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή) 
Την ανοχή σας θα ήθελα για λίγο, κύριε Πρόεδρε. 
Σκεφθείτε έναν άνθρωπο σε μία ηλικία που έχει δημιουργήσει οικογένεια. Όταν, λοιπόν, καλείται να υπηρετήσει επικουρικός γιατρός την ιατρική σε ένα απομακρυσμένο περιφερειακό νοσοκομείο, το οποίο απέχει από τον τόπο κατοικίας του, και έχει κάνει οικογένεια, στην καλύτερη λύση είναι να την πάρει μαζί του και άλλες φορές να την αφήσει.
Καταλαβαίνετε τι προβλήματα είναι αυτά, όταν οι άνθρωποι αντιμετωπίζουν οικονομικά προβλήματα σήμερα και όταν οι μισθολογικές ρυθμίσεις δεν δημιουργούν και κίνητρα για να πάνε. 
Όσον αφορά τώρα την τροπολογία την οποία καταθέσαμε -την οποία σάς παρακαλώ, κύριε Πρόεδρε, να με αφήσετε να την υπερασπιστώ- για τα Νοσοκομεία Λήμνου και Ικαρίας, η υπουργική απόφαση του ΦΕΚ 1681/28-7-2011, με την οποία διασυνδέθηκαν τα Νοσοκομεία Λήμνου και Ικαρίας με αυτά της Λέσβου και Σάμου, στόχευε στο ότι θα εξορθολογίζονταν οι παροχές υπηρεσιών υγείας με βάση τη διασφάλιση στην ποιότητα αυτών και την προσβασιμότητα του πολίτη σε αυτές. Στην πραγματικότητα υπηρετούσε μια ακόμα επιταγή της τρόικας για τη συρρίκνωση του δημόσιου τομέα υγείας. 
Η απόφαση αυτή έλαβε υπ’ όψιν της ως μόνο κριτήριο την ύπαρξη δύο νοσοκομείων στον ίδιο νησιωτικό νομό και προσπέρασε τη νησιωτικότητα, την εδαφική ασυνέχεια, τις ανάγκες του ντόπιου πληθυσμού και των καλοκαιρινών επισκεπτών και την κατάσταση των ακτοπλοϊκών συγκοινωνιών μεταξύ των νησιών Λήμνου, Λέσβου, Σάμου και Ικαρίας, που θα μπορούσε να χαρακτηριστεί με τα σημερινά δεδομένα ως συγκοινωνιακός αποκλεισμός με σποραδική σύνδεση. 
Τα νοσοκομεία της ηπειρωτικής Ελλάδας θα μπορούσαν να είναι διασυνδεδεμένα, αν είναι κοντά. Είναι, όμως, ολοφάνερο ότι αυτό δεν μπορεί να πραγματοποιηθεί στην περίπτωση των νησιωτικών νοσοκομείων. 
Το διάστημα λειτουργίας των Νοσοκομείων Λήμνου και Ικαρίας ως διασυνδεδεμένων ανέδειξε μια σειρά από προβλήματα λειτουργίας, με σοβαρές επιπτώσεις στις παρεχόμενες υπηρεσίες υγείας. Επίσης, η προσδοκώμενη μείωση του λειτουργικού κόστους δεν υπήρξε. Αντίθετα, παρατηρήθηκε αύξηση του κόστους και χρονοτριβή στη λήψη αποφάσεων. 
Κύριοι συνάδελφοι, αυτά προκάλεσαν την καθολική αντίδραση των νησιωτών, που είδαν την παροχή δημόσιων υπηρεσιών υγείας να υποβαθμίζεται και ξεκίνησαν συνεχείς παρεμβάσεις και κινητοποιήσεις με συμμετοχή όλων των φορέων και της τοπικής αυτοδιοίκησης. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Ολοκληρώστε, κύριε συνάδελφε.</ChairmanSpeech> 
<Speech><Parlmember>ΙΩΑΝΝΗΣ ΖΕΡΔΕΛΗΣ</Parlmember>: Δώστε μου μισό λεπτό, κύριε Πρόεδρε, ολοκληρώνω. 
Ήρθε και η απόφαση του ΚΕΣΥΠΕ στις 28-2-2013, κύριε Υπουργέ –και παρακαλώ να το προσέξετε- που πρότεινε την αποσύνδεση των νοσοκομείων και την αυτόνομη λειτουργία τους και έλαβε σοβαρά υπ’ όψιν όλα τα εκτιθέμενα παραπάνω. 
Η τροπολογία, λοιπόν, που καταθέσαμε έρχεται να διορθώσει μία άδικη και παράλογη απόφαση. Με την τροπολογία αυτή ανακαλείται η απόφαση του Υπουργείου Υγείας και τα Νοσοκομεία Λήμνου και Ικαρίας εξαιρούνται από τις ρυθμίσεις του άρθρου 2 του ν. 4052/2012. 
Ευχαριστώ. 
(Χειροκροτήματα από την πτέρυγα του ΣΥΡΙΖΑ-ΕΚΜ)</Speech>
 ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Και εμείς ευχαριστούμε. 
Το λόγο έχει η συνάδελφος κ. Αγνή Καλογερή. 
Ορίστε, κυρία συνάδελφε, έχετε το λόγο για οκτώ λεπτά.</ChairmanSpeech> 
<Speech><Parlmember>ΑΓΝΗ ΚΑΛΟΓΕΡΗ</Parlmember>: Κύριε Πρόεδρε, κύριε Υπουργέ, συζητάμε το νομοσχέδιο του Υπουργείου Υγείας για ρυθμίσεις στα θέματα υγείας. Όπως παρατήρησαν και οι προηγούμενοι ομιλητές από την πλευρά του ΣΥΡΙΖΑ, είναι ένα νομοσχέδιο «σκούπα», στο οποίο ελάχιστα είναι αυτά τα άρθρα που αφορούν το Υπουργείο Υγείας και μάλιστα με αποσπασματικές και πολλές φορές φωτογραφικές διατάξεις. 
Την ώρα που στην κοινωνία μας συντελείται ένα δράμα, την ώρα που η εφαρμογή των μνημονίων προκαλεί συνθήκες ανθρωπιστικής κρίσης και κοινωνικής γενοκτονίας, αυτήν την ώρα που οι υγειονομικοί, οι γιατροί όλης της χώρας με τους αγώνες τους αλλά και με την καθημερινή -πάνω από τα ανθρώπινα όρια- προσφορά τους κρατούν τα νοσοκομεία ανοιχτά, το Υπουργείο Υγείας περί άλλα τυρβάζει. 
Σήμερα, λοιπόν, όταν έχει αυξηθεί τουλάχιστον κατά 35% η ζήτηση παροχών υγείας από τα δημόσια νοσοκομεία και από τα δημόσια ιδρύματα, λόγω της οικονομικής κρίσης, σήμερα στην Ελλάδα του ενάμισι εκατομμυρίου ανέργων, στην Ελλάδα των τριάμισι περίπου εκατομμυρίων ανασφάλιστων συμπολιτών μας, θα έπρεπε όχι να συζητάμε μπαλώματα για τα θέματα της υγείας, αλλά να συζητάμε επείγοντα μέτρα για τη στήριξη των δομών υγείας και μάλιστα για τη στήριξη των δομών υγείας που αφορούν και τους ανασφάλιστους συμπολίτες μας. 
Για τα συγκεκριμένα πράγματα αναφέρθηκαν και θα αναφερθούν και άλλοι συνάδελφοι από την πλευρά του ΣΥΡΙΖΑ. 
Εγώ θέλω να αναφερθώ στην τροπολογία που έχουμε καταθέσει και αφορά την αποσύνδεση των Νοσοκομείων της Ικαρίας και της Λήμνου από αυτά της Σάμου και της Μυτιλήνης αντίστοιχα. Αναφέρθηκε πριν από λίγο και ο συνάδελφος κ. Ζερδελής σε αυτό. 
Η ιστορία του Νοσοκομείου της Ικαρίας, για παράδειγμα, είναι μια ενδιαφέρουσα και μεγάλη ιστορία. Σε ένα νησί, όπως η Ικαρία, στα χρόνια της πολιτικής της απομόνωσης οι ντόπιοι κάτοικοι και οι Ικαριώτες της Διασποράς με δικά τους χρήματα και με δικά τους μεροκάματα -την επικουρία, όπως λέγεται εκεί- έφτιαξαν με προσωπική εργασία το νοσοκομείο. 
Είναι ένα νοσοκομείο, το οποίο στην αρχή λειτούργησε υπό την εποπτεία του «Ερυθρού Σταυρού» και αργότερα εντάχθηκε στο Εθνικό Σύστημα Υγείας. Σε αυτά τα χρόνια που πέρασαν, το νοσοκομείο αναπτύχθηκε και δημιούργησε ένα αίσθημα ασφάλειας στο, κατά τα άλλα, απομονωμένο νησί. 
Με δεδομένο, λοιπόν, ότι σε αυτόν τον τόπο δεν υπάρχουν ιδιώτες γιατροί, δεν υπάρχουν ιδιωτικές μονάδες νοσηλείας ή άλλες δομές, με δεδομένο τον ακτοπλοϊκό αποκλεισμό, ιδιαίτερα τους χειμερινούς μήνες -ελέω και της πολιτικής του Υπουργείου Ναυτιλίας και των εφοπλιστών αλλά και ελέω καιρού-, η επιβίωση των νησιωτών αλλά και η ανάπτυξη του τουρισμού -και ιδιαίτερα για την Ικαρία του ιαματικού τουρισμού-, ένα βασικό εργαλείο για την ανάπτυξη της τοπικής κοινωνίας, ένα βασικό συγκριτικό πλεονέκτημα αυτού του τόπου, εάν δεν υπάρχει σήμερα σωστή και αναβαθμισμένη λειτουργία ενός νοσοκομείου, δεν μπορεί να υπάρξει. 
Η Κυβέρνησή σας, υλοποιώντας τις μνημονιακές δεσμεύσεις της, προχώρησε στη συγχώνευση των νοσοκομείων. Αυτό έγινε στο τέλος της προηγούμενης χρονιάς –η ολοκληρωτική συγχώνευση- και δημιούργησε πολύ μεγάλη ανησυχία και μεγαλύτερους κινδύνους και σαφώς αύξησε το αίσθημα ανασφάλειας των κατοίκων. 
Οι κάτοικοι, λοιπόν, οι τοπικές κοινωνίες, οι δήμοι, οι επιτροπές αγώνα, όλοι μαζί –όλοι μαζί όμως-, με μία φωνή, ήταν αυτοί που αντέδρασαν και αντιδρούν, αυτοί που με το συνεχή αγώνα τους προσπαθούν να αναστρέψουν αυτήν την κατάσταση. 
Τα προβλήματα δεν αφορούν μόνο τη λειτουργία του ενιαίου οργανισμού. Είναι προφανώς πολύ μεγαλύτερα και πολύ περισσότερα. Έχουν να κάνουν με ελλείψεις σε προσωπικό, με μονήρεις ειδικότητες σε γιατρούς και με τη λειψή χρηματοδότηση των νοσοκομείων.
Παρ’ όλα αυτά η εμπειρία του ενιαίου οργανισμού απέδειξε στην πράξη προβλήματα που μέχρι τώρα δεν υπήρξαν, προβλήματα που αφορούν στην αδυναμία των καθημερινών προμηθειών του νοσοκομείου, για την ικανοποίηση των καθημερινών αναγκών, από την τοπική αγορά, προβλήματα που αφορούν την τοπική μεταφορά προσωπικού και γιατρών από το ένα νοσοκομείο στο άλλο –και για την Ικαρία και τη Λήμνο, στη Μυτιλήνη και στη Σάμο αντίστοιχα- προβλήματα που αφορούν την αποδυνάμωση ουσιαστικά ενός οργανισμού που σήμερα έτσι και αλλιώς δουλεύει στα όριά του, προβλήματα, τέλος, που μπορεί να αφορούν την κατανομή των χρημάτων, των πόρων, των δαπανών ανάμεσα στα νοσοκομεία του ίδιου νομού.
 Αυτό το θέμα είναι γνωστό. Λάβαμε την υπόσχεση –και οι Ικαριώτες και οι Λημνιοί- από τον προηγούμενο Υπουργό Υγείας κ. Λυκουρέντζο. Λάβαμε την ίδια υπόσχεση και από τον νυν Υπουργό Υγείας κ. Γεωργιάδη: ότι καταλαβαίνετε τις ιδιαιτερότητες του νησιωτικού χώρου, ότι θα προσπαθήσετε και ότι θα φέρετε στη Βουλή. Εδώ και ένα χρόνο το συζητάμε, εδώ και ένα χρόνο το λέμε, εδώ και ένα χρόνο παίρνουμε πάντα την ίδια υπόσχεση.
 Μάλιστα, εκτός όλων των άλλων υπήρχε και η θετική εισήγηση των υπηρεσιακών οργάνων του ΚΕΣΥΠΕ του Υπουργείου Υγείας, την οποία μάλιστα έχουμε ζητήσει σε κατάθεση εγγράφων από τον προηγούμενο Απρίλιο και ακόμα δεν την έχουμε πάρει στα χέρια μας. 
Παρ’ όλα αυτά υπήρχε η θετική σας άποψη, η θετική σας γνωμάτευση, ότι θα έπρεπε να προχωρήσετε σε αυτήν την αποδέσμευση. Μάλιστα, ο κύριος Υπουργός μάς είχε πει ότι στο επόμενο νομοσχέδιο –σε αυτό, λοιπόν, που συζητάμε σήμερα- θα έκανε δεκτή την τροπολογία που έχουμε καταθέσει ή αλλιώς θα έπεφτε από το παράθυρο. Αυτό υποσχέθηκε στους κατοίκους της Λήμνου. Εμείς ζητάμε σήμερα ο κύριος Υπουργός να τηρήσει την υπόσχεσή του, να κάνει δηλαδή δεκτή την τροπολογία ή να πέσει από το παράθυρο. 
Ευχαριστώ πολύ.
(Χειροκροτήματα από την πτέρυγα του ΣΥΡΙΖΑ-ΕΚΜ)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Η κ. Διακάκη Μαρία έχει το λόγο.</ChairmanSpeech>
<Speech><Parlmember>ΜΑΡΙΑ ΔΙΑΚΑΚΗ</Parlmember>: Ευχαριστώ πολύ, κύριε Πρόεδρε.
Κύριε Υπουργέ, κυρίες και κύριοι Βουλευτές, η ελληνική κοινωνία ζει την τραγωδία των μνημονίων. Η πρωτόγνωρη πραγματικότητα γίνεται κάθε μέρα και χειρότερη. Ο κόσμος βρίσκεται στους δρόμους, σε κατάσταση απελπισίας και απόγνωσης, να διαμαρτύρεται και να διαδηλώνει την αντίθεσή του στα απάνθρωπα μέτρα λιτότητας που του επιβάλλονται. Οι πολιτικές δήθεν διάσωσης, που διατάσσουν οι δανειστές και εφαρμόζει βεβαίως η Κυβέρνηση, έχουν γονατίσει τη χώρα και έχουν φτάσει στο μη παρέκει. 
Μέσα σε αυτό το κλίμα κατάρρευσης των πάντων, έρχεται και πάλι ένα νομοσχέδιο «σκούπα», με τις γνώστες βιαστικές διαδικασίες και τη γνωστή νομοθετική πρακτική της Κυβέρνησης, που δεν αφορά μόνο ρυθμίσεις του Υπουργείου Υγείας, αφού σε αυτό εμπλέκονται ούτε ένα ούτε δύο, αλλά εφτά Υπουργεία. Εδώ θεωρώ σημαντικό να επισημάνω ότι παρά την ποικιλία των άρθρων δεν υπάρχει η ανάλογη παρουσία Υπουργών που συνυπογράφουν το συγκεκριμένο νομοσχέδιο.
Εγώ θα αναφερθώ σε ένα άρθρο, που αφορά το Υπουργείο Υγείας -και είμαι τυχερή μάλλον- και συγκεκριμένα στο άρθρο 4, που περιλαμβάνει οικονομικές ρυθμίσεις ταχύτερης εξόφλησης των φαρμακείων από τον ΕΟΠΥΥ. Θα αναφερθώ σε τέσσερα σημεία. 
Πρώτον, οι οφειλές προς τα φαρμακεία είναι για τα έτη 2010, 2011 και 2012. Εδώ δεν πρόκειται για ρύθμιση μιας αστοχίας ή αρρυθμίας του συστήματος, αλλά για μία συστηματική και συνεχή διαδικασία εσωτερικής στάσης πληρωμών. 
Οι χρονοβόρες και δυσχερώς εφαρμόσιμες στην πράξη διαδικασίες εκκαθάρισης και εξόφλησης των φαρμακείων από τον ΕΟΠΥΥ δεν οδηγούν σε μία ουδέτερη, λογιστικής φύσης, καθυστέρηση καταβολής των ληξιπρόθεσμων οφειλών, αλλά μεταλλάσσουν τη ζωή των φαρμακοποιών σε μία διαρκή περιπέτεια αγωνίας. 
Οι ασφαλιστικές και φορολογικές υποχρεώσεις των φαρμακοποιών είναι άκαμπτες και αδιαπραγμάτευτες. Η καθυστέρηση στην είσπραξη των νομίμων εσόδων τους οδηγεί σε προσαυξήσεις και πρόστιμα που δεν υπολογίζονται, ΦΠΑ, υστέρηση εσόδων, αναγκαστική φορολογική ασυνέπεια κ.λπ.. 
Δεύτερον, η έλλειψη προσωπικού, ως αιτία των καθυστερήσεων στις διαδικασίες εκκαθάρισης και εξόφλησης των φαρμακείων από τον ΕΟΠΥΥ, δεν προέκυψε εξ ουρανού, αλλά αποτελεί πολιτική επιλογή των μνημονιακών πολιτικών που εξορθολογίζουν τις δημόσιες λειτουργίες μέσω της απορύθμισής τους. Αντί να επιλυθεί το πρόβλημα του προσωπικού –το οποίο παραδέχεστε ότι είναι ελλιπές- νομιμοποιείτε τη διαδικασία των καθυστερήσεων και μονιμοποιείτε την πρακτική των πυροσβεστικών λύσεων.
Τρίτον, η ρύθμιση της μη απαίτησης φορολογικής και ασφαλιστικής ενημερότητας αποτελεί μία μικρή αναγνώριση της πραγματικότητας, δεν λύνει όμως το πρόβλημα. Το βασικό φαινόμενο των μη ενήμερων ασφαλιστικά και φορολογικά φαρμακείων δεν οφείλεται σε ένα γενικευμένο σύνδρομο παραβατικότητας, δεν σημαίνει ότι οι φαρμακοποιοί είναι επιρρεπείς στις παρανομίες. Είναι απλά το αυθεντικό αποτέλεσμα της παρακράτησης των οφειλών του κράτους προς τους φαρμακοποιούς. 
Η ασυνέπεια του κράτους είναι αυτή που δημιουργεί την οικονομική αδυναμία των φαρμακοποιών να αντεπεξέλθουν στις υποχρεώσεις τους. Έπρεπε να περάσουν χρόνια, για να αντιληφθείτε την προφανή δυσχέρεια των φαρμακοποιών να έχουν την τυπική δυνατότητα να εισπράξουν τα όσα τούς οφείλονται. Κάλλιο αργά, παρά ποτέ! 
Τέταρτον, ολόκληρη η παράγραφος β΄ σκηνοθετεί ένα δύστροπο σενάριο προκαταβολών, απόδοσης του rebate, εκκαθαρίσεων. Διευκολύνει μεν, δεν λύνει δε το πρόβλημα. Αντί να νομοθετούνται μέσα και διαδικασίες εφαρμογής των συμβατικών υποχρεώσεων του κράτους έναντι των φαρμακοποιών, νομοθετούνται διευκολύνσεις διαδικαστικές και εισπρακτικές έναντι της προφανούς άρνησης του κράτους να ανταποκριθεί στις υποχρεώσεις του. 
Οι μόνες δεσμεύσεις και υποχρεώσεις που αναγνωρίζει η Κυβέρνηση και ειδικά ο Υπουργός είναι έναντι της τρόικας, όχι έναντι των πολιτών και των κοινωνικών αναγκών. Στραγγαλίζετε έναν ολόκληρο επιστημονικό κλάδο αδιαφορώντας για τις συνέπειες. 
Μια απλούστερη διαδικασία θα ήταν η απόδοση των οφειλών του ΕΟΠΥΥ εντός του συμβατικά οριζόμενου χρόνου και η άμεση παρακράτηση του rebate, επιτρέποντας ταυτόχρονα την έγκαιρη και συνεπή είσπραξη φορολογικών και ασφαλιστικών εσόδων.
Όμως, θα πρέπει να πω στον κύριο Υπουργό, ο οποίος είναι απών, ότι οι φαρμακοποιοί είναι επιστήμονες και ως επιστήμονες έχουν και ένα σημαντικότερο ρόλο να διατελέσουν, για τον οποίο ποτέ δεν είχατε κάτι να μας πείτε, αφού μας θεωρείτε εκ προοιμίου παραβάτες. Καταλήγουμε σήμερα στο σημείο δεκαπέντε χιλιάδες περίπου φαρμακοποιοί αυτής της χώρας να κοιμούνται και να ξυπνούν με μια αγωνία, να ασχολούνται μόνο με ένα πράγμα, πώς θα πληρώσουν προμηθευτές και πώς θα πληρώσουν εισφορές προς το κράτος, ώστε να είναι συνεπείς.
Ο ρόλος τους πρωτίστως είναι να βρίσκονται κοντά, να εξυπηρετούν και να συμβουλεύουν τον ασθενή που τους εμπιστεύεται, να προσπαθούν να του εξασφαλίσουν τη θεραπεία του με όλους τους τρόπους, ακούραστα και σε συνθήκες αντίξοες, όπως είναι, παραδείγματος χάριν, οι ελλείψεις των φαρμάκων.
Αντί να αναγνωριστεί αυτός ο ρόλος και να τύχει στήριξης από την πολιτεία, περιορίζεστε μόνο σε επιδερμικές οικονομικές ρυθμίσεις και υποχρεώνετε έναν κατ’ ουσία, λειτουργό της δημόσιας υγείας να μετατρέπεται σε λογιστή, που θα ασχολείται μόνο με τις οικονομικές υποχρεώσεις απέναντι στο κράτος.
Η προστασία της δημόσιας υγείας, που είναι άρρηκτα συνδεδεμένη και με το φαρμακοποιό και τον επιστημονικό του ρόλο, είναι πρωταρχικός στόχος και υποχρέωση μιας κυβέρνησης που θέλει να είναι στην υπηρεσία του πολίτη. Αυτό δεν είναι, βέβαια, εφικτό από τη δική σας Κυβέρνηση, που μόνο στο χώρο της υγείας καταργεί οργανικές θέσεις ιατρών στα νοσοκομεία, κλείνει κλινικές και υιοθετεί όλο και περισσότερες συρρικνώσεις και απαξίωση γενικότερα του συγκεκριμένου χώρου. Μια Κυβέρνηση που απλά εκτελεί εντολές μνημονίων και ξένων δανειστών, απαξιώνοντας το κοινωνικό κράτος και το κράτος πρόνοιας, είναι καταδικασμένη να υποστεί και τις συνέπειες. Οι συνέπειες αυτές συνοψίζονται σε μια και μόνο λέξη: ανατροπή. Και η δική σας ανατροπή -να είστε βέβαιοι- είναι προ των πυλών.
Ένα λεπτό μόνο για να απαντήσω σε όσα μάς είπε πριν ο κ. Λυκουρέντζος, στον οποίο θέλω να πω ότι μάλλον του διαφεύγει ότι αυτήν τη στιγμή στη χώρα μας κλείνουν φαρμακεία, σε όλη την επικράτεια.
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού)
Εντός δευτερολέπτων τελειώνω, κύριε Πρόεδρε.
Εδώ στην Αθήνα, αν κάνετε μια βόλτα στις γειτονιές, θα δείτε τι ακριβώς συμβαίνει. Αυτοί που προσλαμβάνουν προσωπικό, όπως λέει, είναι η συντριπτική μειοψηφία. Ο νόμος αυτός που επικαλέστηκε εξυπηρετεί συγκεκριμένα συμφέροντα. Διότι, αν θέσουμε το θέμα γενικά στους συναδέλφους φαρμακοποιούς όλης της χώρας, πρέπει να ξέρετε ότι αυτοί δεν αντέχουν ούτε καν τα λειτουργικά τους έξοδα, όχι να προσλάβουν και προσωπικό.
Το ελληνικό φαρμακείο ασφυκτιά. Οι φαρμακοποιοί είναι σε απόγνωση και όλο αυτό γίνεται μόνο και μόνο για να ανακινείται ο κοινωνικός αυτοματισμός και τίποτε άλλο. Όμως, δεν είναι δυνατόν να ασκείται πολιτική στο φάρμακο στις πλάτες των φαρμακοποιών.
Ευχαριστώ πολύ.
(Χειροκροτήματα από την πτέρυγα του ΣΥΡΙΖΑ-ΕΚΜ)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Εμείς ευχαριστούμε.
Το λόγο έχει ο συνάδελφος κ. Πάρις Μουτσινάς για οκτώ λεπτά.</ChairmanSpeech>
<Speech><Parlmember>ΠΑΡΙΣΗΣ ΜΟΥΤΣΙΝΑΣ</Parlmember>: Ευχαριστώ, κύριε Πρόεδρε, κύριε Υπουργέ, κυρίες και κύριοι συνάδελφοι.
Δράττομαι της ευκαιρίας με το νομοσχέδιο αυτό να μιλήσω για την ποιότητα του νομοθετικού έργου και για τη λειτουργία του Κοινοβουλίου. Η κατάθεση του προς ψήφιση νομοσχεδίου αποτυπώνει ανάγλυφα την αδιέξοδη πολιτική της Κυβέρνησης, η οποία προσαρμόζεται βίαια προς τις μνημονιακές δεσμεύσεις. Είναι δυστυχώς και αυτό το νομοσχέδιο μια απτή απόδειξη της υποβάθμισης της λειτουργίας του Κοινοβουλίου και του νομοθετικού έργου.
Το νομοθετικό έργο αντιμετωπίζεται σπασμωδικά -όπως και άλλοι συνάδελφοι έχουν αναδείξει εδώ- με πράξεις νομοθετικού περιεχομένου ή με νομοσχέδια «πασπαρτού» -γονατογραφήματα θα έλεγα, δυστυχώς- με τα οποία επιχειρείται η συρραφή πρόσκαιρων νομοθετικών διευθετήσεων και άσχετων τροπολογιών, με αρμοδιότητες πέντε, έξι και οκτώ ακόμη Υπουργείων, χωρίς σοβαρό σχέδιο ή όραμα ή προοπτική για τη χώρα αλλά και χωρίς την παρουσία των αρμόδιων Υπουργών να απαντήσουν σε έναν υγιή και διεξοδικό διάλογο με τους Βουλευτές.
Το Κοινοβούλιο καλείται κάθε φορά εκβιαστικά να ψηφίσει τα νομοθετήματα αυτά, παρά τις σοβαρές διαφωνίες των Βουλευτών, ακόμα και των κυβερνητικών, αλλά και των κομμάτων που απαρτίζουν ή συμμετείχαν παλαιότερα στην Κυβέρνηση. Έχω την αίσθηση μερικές φορές ότι στο Κοινοβούλιο παίζεται το θέατρο του παραλόγου και φυσικά αυτό πρέπει να σταματήσει, γιατί δεν τιμά τη χώρα και το ρόλο του Κοινοβουλίου μας.
Μετά από έξι χρόνια βαθιάς κρίσης, κύριοι συνάδελφοι, 30% συνεχιζόμενη ύφεση, 27% ανεργία, η οποία στους νέους αγγίζει και ξεπερνάει το 60% , θα έλεγα, 25% μείωση του ΑΕΠ, τίποτα δυστυχώς δεν έχει διδαχθεί αυτή η Κυβέρνηση, που συνεχίζει ακάθεκτη το καταστροφικό της έργο, της δημιουργικής λογιστικής και της πολιτικής του «σοκ» σε βάρος πάντοτε των ίδιων υποζυγίων, των μισθωτών, των συνταξιούχων και των μικρομεσαίων επιχειρηματιών και επαγγελματιών. 
Δεν αντέχει πια άλλο η κοινωνία, κύριοι Υπουργοί! Αυτό το μήνυμα το παίρνετε και από τους δικούς σας Βουλευτές πια. Έχει εγκαταλειφθεί, θεωρώ, κάθε προσπάθεια από το κυβερνητικό επιτελείο να κατανοηθεί η σημερινή πραγματικότητα και κατάσταση και τα πραγματικά αίτια της πρωτόγνωρης κοινωνικοοικονομικής κρίσης που περνά η χώρα μας. Αυτό είναι το χειρότερο και συνεχίζει την ίδια λογική! 
Θα περίμενε, λόγου χάριν, κανείς, για να αναφερθώ στο νομοθετικό έργο που ξεκίνησα, να εφαρμοστεί μια απλοποίηση, κωδικοποίηση και ουσιαστικοποίηση της νομοθετικής εργασίας, ένα νομοθετικό νοικοκύρεμα, με βάση και τις δεσμεύσεις της τρικομματικής προγραμματικής συμφωνίας, η οποία δυστυχώς έμεινε στα συρτάρια.
Δεν δικαιολογείται η άγνοια του νόμου – το ξέρετε - από τους πολίτες και ξέρετε πάρα πολύ καλά ότι είναι σε απόγνωση τα λογιστικά γραφεία και οι λογιστές από την πληθώρα νόμων και διατάξεων που εισάγονται και ψηφίζονται στη Βουλή. Δεν προλαβαίνουν να μελετούν και να παρακολουθούν τους νόμους αυτούς. Δεν είναι δυνατόν να παραχθεί κοινωνικό έργο έτσι προς τον πολίτη.
Το σημερινό νομοσχέδιο έχει τίτλο: «Ρυθμίσεις του Υπουργείου Υγείας και άλλες διατάξεις», έχει δεκαεννιά άρθρα και τροπολογίες και θέματα υγείας αναφέρονται μόνο σε τέσσερα άρθρα και σε μία τροπολογία. Τα υπόλοιπα άρθρα και τροπολογίες διευθετούν υποθέσεις και ζητήματα έξι Υπουργείων. 
Αντί, λοιπόν, να έρχονται προς ψήφιση ολοκληρωμένα νομοσχέδια ανά Υπουργείο για την αντιμετώπιση των κρίσιμων προβλημάτων, με στόχο την ανακούφιση των ευρύτερων κοινωνικών στρωμάτων, συνεχίζεται η ίδια προκλητική προχειρότητα, που – εκτός των άλλων – στοχεύει κάθε φορά στην εξυπηρέτηση συγκεκριμένων συμφερόντων, επιχειρηματικών κύκλων και κρατικοδίαιτων επιχειρηματιών, όπως είναι το άρθρο 18, το άρθρο 7, που παραβιάζει θύρες ανοιχτές και περιέχει δευτερευόντως αποσπασματικές ρυθμίσεις για τη διευθέτηση χρονιζουσών καταστάσεων, όπως είναι το άρθρο 4 για τους φαρμακοποιούς - που είναι λογικό - και μία τροπολογία για τους αγροτικούς γιατρούς, που και εγώ ο ίδιος υποστήριξα με ερώτηση προς τον Υπουργό και πιστεύω ότι είναι σε θετική κατεύθυνση. Όμως, θέλω εδώ να τονίσω ότι τελικά αυτές οι αποσπασματικές ρυθμίσεις δεν μπορεί να είναι κανόνας, παρά μόνο εξαίρεση. Εδώ, γίνονται κανόνας.
Θα επαινούσαμε, για παράδειγμα, μια πρωτοβουλία του Υπουργείου Υγείας, κύριε Υφυπουργέ, να εισάγει προς ψήφιση ένα νομοσχέδιο που θα αφορά την ολοκληρωμένη αντιμετώπιση και διαχείριση προβλημάτων υγείας, που είναι ιδιαίτερα οξυμένα και έχουν σχέση με την πρωτοβάθμια φροντίδα υγείας, τον οικογενειακό γιατρό, την αναβάθμιση της λειτουργίας των νοσοκομείων και των κέντρων υγείας, την στήριξη του ιατρικού και νοσηλευτικού προσωπικού, το ξεκαθάρισμα των αρνητικών σημείων του ΕΟΠΥΥ, το σεβασμό των ασφαλισμένων στα άλλα ασφαλιστικά ταμεία, την αξιοποίηση των πολυιατρίων – αναφέρομαι και στο πολυιατρείο του ΤΥΠΑΤΕ της Αγροτικής Τράπεζας που μένει αυτήν τη στιγμή κλειστό- την αντιμετώπιση του κινδύνου ιδιωτικοποίησης της υγείας και της εξυπηρέτησης των παραϊατρικών συμφερόντων, όπως γίνεται με το άρθρο 1.
Δράττομαι δε της ευκαιρίας σήμερα να πω ότι θα ήθελα – δεν είναι άσχετο με την ουσία της ομιλίας μου - και θα ήθελαν και πάρα πολλοί από εδώ- την επεξεργασία και κατάρτιση ενός προσχεδίου για την ολοκληρωμένη ανάπτυξη του πρωτογενούς τομέα παραγωγής, που δεν έχει έρθει στη Βουλή ενάμιση χρόνο τώρα. Δεν ήρθε ένα νομοσχέδιο για την πρωτογενή παραγωγή! 
Και όλοι σήμερα από το κυβερνητικό επιτελείο ορκίζεστε με ηχηρά λόγια στην ανάπτυξη του πρωτογενούς τομέα παραγωγής, όταν η πραγματικότητα σάς διαψεύδει κατηγορηματικά γιατί επαφίεται ο σοβαρός αυτός τομέας και ελπιδοφόρος για το μέλλον, στον αυτόματο πιλότο των επιδοτήσεων, όπως γινόταν χρόνια τώρα σε αυτήν τη χώρα, χωρίς καμμιά προοπτική. 
Ο Υπουργός βρίσκεται συνεχώς στο εσωτερικό και στο εξωτερικό σε συνέδρια αναψυχής, αλλά η ελληνική φέτα κινδυνεύει να χαθεί. Η δε επιθυμία –όπως αυτή εκφράστηκε σε μία τελευταία δημοσκόπηση- χιλιάδων μορφωμένων νέων να ασχοληθούν μ’ αυτόν τον κλάδο αντιμετωπίζεται με ηχηρά λόγια, χωρίς σχέδια και συγκεκριμένα μέτρα. 
Δεν έχω την ευκαιρία σήμερα να αναφερθώ περαιτέρω, γιατί ο χρόνος δεν μου το επιτρέπει, αλλά θα αναφερθώ σ’ αυτό κάποια άλλη στιγμή, γιατί θεωρώ ότι είναι ένα πολύ σημαντικό θέμα. 
Επίσης, δεν έχει κατατεθεί ένα νομοσχέδιο για τον τουρισμό και την αντιμετώπιση του συνεχώς μεταβαλλόμενου αισχρού τουριστικού τοπίου και τουριστικού προϊόντος σε διεθνή κλίμακα. Τελικά, το τουριστικό ρεύμα δεν έρχεται από αξιοποίηση των συγκριτικών πλεονεκτημάτων στη χώρα μας, αλλά από αποτυχίες άλλων χωρών, όπως είναι η Αίγυπτος και η Τουρκία. Αυτό είναι απαράδεκτο. Αυτή η τουριστική βιομηχανία πρέπει να αξιοποιηθεί και πρέπει, επιτέλους, αυτή η χώρα να αφυπνιστεί. 
Όμως, για να μην είμαι άδικος, θα ήθελα να πω ότι μία σοβαρή προσπάθεια γίνεται από το ΥΠΕΚΑ και από τον Υφυπουργό κ. Καλαφάτη, ο οποίος προσπαθεί να προσεγγίσει τα δύσκολα προβλήματα του Υπουργείου με σοβαρή επεξεργασία και σοβαρό διάλογο. Αυτό είναι ένα καλό παράδειγμα. 
Κύριοι, η χώρα έχει ανάγκη από την εφαρμογή ενός ολοκληρωμένου σχεδίου, ρεαλιστικού και τεκμηριωμένου, για την έξοδο από την κρίση και την ανάπτυξή της, για την αντιμετώπιση πρώτα απ’ όλα των νοσηρών φαινομένων της ελληνικής κοινωνίας, όπως αυτό της παραοικονομίας. Πού είναι το στρατηγικό σχέδιο του κ. Στουρνάρα για την παραοικονομία και τη διαφθορά; Γιατί δεν γίνονται δεκτές οι προτάσεις της Γενικής Γραμματείας Διαφάνειας και Ανθρωπίνων Δικαιωμάτων, του κ. Σούρλα, για το λαθρεμπόριο καυσίμων ή το παραεμπόριο, για τα τελωνεία, για τις λίστες Λαγκάρντ, για τους πίνακες της Τράπεζας της Ελλάδος, για τη φοροδιαφυγή; Γιατί αυτή η χώρα δεν αποκτά, επιτέλους, ένα φορολογικό νόμο αναπτυξιακό, φορολογικά δίκαιο και με ορίζοντα δεκαετίας; 
Οι μεταρρυθμίσεις στο δημόσιο ταυτίζονται με τις απολύσεις. Εκτός των ζημιών που υφίσταται σήμερα η χώρα, έχουμε ακριβώς απαξιώσει και τη γλώσσα μας και έχουμε χάσει τις έννοιες. Μιλάμε για την εξυγίανση του πολιτικού συστήματος, το πολιτικό χρήμα, τη διαφάνεια στη λειτουργία των κομμάτων του πολιτικού μας συστήματος. Όλα αυτά έχουν ιδιαίτερη σημασία, αλλά δεν ήρθε ένας νόμος για το νόμο περί ευθύνης Υπουργών. 
Αγαπητοί συνάδελφοι και κύριε Υπουργέ, καταλήγω με το εξής: Χρειαζόμαστε αλλαγή φιλοσοφίας και πρακτικής από την Κυβέρνηση και πρώτα απ’ όλα από τον ίδιο τον Πρωθυπουργό, ο οποίος απέχει προκλητικά από τις κοινοβουλευτικές ευθύνες και δεν βρίσκεται εδώ να ηγηθεί, να συντονίσει το νομοθετικό έργο που είναι ιδιαίτερα σημαντικό, αλλά να ακούσει και τις αγωνίες των Βουλευτών. 
Οι Βουλευτές της μικρής πολιτικής παράταξης «Κοινωνία Πρώτα», στην οποία συμμετέχω και εγώ, θα αγωνιστούμε για τα παραπάνω, όπως ανέφερα, προκειμένου να αντιμετωπίσουμε πραγματικά αυτά τα κομβικά ζητήματα με σοβαρότητα και επάρκεια. 
Ευχαριστώ.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Και εμείς ευχαριστούμε τον κ. Μουτσινά. 
Το λόγο έχει ο συνάδελφος κ. Δημήτριος Στρατούλης για οκτώ λεπτά.</ChairmanSpeech> 
<Speech><Parlmember>ΔΗΜΗΤΡΙΟΣ ΣΤΡΑΤΟΥΛΗΣ</Parlmember>: Ευχαριστώ πολύ, κύριε Πρόεδρε. 
Θα ήθελα να ξεκινήσω με ένα ζήτημα, αλλά διευκρινίζοντας πρώτα ότι συμφωνώ με τις παρατηρήσεις, τα σχόλια και τις πολιτικές εκτιμήσεις που εξέφρασε για το παρόν νομοσχέδιο της Κυβέρνησης ο εισηγητής του ΣΥΡΙΖΑ. 
Θα ήθελα να μιλήσω για μία τροπολογία την οποία κατέθεσε η ΔΗΜΑΡ και η οποία θεωρούμε ότι κινείται σε θετική κατεύθυνση. Ζητάμε από τον Υπουργό να τη λάβει υπ&apos; όψιν του και να την αποδεχθεί. Είναι η τροπολογία που έχει να κάνει με τα κέντρα πρόληψης και τη διασφάλιση της συνέχειας της λειτουργίας τους. 
Όπως γνωρίζετε, κύριε Πρόεδρε, το θέμα της πρόληψης και της θεραπείας των εξαρτήσεων στη χώρα μας αντιμετωπίζεται από τα εβδομήντα δύο κέντρα πρόληψης που υπάρχουν σε όλη την εδαφική επικράτεια. Αυτό το έργο τους στηρίζεται και χρηματοδοτείται από μία προγραμματική συμφωνία, η οποία κρατά πέντε χρόνια και υπογράφεται μεταξύ των συναρμόδιων Υπουργείων Υγείας, Εσωτερικών, την ΚΕΔΕ και άλλων φορέων που έχουν να κάνουν με την πανελλαδική δικτύωση της τοπικής αυτοδιοίκησης. 
Αυτήν τη στιγμή, κύριε Υπουργέ, λήγει η πενταετής προγραμματική συμφωνία και συνεχίζονται οι διαπραγματεύσεις για την καινούργια. Δεν έχουν ολοκληρωθεί οι διαπραγματεύσεις για τη νέα προγραμματική συμφωνία για τα εβδομήντα δύο κέντρα πρόληψης. 
Αυτό που σας ζητάμε είναι να δεχτείτε αυτήν την τροπολογία, με την οποία και εμείς συμφωνούμε. Με την τροπολογία αυτή διασφαλίζεται η λειτουργία των κέντρων πρόληψης, κατά συνέπεια και οι θέσεις εργασίας όσων είναι σ’ αυτά, αλλά και το κοινωνικό, το ιατρικό και το προληπτικό έργο που κάνουν για συμπολίτες μας που ανήκουν σε ευαίσθητες κατηγορίες και που έχουν ανάγκη τη στήριξη τους. 
Ταυτόχρονα ζητάμε το ταχύτερο δυνατό να υπογραφεί η προγραμματική αυτή συμφωνία και μέχρι τότε να υπάρξει και να διασφαλιστεί η λειτουργία των εβδομήντα δύο κέντρων πρόληψης από εξαρτήσεις.
Επιπλέον, ζητάμε στη νέα προγραμματική συμφωνία, επιτέλους, να περιγραφεί με σαφήνεια πόση θα είναι η δημόσια χρηματοδότηση και πότε θα δίνεται, με ακριβές χρονοδιάγραμμα. Και για το πόση θα είναι η χρηματοδότηση και το πότε θα δίνεται πρέπει να ληφθούν υπ’ όψιν οι πραγματικές ανάγκες των κέντρων πρόληψης, οι πραγματικές ανάγκες δηλαδή των συμπολιτών μας που έχουν ανάγκη να καλυφθούν από τις υπηρεσίες τους.
Πιστεύω να την έχετε δει σοβαρά, κύριε Υπουργέ, και περιμένω να σας ακούσω να αποδεχτείτε αυτήν την τροπολογία.
Μία δεύτερη τροπολογία που είναι αλήθεια ότι δεν είναι της αρμοδιότητάς σας, κύριε Υπουργέ, άπτεται όμως του Υπουργείου Υγείας, έχει να κάνει με τα άτομα με αναπηρία. Και επειδή σ’ αυτό το νομοσχέδιο της Κυβέρνησης έχουμε δει να είναι πάρα πολλά άρθρα από διαφορετικά Υπουργεία, νομίζω ότι σε συνεννόηση με τον Υπουργό Εργασίας και μέχρι να τελειώσει η συνεδρίασή μας, θα πρέπει να την αποδεχτείτε. 
Γνωρίζετε καλά ότι τα άτομα με αναπηρία αυτά βρίσκονται σε πανελλαδική συγκέντρωση-διαδήλωση που ξεκίνησε από το Υπουργείο Εργασίας και αυτήν την ώρα βρίσκεται στο Υπουργείο Οικονομικών. Διαμαρτύρονται για τις περικοπές τις οποίες έχουν υποστεί στις συντάξεις τους, στους μισθούς τους και στις παροχές τους όλο αυτό το διάστημα, αφού γνωρίζετε ότι δεν εξαιρέθηκαν από τις σκληρές, βάρβαρες και ανθρωποκτόνες, για εμάς, ιδιαίτερα για αυτές τις ευπαθείς κοινωνικές ομάδες, μνημονιακές πολιτικές.
Είναι σε διαμαρτυρία γιατί θέλουν να προλάβουν νέα μέτρα σε βάρος τους. Ήδη κυκλοφορεί στα μέσα μαζικής ενημέρωσης ότι η τρόικα συζητά με την Κυβέρνηση να ενοποιηθούν όλα αυτά τα προνοιακά επιδόματα, τα οποία ουσιαστικά παίρνουν για την επιβίωσή τους, σε 500 ευρώ το μήνα και μάλιστα με αυστηρά εισοδηματικά και περιουσιακά κριτήρια. Ζητούν την αξιοπρέπειά τους, ζητούν τη διασφάλιση της υγείας και της ζωής τους.
Το κυριότερο, όμως, και το πιο εξωφρενικό για τα άτομα με αναπηρία είναι ότι έχουν εγκλωβιστεί, έχουν κυριολεκτικά φυλακιστεί εξήντα χιλιάδες από αυτούς περιμένοντας τα Κέντρα Πιστοποίησης Αναπηρίας, τα περιβόητα ΚΕΠΑ, να βγάλουν γνωμοδότηση για την πιστοποίηση και αξιολόγηση της αναπηρίας τους. Έχουν εγκλωβιστεί σ’ αυτά δέκα και δώδεκα μήνες. 
Για όλο αυτό το διάστημα, κύριε Υπουργέ, δεν παίρνουν τη σύνταξή τους, εφόσον ήταν συνταξιούχοι, και δεν παίρνουν τα προνοιακά τους επιδόματα. Και το πιο φοβερό και πιο εξωφρενικό είναι ότι για όλο αυτό το διάστημα δεν έχουν ιατροφαρμακευτική και νοσοκομειακή περίθαλψη, που ιδιαίτερα τα άτομα με αναπηρία την έχουν περισσότερο ανάγκη από όλους μας.
Με το άρθρο 66 του ν. 4144/2013, δόθηκε η δυνατότητα στα άτομα με αναπηρία με τροπολογία που ψήφισε η Βουλή να παίρνουν για έξι μήνες τη σύνταξή τους, αν καθυστερούν να βγάλουν αποφάσεις τα ΚΕΠΑ χωρίς δικής τους υπαιτιότητα. Αυτό το διάστημα, όμως, που δόθηκε, λήγει σήμερα, κύριε Υπουργέ, στις 31-10-2013. 
Πρέπει να δοθεί παράταση, ώστε, αν καθυστερεί λόγω μη υπαιτιότητάς τους να βγει απόφαση για την πιστοποίηση αναπηρίας τους, τουλάχιστον να παίρνουν τη σύνταξή τους για το διάστημα μέχρι να βγει η γνωμοδότηση.
Ταυτόχρονα με την τροπολογία μάς λέμε ότι για αυτό το διάστημα θα πρέπει να έχουν το στοιχειώδες, που είναι η υγειονομική τους περίθαλψη, είτε μέσω ασφαλιστικών ταμείων είτε με τα χαρτιά απορίας των δήμων, και να εξακολουθούν να παίρνουν τα προνοιακά τους επιδόματα, τα αναπηρικά, τα εξωιδρυματικά και μία σειρά επιδόματα που παίρνουν και είναι απαραίτητα για τη ζωή τους.
Επίσης, επειδή καθυστερούν πάρα πολύ τα ΚΕΠΑ να βγάλουν αυτές τις αποφάσεις και αναγκάζονται τα άτομα με αναπηρία να έρχονται σε επαφή με διάφορες δημόσιες υπηρεσίες που τους ζητούν αυτή την πιστοποίηση και δεν την έχουν, ζητάμε να ισχύουν τουλάχιστον οι προηγούμενες –αυτές που βγήκαν πριν από το Σεπτέμβρη του 2011, όταν πρωτολειτούργησαν τα ΚΕΠΑ- γνωμοδοτήσεις των υγειονομικών υπηρεσιών των νομαρχιών και της περιφέρειας, προκειμένου να μπορούν οι άνθρωποι και στην εφορία και στις άλλες δημόσιες υπηρεσίες και στους δήμους να κάνουν τη δουλειά τους μέχρι να βγει αυτή η περιβόητη απόφαση. 
Το πρώτο βεβαίως είναι ότι θα πρέπει να παρθούν μέτρα στελέχωσης και στήριξης των ΚΕΠΑ, ώστε να βγαίνουν έγκαιρα οι αποφάσεις και να μην ταλαιπωρούνται οι πολίτες. Όμως, μέχρι να βγουν, θα πρέπει τα άτομα με αναπηρία να μπορούν να επιβιώνουν. 
Επιμένω πάρα πολύ, κύριε Υπουργέ, ότι πρέπει κατεπειγόντως να συνεννοηθείτε μεταξύ σας. Άλλωστε, ενιαία Κυβέρνηση είστε. Εννοώ ότι είστε στην ίδια Κυβέρνηση και με το Υπουργείο Εργασίας. Θα πρέπει, λοιπόν, να λυθεί το πρόβλημα, δεδομένου μάλιστα ότι σήμερα τελειώνει η προθεσμία. 
Κύριε Υπουργέ, γνωρίζετε και εσείς, όπως και όλοι, ότι ένα από τα μέτρα αξιολόγησης του πολιτισμού μιας κοινωνίας και μιας πολιτείας είναι το πώς αυτή σέβεται τα δικαιώματα, τη ζωή και την υγεία των ατόμων με αναπηρία. Αν δεν δοθεί λύση σε αυτό το πρόβλημα, είναι σαφές ότι αυτοί οι άνθρωποι, αυτοί οι συμπολίτες μας, οδηγούνται σε κοινωνική γενοκτονία. Πρόκειται, λοιπόν, για κάτι που θα πρέπει να προλάβουμε και να αποτρέψουμε. 
Σας ευχαριστώ πάρα πολύ. 
(Χειροκροτήματα από την πτέρυγα του ΣΥΡΙΖΑ-ΕΚΜ)</Speech>
 ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Ευχαριστούμε, κύριε Στρατούλη. 
Κύριε Υπουργέ, έχετε το λόγο για οκτώ λεπτά.</ChairmanSpeech> 
<Speech><Parlmember>ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</Parlmember> (Υπουργός Υγείας): Ευχαριστώ πολύ κύριε Πρόεδρε.
Κύριε Στρατούλη, θα ήθελα να ξεκινήσω με το τελευταίο. Έχετε απόλυτο δίκιο ότι η Κυβέρνηση είναι ενιαία. Αντιλαμβάνεστε ότι εμείς δεν μπορούμε να κάνουμε δεκτή την τροπολογία που αφορά το Υπουργείο Εργασίας χωρίς προηγούμενη συνεννόηση. 
Επειδή όμως η αγωνία η δική σας, όπως και της κ. Μάρκου, είναι σωστή, θα ήθελα να σας υπενθυμίσω ότι σήμερα ο κ. Βρούτσης ανακοίνωσε μία σειρά ασθενειών για τις οποίες δεν θα χρειάζεται πια οι πολίτες να περνούν από τα ΚΕΠΑ. Και αυτό έγινε, προκειμένου να απεγκλωβιστούν χιλιάδες άνθρωποι που ήταν εγκλωβισμένοι. Παρά ταύτα, εγώ να δεχτώ ότι αυτό είναι το μισό βήμα. Όμως, χρειάζεται και το άλλο μισό και εγώ θα προσπαθήσω να δω αν μπορώ να επιταχύνω τη σχετική διαδικασία, γιατί προσυπογράφω ότι όσα είπατε ήταν αληθή. 
Πριν πάω, λοιπόν, στην ουσία της ομιλίας μου, θα ήθελα να ξεκινήσω με τα τεχνικά ζητήματα. 
Κύριε Πρόεδρε, θα ήθελα να καταθέσω άλλη μία νομοτεχνική βελτίωση στο άρθρο 3 της τροπολογίας με γενικό αριθμό 901. Σε ό,τι γράφουμε οι λέξεις «άγονες και νησιωτικές περιοχές» αντικαθίστανται με τις λέξεις «άγονες ή απομακρυσμένες ή νησιωτικές ή προβληματικές περιοχές», προκειμένου να πιάσουμε και διάφορες άλλες από τις περιπτώσεις που μπορεί να εξαιρούνται από τη συγκεκριμένη πρόθεση της Κυβέρνησης, που είναι να βοηθήσει αυτές τις περιοχές.
(Στο σημείο αυτό ο Υπουργός Υγείας κ. Σπυρίδων-Άδωνις Γεωργιάδης καταθέτει για τα Πρακτικά την προαναφερθέντα νομοτεχνική βελτίωση, η οποία έχει ως εξής: 
(Να μπει η σελ. 177)</Speech>
<Speech><Parlmember>ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</Parlmember> (Υπουργός Υγείας): Όσον αφορά τώρα τις τροπολογίες που έχουν κατατεθεί, θα ήθελα να πω από τώρα ποιες κάνουμε δεκτές, προκειμένου να το ξέρουν και οι συνάδελφοι.
Κάνουμε δεκτή, λοιπόν, την τροπολογία του κ. Γιακουμάτου με αριθμό 913, η οποία αφορά την άδεια λειτουργίας ταχύπλοου σκάφους από το ΕΚΑΒ για την υγειονομική μεταφορά ασθενών. 
Επίσης, γίνεται δεκτή η τροπολογία της κ. Ασημακόπουλου και του κ. Γκόκα που αφορά το θέμα της πληρωμής των εργαζομένων που θα δουλεύουν τις Κυριακές. 
Ακόμα, γίνεται δεκτή η τροπολογία του συναδέλφου κ. Παύλου Βογιατζή που αφορά το να ξεκαθαρίσουμε το πώς θα μπορούν να διατίθενται και ποιός είναι ο υπεύθυνος για τα ακίνητα και τις εκτάσεις ιδιοκτησίας του ελληνικού δημοσίου από τα υπόλοιπα των στεγαστικών προγραμμάτων. 
Κύριε Βογιατζή, φαντάζομαι ότι τη συγκεκριμένη τροπολογία θα την υποστηρίξετε στη συνέχεια.
Κύριε Κρεμαστινέ, κάνουμε δεκτή την τροπολογία με αριθμό 853 που αφορά την υποχρέωση του διοικητού του νοσοκομείου, οι ειδικευόμενοι γιατροί μία φορά το μήνα να επισκέπτονται τα κέντρα υγείας που υπάρχουν στο νοσοκομείο, έτσι ώστε να λύσουμε προβλήματα που δημιουργούνται στα νοσοκομεία, γιατί κάποιοι αρνούνται να πάνε κ.λπ.. 
Επίσης, όσον αφορά την προσθήκη που κάνατε στην τροπολογία μας για τους αγροτικούς γιατρούς, συνεννοηθήκαμε με τον κ. Μπέζα και ενσωματώσουμε μέσα στην τροπολογία μας και αυτή τη φιλοσοφία, ώστε να μην εξαιρείται κανένας. 
Όσον αφορά τώρα το θέμα του αγροτικού γιατρού, θα ήθελα να υπενθυμίσω ότι εμείς δεν θέλουμε να εξαιρέσουμε κανέναν. Η βούλησή μας είναι να μην εξαιρεθεί κανένας από αυτό. Όμως, υπάρχει πρόβλημα μόνο γι’ αυτούς που παίρνουν ειδικότητα στο εξωτερικό, για τους οποίους, βάσει της κοινοτικής νομοθεσίας, είμαστε υποχρεωμένοι να αναγνωρίσουμε την ειδικότητά τους και στην Ελλάδα. 
Ας δούμε όμως πώς εμείς τώρα διασφαλίζουμε τη βούλησή μας.
Κατ’ αρχάς, θα ήθελα να πω ότι η τροπολογία δεν έχει αναδρομική ισχύ. Ισχύει πάντα γι’ αυτούς που παίρνουν πτυχίο από την Ιατρική Σχολή από εδώ και πέρα. Δεν έχει να κάνει με αυτούς που κατά το μεσοδιάστημα που δεν ήταν υποχρεωτικό έχουν μπει και κάνουν ειδικότητα. Μιλάμε πάντα για αυτούς που αποφοιτούν από τώρα και στο εξής.
Όσον αφορά, λοιπόν, τώρα το πώς το διασφαλίζουμε αυτό, δεν θα μπορούν να κάνουν σύμβαση με το ΕΣΥ –αυτό λέτε εσείς και αυτό βάζουμε και εμείς- αυτοί οι οποίοι δεν έχουν κάνει την υπηρεσία του αγροτικού ιατρείου, δεν θα μπορούν να γίνονται γιατροί του ΕΣΥ, δεν θα μπορούν να κάνουν συμβάσεις με τα ασφαλιστικά ταμεία, δηλαδή με τον ΕΟΠΥΥ. 
Άρα, αν κάποιος θέλει να έχει σύμβαση με το Εθνικό Σύστημα Υγείας και με τα ασφαλιστικά μας ταμεία, θα πρέπει προηγουμένως να έχει υπηρετήσει τη θητεία του στα αγροτικά ιατρεία και να έχει προσφέρει στους συμπολίτες μας σε απομακρυσμένες περιοχές αυτό που χρειάζονται. Γιατί καταλαβαίνουμε όλοι ότι εκεί είναι πολύ μεγάλο το πρόβλημα. 
Στην τροπολογία σας τώρα για τους επικουρικούς γιατρούς που θα πρέπει να έχουν και το επιπλέον προσόν, δηλαδή το ειδικό προσόν που ζητάει το κάθε νοσοκομείο: Επί της ουσίας θέλουμε να την κάνουμε δεκτή. Επειδή την Τρίτη θα φέρουμε μία συνολική τροπολογία για τους επικουρικούς γιατρούς, θα την ενσωματώσουμε εκεί, για να έχει συνέχεια η νομοθεσία και να μην ψάχνει όποιος ενδιαφέρεται δεξιά και αριστερά. Θα την ενσωματώσουμε την Τρίτη στην επιτροπή, που καταθέτουμε τις τροπολογίες.
Επίσης, η τροπολογία σας για το θέμα των ληξιπρόθεσμων οφειλών θα δοθεί τώρα από εμάς στο Γενικό Λογιστήριο του Κράτους, για να δει την περίπτωση της δαπάνης. Και αμέσως μόλις θα έχουμε αυτή την έκθεση, θα γίνει και αυτή δεκτή. Είναι σωστή.</Speech> 
<Speech><Parlmember>ΒΑΣΙΛΕΙΟΣ ΟΙΚΟΝΟΜΟΥ</Parlmember>: Κι εμείς έχουμε φέρει μία τροπολογία.</Speech>
<Speech><Parlmember>ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</Parlmember> (Υπουργός Υγείας): Τις παίρνω με τη σειρά, κύριε συνάδελφε. Μιλάω για κάθε μία ξεχωριστά, για να μην φανεί ότι αδικώ κάποιον. 
Το θέμα των επιτροπών θα ήθελα να το συζητήσουμε εκ νέου στη Βουλή -εννοώ για το θέμα της ετήσιας μόνο δυνατότητας να είναι οι επιτροπές και μετά να αλλάζουν- απλώς και μόνο για να ακούσουμε και μία άλλη γνώμη.
Ως προς το θέμα των τροπολογιών της Δημοκρατικής Αριστεράς, ανέφερα προηγουμένως ότι, επειδή αφορούν τα ΚΕΠΑ, θα πρέπει να έχει προηγηθεί συνεννόηση με το Υπουργείο Εργασίας, για να μπορέσω να σας απαντήσω. Ασφαλώς αγγίζουν ένα πολύ ευαίσθητο θέμα. Το αναγνωρίζουμε. Το μισό πρόβλημα προσπάθησε να το λύσει ο κ. Βρούτσης με το θέμα της εξαιρέσεως πολλών ασθενειών, που δεν θα πρέπει να περνάνε πλέον καθόλου από τα ΚΕΠΑ και αυταπόδεικτα θα προχωράει η διαδικασία. Θα συνεννοηθούμε και με το αρμόδιο Υπουργείο για να σας απαντήσουμε.</Speech> 
<Speech><Parlmember>ΒΑΣΙΛΕΙΟΣ ΚΥΡΙΑΚΑΚΗΣ</Parlmember>: Πείτε μας για τις εφημερίες.</Speech>
<Speech><Parlmember>ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</Parlmember> (Υπουργός Υγείας): Για τις εφημερίες θα πρέπει να το δούμε. Δεν είμαστε σε θέση να σας απαντήσουμε αυτήν τη στιγμή. Θα πρέπει να δούμε αν και κατά πόσο το θέμα της εφημερίας δεν έχει δαπάνη, όπως λέτε. Αυτό θα πρέπει να διαπιστωθεί με επίσημο τρόπο. Δεν έχουμε αντίρρηση να λύνουμε προβλήματα. Ξέρετε ότι ήδη εγώ είχα φέρει με τον κ. Μπέζα τις μικτές εφημερίες σε προηγούμενο νομοσχέδιο. Σκοπός μας είναι να κάνουμε τα νοσοκομεία να λειτουργούν γρηγορότερα, αλλά χρειάζεται μία μελέτη.</Speech> 
<Speech><Parlmember>ΒΑΣΙΛΕΙΟΣ ΟΙΚΟΝΟΜΟΥ</Parlmember>: Για τα κέντρα πρόληψης…</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Κύριε συνάδελφε, όχι αυτήν τη διαδικασία.
Κύριε Υπουργέ, συνεχίστε.</ChairmanSpeech> 
<Speech><Parlmember>ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</Parlmember> (Υπουργός Υγείας): Εντάξει, δεν πειράζει. Είναι δόκιμο όλο αυτό.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Πειράζει εμένα, αν δεν πειράζει εσάς. Πειράζει το Προεδρείο. 
Να τηρείται η διαδικασία, κύριε Οικονόμου.</ChairmanSpeech> 
<Speech><Parlmember>ΠΑΝΑΓΙΩΤΗΣ ΚΟΥΡΟΥΜΠΛΗΣ</Parlmember>: Τι σας πειράζει, κύριε Πρόεδρε; Θα απαγορεύσετε το διάλογο; Αφού δέχεται ο Υπουργός τον διάλογο, αφήστε να γίνει διάλογος.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Τον διάλογο μπορείτε να τον κάνετε έξω. Αφήστε τα αυτά, κύριε Κουρουμπλή, όπως και όλοι μας. Να πηγαίνουμε σύμφωνα με τον Κανονισμό.</ChairmanSpeech> 
<Speech><Parlmember>ΠΑΝΑΓΙΩΤΗΣ ΚΟΥΡΟΥΜΠΛΗΣ</Parlmember>: Να μην βλέπουμε μόνο το γράμμα του νόμου, αλλά και το πνεύμα του νόμου!</Speech>
 ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Σύμφωνα με τον Κανονισμό.</ChairmanSpeech>
<Speech><Parlmember>ΔΗΜΗΤΡΙΟΣ ΣΤΡΑΤΟΥΛΗΣ</Parlmember>: ... (δεν ακούστηκε)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Τον ξέρω τον κ. Κουρουμπλή. Μην ανησυχείτε, κύριε Στρατούλη.</ChairmanSpeech>
<Speech><Parlmember>ΠΑΝΑΓΙΩΤΗΣ ΚΟΥΡΟΥΜΠΛΗΣ</Parlmember>: Αφήστε τα εσείς αυτά, αν δεν ξέρετε.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Γνωριζόμαστε πολλά χρόνια με τον κ. Κουρουμπλή.</ChairmanSpeech> 
<Speech><Parlmember>ΠΑΝΑΓΙΩΤΗΣ ΚΟΥΡΟΥΜΠΛΗΣ</Parlmember>: Εντάξει, μας πείσατε, κύριε Πρόεδρε. Πάμε παρακάτω.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Συνεχίστε, κύριε Υπουργέ.</ChairmanSpeech>
<Speech><Parlmember>ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</Parlmember> (Υπουργός Υγείας): Ευχαριστώ πολύ, κύριε Πρόεδρε.
Επανέρχομαι στην ουσία της ομιλίας μου. Θέλω να απαντήσω λίγο στην κριτική, την οποία έχει δεχθεί η Κυβέρνηση από σειρά συναδέλφων, για το ότι το νομοσχέδιο αυτό είναι ένα νομοσχέδιο πολλών Υπουργείων και κατά συνέπεια για ποιο λόγο εισάγεται από το Υπουργείο Υγείας και όλα τα υπόλοιπα που ακούστηκαν. 
Κοιτάξτε να δείτε. Ως Βουλευτής δεν μπορώ να μην συνηγορήσω και να πω ότι είναι καλό να τηρούμε τη διαδικασία. Η χώρα μας, όπως ξέρετε, βρίσκεται σε μία έκτακτη συνθήκη. Και πρέπει να σας πω ότι στην παρούσα διαδικασία, ενώ έχουμε δει κατά το παρελθόν η Κυβέρνηση να χρησιμοποιεί τη διαδικασία του κατεπείγοντος ή και του επείγοντος, με αποτέλεσμα να είναι πολύ δύσκολο να συζητηθούν όλα αυτά τα άρθρα, αυτήν τη φορά έγινε κανονική συζήτηση νομοσχεδίου. Δόθηκε άπλετος χρόνος και έγινε και πρώτη και δεύτερη ανάγνωση και στις επιτροπές, μπόρεσαν να μιλήσουν όλοι οι συνάδελφοι, ακριβώς γιατί η Κυβέρνηση δεν θέλει να νομοθετήσει εν κρυπτώ και παραβύστω, αλλά θέλει να νομοθετήσει με τον κανονικό τρόπο. Ταυτόχρονα, όμως, να λύσουμε προβλήματα. Γιατί από αυτά που κάνουμε εμείς εδώ, λύνονται προβλήματα ανθρώπων. 
Όσον αφορά τώρα το Υπουργείο Υγείας, δέχθηκα κριτική από την Αξιωματική Αντιπολίτευση ότι δεν μίλησα και ότι δεν λύνουμε θέματα. Με συγχωρείτε, κύριε συνάδελφε, αλλά πιστεύω ότι η κριτική σας είναι εξαιρετικά άδικη –και αναφέρομαι στον εισηγητή του ΣΥΡΙΖΑ. 
Πρώτα απ’ όλα, δεν λύνουμε θέματα εμείς στο Υπουργείο Υγείας σήμερα; Δεν βάλαμε τους αγροτικούς γιατρούς, που ήταν ένα αίτημα όλων σχεδόν των Βουλευτών της περιφέρειας, για να μπορέσουμε να καλύψουμε τις ανάγκες των απομακρυσμένων περιοχών; Δεν είναι αυτό λύση ενός συγκεκριμένου θέματος; Δεν έχουμε βάλει μέσα την τροπολογία για τα ληξιπρόθεσμα στα φαρμακεία; Δεν λύνουμε θέματα δι’ αυτού του τρόπου; Όλες τις τροπολογίες που κάναμε τώρα δεκτές δεν είναι επίλυση συγκεκριμένων θεμάτων, για να προχωρήσει ταχύτερα η διαδικασία μέσα στο Εθνικό Σύστημα Υγείας; Νομίζω πως είναι εξαιρετικά άδικο και γίνεται μόνο για λόγους εντυπώσεων. Ακριβώς το αντίθετο συμβαίνει: Λύνουμε πάρα πολλά θέματα.
Και όσον αφορά την κριτική, η οποία ετέθη για την επιτροπή διαπραγμάτευσης του ΕΟΠΥΥ, θα μου επιτρέψετε να πω ότι δεν μπορώ να καταλάβω πραγματικά πώς είναι δυνατόν η Αριστερά να είναι αντίθετη στη θεσμοθέτηση της επιτροπής διαπραγματεύσεως.</Speech> 
<Speech><Parlmember>ΚΩΝΣΤΑΝΤΙΝΟΣ ΖΑΧΑΡΙΑΣ</Parlmember>: Έχει νομοθετηθεί.</Speech>
<Speech><Parlmember>ΣΠΥΡΙΔΩΝ-ΑΔΩΝΙΣ ΓΕΩΓΙΑΔΗΣ</Parlmember> (Υπουργός Υγείας): Γιατί η επιτροπή διαπραγματεύσεως τι στόχο έχει; Να μειώσει τις δαπάνες του ΕΟΠΥΥ, να στριμώξει τους ιδιώτες, ώστε να πληρώνει το ελληνικό δημόσιο λιγότερα λεφτά στους ιδιώτες πάσης φύσεως. Και σας ερωτώ…</Speech>
<Speech><Parlmember>ΠΑΝΑΓΙΩΤΗΣ ΚΟΥΡΟΥΜΠΛΗΣ</Parlmember>: Δεν είπαμε αυτό.</Speech>
<Speech><Parlmember>ΣΠΥΡΙΔΩΝ-ΑΔΩΝΙΣ ΓΕΩΓΙΑΔΗΣ</Parlmember> (Υπουργός Υγείας): Κύριε Κουρουμπλή, μη με διακόπτετε συνέχεια.</Speech>
<Speech><Parlmember>ΠΑΝΑΓΙΩΤΗΣ ΚΟΥΡΟΥΜΠΛΗΣ</Parlmember>: Είπαμε να εφαρμοσθεί το «πόθεν έσχες».</Speech>
<Speech><Parlmember>ΣΠΥΡΙΔΩΝ-ΑΔΩΝΙΣ ΓΕΩΓΙΑΔΗΣ</Parlmember> (Υπουργός Υγείας): Και σας ερωτώ: Είναι δυνατόν η Αριστερά να έρχεται εδώ και να λέει ότι δεν θέλει να υπάρχει αυτή η διαδικασία;</Speech>
<Speech><Parlmember>ΠΑΝΑΓΙΩΤΗΣ ΚΟΥΡΟΥΜΠΛΗΣ</Parlmember>: Παραποιείτε αυτά που είπαμε.</Speech>
<Speech><Parlmember>ΣΠΥΡΙΔΩΝ-ΑΔΩΝΙΣ ΓΕΩΓΙΑΔΗΣ</Parlmember> (Υπουργός Υγείας): Εντάξει.</Speech>
<Speech><Parlmember>ΠΑΝΑΓΙΩΤΗΣ ΚΟΥΡΟΥΜΠΛΗΣ</Parlmember>: Είπαμε να εφαρμοσθεί το «πόθεν έσχες» στην επιτροπή.</Speech>
<Speech><Parlmember>ΣΠΥΡΙΔΩΝ-ΑΔΩΝΙΣ ΓΕΩΓΙΑΔΗΣ</Parlmember> (Υπουργός Υγείας): Κύριε Πρόεδρε, …</Speech>
<Speech><Parlmember>ΠΑΝΑΓΙΩΤΗΣ ΚΟΥΡΟΥΜΠΛΗΣ</Parlmember>: Δεν είπαμε για την επιτροπή.</Speech>
<Speech><Parlmember>ΣΠΥΡΙΔΩΝ-ΑΔΩΝΙΣ ΓΕΩΓΙΑΔΗΣ</Parlmember> (Υπουργός Υγείας): Εντάξει.
Όσον αφορά το πρώτο άρθρο για τη συστέγαση, για το οποίο έγινε κριτική για να υπάρξει ξεχωριστή σήμανση στον ιατρό κ.λπ., μα η τροπολογία, το συγκεκριμένο άρθρο δεν καταργεί την κείμενη νομοθεσία. Προσθέτει τη δυνατότητα της συστεγάσεως, μέσα όμως από την κείμενη νομοθεσία. Μέσα στην κείμενη νομοθεσία προβλέπεται η ξεχωριστή σήμανση, έτσι ώστε να μπορεί να ξεχωρίζει τι δουλειά κάνει ο καθένας. Άρα αυτό προφανώς υπάρχει μέσα στη νομοθεσία και δεν χρειάζεται να τεθεί εκ νέου. Θα ήταν απλώς επανάληψη νόμου.
Θα μου επιτρέψετε, όμως, κυρίες και κύριοι συνάδελφοι, να απαντήσω σε δύο θέματα. 
Το ένα είναι η ανανέωση των συμβάσεων των ιατρών του ΕΟΠΥΥ. Δεχθήκαμε κριτική –φαντάζομαι την υπερψηφίζετε τη σχετική τροπολογία από το ΣΥΡΙΖΑ, δεν την καταψηφίζετε, δεν κατάλαβα κατά την ομιλία σας- για το ότι είναι, λέει, μέχρι το τέλος του χρόνου. Πρώτα απ’ όλα, έχει αναδρομική ισχύ γιατί κάποιων έχουν λήξει μήνες κατά το προηγούμενο διάστημα και πρέπει να μπορούν αυτοί οι άνθρωποι να έχουν σύννομη σχέση με τον ΕΟΠΥΥ. Άρα, τι θέλετε; Να μην το κάνουμε;
Δεύτερον, γιατί μέχρι τέλος του χρόνου; Μα, νομίζω ότι ιδιαίτερα οι συνάδελφοι της Επιτροπής Κοινωνικών Υποθέσεων καλώς γνωρίζουν ότι είμαστε σε μία διαδικασία συνολικής αναμορφώσεως και μεταρρυθμίσεως της πρωτοβάθμιας φροντίδας υγείας. Θα ήταν πιστεύετε εσείς σοφό και δίκαιο να έχουμε πιο μακροχρόνια παράταση της συμβάσεως, την ίδια στιγμή που πάμε να κάνουμε τη μεταρρύθμιση στην πρωτοβάθμια φροντίδα υγείας;
Πρώτα θα κάνουμε τη μεταρρύθμιση στην πρωτοβάθμια φροντίδα υγείας, που –ειρήσθω εν παρόδω, κυρίες και κύριοι συνάδελφοι- παρά τις κορώνες και τις κατηγορίες από τον κ. Τσίπρα ότι πουλάω βιβλία κι όλα αυτά τα οποία τα προσπερνώ ως ανάξια απαντήσεως, η συγκεκριμένη τοποθέτηση του κ. Τσίπρα για τη μεταρρύθμιση στην πρωτοβάθμια φροντίδα υγείας γίνεται εξαιρετικά ευμενώς αποδεκτή από το Υπουργείο Υγείας.
Γιατί τι λέει το πρόγραμμα, σημειωτέον και το πρόγραμμα της Task Force, κύριε Στρατούλη και κύριε εισηγητά; Τι λέει αυτό το πρόγραμμα; Είναι αναρτημένο στην ιστοσελίδα του Υπουργείου Υγείας. Όποιος θέλει μπορεί να το δει. Λέει ότι πρέπει να έχουμε μία ενιαία δημοσίου χαρακτήρα, καθολική πρωτοβάθμια φροντίδα υγείας υπό τις ΥΠΕ, τις Υγειονομικές Περιφέρειες και άρα, να γίνει ο ΕΟΠΥΥ μόνο αγοραστής υπηρεσιών υγείας και όλες οι παροχές να έχουν ενοποιηθεί υπό τις υγειονομικές περιφέρειες. Μάλιστα. 
Τι ανακοίνωσε ο κ. Τσίπρας ως σχέδιο του ΣΥΡΙΖΑ για τη μεταρρύθμιση στην πρωτοβάθμια φροντίδα υγείας; Ακριβώς αυτό! Δηλαδή, να έχουμε μία ενιαία δημοσίου χαρακτήρα πρωτοβάθμια φροντίδα υγείας υπό τις υγειονομικές περιφέρειες. 
Δεν κατάλαβα! Άμα το λέει κάποιος που τυγχάνει να έχει σχέση εργασίας με την Task Force –δηλαδή με την Ευρωπαϊκή Επιτροπή, για να το καταλάβουμε- είναι κακό, ενώ άμα λέει το ίδιο ο Αρχηγός της Αξιωματικής Αντιπολιτεύσεως είναι καλό; Δηλαδή έχει φτάσει η Αριστερά στην Ελλάδα, κύριε συνάδελφε, κύριε Κοντονή, να έχει τέτοιου είδους συμπλέγματα που να κατηγορεί κάτι μόνο και μόνο γιατί έχει υπογραφή –λέει- από κάτω «Task Force», χωρίς να μπαίνει καθόλου στην ουσία;
Εγώ θεωρώ ότι η ομιλία του κ. Τσίπρα και η παρουσίαση των θέσεων του ΣΥΡΙΖΑ για τη μεταρρύθμιση στην πρωτοβάθμια φροντίδα υγείας είναι επί της αρχής θετική ψήφος...</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Ολοκληρώστε, κύριε Υπουργέ.</ChairmanSpeech>
<Speech><Parlmember>ΣΠΥΡΙΔΩΝ-ΑΔΩΝΙΣ ΓΕΩΓΙΑΔΗΣ</Parlmember> (Υπουργός Υγείας): …εις την προσπάθεια την οποία κάνουμε.
Υπό την έννοια αυτή –και κλείνω, κύριε Πρόεδρε- είμαι εξαιρετικά ευτυχής που και εμείς και ο ΣΥΡΙΖΑ συμφωνούμε στο μείζον, δηλαδή μία ενιαία πρωτοβάθμια φροντίδα υγείας υπό τις υγειονομικές περιφέρειες. Δεν κατάλαβα γιατί πρέπει μονίμως να διαφωνούμε, αφού συμφωνούμε κιόλας!
Όμως θα μου επιτρέψετε εδώ -για να κλείσω- να πω ότι οι συνάδελφοι του ΣΥΡΙΖΑ και ο εισηγητής, επειδή τώρα είναι εκπρόσωποι της Αξιωματικής Αντιπολιτεύσεως, θα πρέπει να είναι πάρα πολύ προσεκτικοί όταν υιοθετούν δημοσιεύματα του Τύπου. Ξέρετε, υπήρξε ένα δημοσίευμα –κι εγώ δεν έχω σκοπό να το κρύψω- από την εφημερίδα «ΕΛΕΥΘΕΡΟΤΥΠΙΑ», όπου έγινε άκριτα αποδεκτό ως θέμα από την Αξιωματική Αντιπολίτευση σε σχετικό σχόλιο του συναδέλφου. Τι έλεγε το δημοσίευμα; Ότι δήθεν το Υπουργείο Υγείας δίνει – μάλιστα έγραψε «έδωσε» - 4,5 εκατομμύρια ευρώ στην Task Force.
Κυρίες και κύριοι συνάδελφοι, να μας κρίνετε «εν πνεύματι δικαίω». Ας πούμε, λοιπόν, ότι ο «κακός» μνημονιακός Υπουργός Υγείας θέλει να δώσει 4,5 εκατομμύρια ευρώ στην Task Force. Απευθύνομαι σε εσάς, κύριε Κοντονή, που είστε νομικός. Μπορεί; Δηλαδή, αν υπογράψω εγώ να πάρει η Task Force 4,5 εκατομμύρια, θα τα πάρει; 
Η απάντηση είναι όχι! Πρώτον, διότι ο Υπουργός δεν μπορεί να υπογράψει για 4,5 εκατομμύρια ευρώ. Ξέρετε ότι για πάνω από 20 χιλιάδες ευρώ –άντε μέχρι 60 χιλιάδες ευρώ, αν πρόκειται περί μνημονιακών υποχρεώσεων- χρειάζεται διαγωνισμός. Άρα τα 4,5 εκατομμύρια ευρώ τα μαθηματικά μου λένε ότι είναι πάνω από τις 20 χιλιάδες και χρειάζεται διαγωνισμός. Άρα και να υπογράψω, δεν θα τα πάρουν.
Φεύγουμε από αυτό, κυρίες και κύριοι συνάδελφοι. Στην περίπτωση, λοιπόν, που ξεπερνάμε τη διαδικασία και βρίσκουμε τον τρόπο να τα δώσουμε. Μπορούμε να τα δώσουμε στην Task Force; Έχει καταλάβει ο ΣΥΡΙΖΑ τι είναι η Task Force; Η Task Force είναι η Κομισιόν, είναι η τεχνική βοήθεια που έχει ζητήσει η χώρα μας και στην οποία συμμετέχουν υπάλληλοι από την Ευρωπαϊκή Επιτροπή, από διάφορες χώρες της Ευρωπαϊκής Ενώσεως, οι οποίοι μάλιστα πληρώνονται εξ ολοκλήρου από την Ευρωπαϊκή Επιτροπή και όχι από το ελληνικό δημόσιο. 
Ερωτώ τώρα τον κ. Κοντονή: Υπάρχει έννομος τρόπος να δώσει ο Υπουργός Υγείας Ελλάδος 1 ευρώ στην Task Force; Η απάντηση είναι όχι. Γιατί δεν μπορούμε; Διότι η Task Force είναι η Κομισιόν και δεν υπάρχει τρόπος να δώσουμε λεφτά στην Κομισιόν.</Speech>
<Speech><Parlmember>ΠΑΝΑΓΙΩΤΗΣ ΚΟΥΡΟΥΜΠΛΗΣ</Parlmember>: Θα τα πάρει από την τεχνική βοήθεια.</Speech>
<Speech><Parlmember>ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</Parlmember> (Υπουργός Υγείας): Το δημοσίευμα της «ΕΛΕΥΘΕΡΟΤΥΠΙΑΣ» δεν κατάλαβε αυτά τα απλά πράγματα. Το να μην τα καταλάβει μία δημοσιογράφος δεν τρέχει και τίποτα. Το να μην τα καταλαβαίνει το κόμμα της Αξιωματικής Αντιπολίτευσης, όμως, με συγχωρείτε είναι πάρα πολύ σοβαρό.</Speech>
<Speech><Parlmember>ΚΩΝΣΤΑΝΤΙΝΟΣ ΖΑΧΑΡΙΑΣ</Parlmember>: Δεκαπέντε εκατομμύρια έδωσαν.</Speech>
<Speech><Parlmember>ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</Parlmember> (Υπουργός Υγείας): Με τη σειρά, κύριοι. Τα 15 εκατομμύρια είναι η σύμβαση της Ελληνικής Δημοκρατίας με τον WHO, με τον Παγκόσμιο Οργανισμό Υγείας. Δεν είναι με την Task Force! Τι δουλειά έχει η Task Force; Είναι δυνατόν ο εισηγητής της Αξιωματικής Αντιπολιτεύσεως να μην καταλαβαίνει αυτά τα πράγματα; Πως θα κυβερνήσετε αύριο, αν δεν τα καταλαβαίνετε αυτά;
(Θόρυβος από την πτέρυγα του ΣΥΡΙΖΑ-ΕΚΜ)</Speech>
<Speech><Parlmember>ΠΑΝΑΓΙΩΤΗΣ ΚΟΥΡΟΥΜΠΛΗΣ</Parlmember>: Θα προσπαθήσουμε!</Speech>
<Speech><Parlmember>ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</Parlmember> (Υπουργός Υγείας): Είναι σαν ανεβαίνει τις τάξεις ένα παιδί δημοτικού και να μην ξέρει πόσο κάνει «1+1». 
(Γέλωτες από την πτέρυγα του ΣΥΡΙΖΑ-ΕΚΜ)
Άρα, λοιπόν, «ευτυχώς δεν θα κυβερνήσετε», είναι η σωστή απάντηση, αλλά αυτό είναι αρμοδιότητα του ελληνικού λαού που ευτυχώς είναι σοφός.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Και εσείς θα κλείσετε, κύριε Υπουργέ. Ολοκληρώστε παρακαλώ.</ChairmanSpeech> 
<Speech><Parlmember>ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</Parlmember> (Υπουργός Υγείας): Είναι πάρα πολύ ωραίο πράγμα η Αντιπολίτευση να ασκεί κριτική και εγώ δεν κρύβομαι, κύριε συνάδελφε. Και στην επιτροπή, στην πρώτη συνεδρίαση, ήμουν και μετά με αντικατέστησε ο κ. Μπέζας. Έρχομαι και απαντάω σχεδόν σε όλες τις επίκαιρες ερωτήσεις ο ίδιος. Νομίζω ότι είμαι ένας πολιτικός που δεν κρύβεται, απαντάω σχεδόν σε όλα, περισσότερο και από ό,τι πρέπει. 
Άρα, λοιπόν, νομίζω ότι η κριτική η οποία εδέχθημεν δεν είναι κακή για εμάς, είναι κακή για εσάς γιατί δείχνει παντελή άγνοια των θεμάτων –παντελή άγνοια!- απαράδεκτη για κόμμα Αξιωματικής Αντιπολιτεύσεως.
 Εγώ ελπίζω και εύχομαι ότι σιγά-σιγά σε αυτήν την Αίθουσα θα μπορέσουμε να συνεννοηθούμε και θα συνεννοηθούμε με σοβαρό τρόπο, γιατί τα προβλήματα του ελληνικού λαού είναι μεγάλα και για να τα λύσουμε, θα χρειαστεί πνεύμα εθνικής ομοψυχίας, πνεύμα διαφάνειας αλλά και πνεύμα συνεννοήσεως. 
Καλώ, λοιπόν, κι εσάς να προστατεύσετε τον πολιτικό κόσμο από λιβελογραφήματα. Να τον προστατεύσετε! Η δημοκρατία μας χρειάζεται όλους εμάς να μπαίνουμε μπροστά και ας είναι πολιτικοί μας αντίπαλοι αυτοί που δέχονται τέτοιου είδους λιβελογραφήματα και όχι να τα υιοθετεί άκριτα η Αξιωματική Αντιπολίτευση.
Ευχαριστώ πολύ.
(Χειροκροτήματα από την πτέρυγα της Νέας Δημοκρατίας)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Ευχαριστούμε πολύ, κύριε Υπουργέ.
Τον λόγο έχει ο κ. Κουρουμπλής.</ChairmanSpeech>
<Speech><Parlmember>ΠΑΝΑΓΙΩΤΗΣ ΚΟΥΡΟΥΜΠΛΗΣ</Parlmember>: Παρακαλώ να προηγηθεί ο κ. Κρεμαστινός.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Υπάρχει η διαδικασία του λόγου και του αντιλόγου και την ξέρετε. Το λόγο έχει η Κυβέρνηση, τον αντίλογο έχει η Αντιπολίτευση.</ChairmanSpeech>
<Speech><Parlmember>ΠΑΝΑΓΙΩΤΗΣ ΚΟΥΡΟΥΜΠΛΗΣ</Parlmember>: Κύριε Πρόεδρε, είχε υπάρξει συνεννόηση να προηγηθεί ο κ. Κρεμαστινός. Αλλιώς, μπορώ να μιλήσω.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Αν υπάρχει συνεννόηση, δεν υπάρχει κάποιο πρόβλημα. Θα μιλήσει ο κ. Κρεμαστινός, ο κ. Κουρουμπλής και η κ. Βούλτεψη.</ChairmanSpeech>
<Speech><Parlmember>ΔΗΜΗΤΡΙΟΣ ΚΡΕΜΑΣΤΙΝΟΣ</Parlmember> : Εγώ δεν έχω καμμία αντίρρηση να μιλήσω. Αν όμως τίθεται θέμα από την πλευρά της Νέας Δημοκρατίας…</Speech>
<Speech><Parlmember>ΣΟΦΙΑ ΒΟΥΛΤΕΨΗ</Parlmember> : Κύριε Πρόεδρε, μου επιτρέπετε σας παρακαλώ;</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Ορίστε, κυρία Βούλτεψη.</ChairmanSpeech>
<Speech><Parlmember>ΣΟΦΙΑ ΒΟΥΛΤΕΨΗ</Parlmember> : Δεν καταλαβαίνω τι είναι αυτό το πρόβλημα που τίθεται κάθε φορά για το ποιος θα μιλήσει πρώτος και ποιος δεύτερος.
Μίλησε η Κυβέρνηση, πρέπει να μιλήσει η Αντιπολίτευση. Δηλαδή μπορεί η Κυβέρνηση...</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Το είπα, κυρία Βούλτεψη.</ChairmanSpeech>
<Speech><Parlmember>ΣΟΦΙΑ ΒΟΥΛΤΕΨΗ</Parlmember>: Ναι, κύριε Πρόεδρε, αλλά αυτό το πρόβλημα τίθεται κάθε φορά. Τι θα κάνουμε; Κλεφτοπόλεμο;</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Υπάρχει ο λόγος και ο αντίλογος. Τι να κάνουμε;</ChairmanSpeech>
<Speech><Parlmember>ΠΑΝΑΓΙΩΤΗΣ ΚΟΥΡΟΥΜΠΛΗΣ</Parlmember>: Θα μιλήσω μετά τον κ. Κρεμαστινό.</Speech>
<Speech><Parlmember>ΣΟΦΙΑ ΒΟΥΛΤΕΨΗ</Parlmember>: Μιλήστε όποτε θέλετε, αλλά δεν καταλαβαίνω τι είναι αυτό που γίνεται.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Κυρία Βούλτεψη, ο κ. Κουρουμπλής επικαλέστηκε μία συνεννόηση με τον κ. Κρεμαστινό την οποία έχει κάνει αποδεκτή ο κ. Κρεμαστινός. Πάντως έτσι είναι, υπάρχει ο λόγος και ο αντίλογος και αυτό πρέπει να το ξεκαθαρίσουμε μια και καλή.
Ορίστε, κύριε Κρεμαστινέ, έχετε το λόγο για οκτώ λεπτά.</ChairmanSpeech>
<Speech><Parlmember>ΔΗΜΗΤΡΙΟΣ ΚΡΕΜΑΣΤΙΝΟΣ</Parlmember>: Κύριε Πρόεδρε, κυρίες και κύριοι συνάδελφοι, το μεγάλο, το διαχρονικό πρόβλημα της υγείας είναι δυσεπίλυτο, όπως γνωρίζετε, και είναι εκείνο το πρόβλημα που πρέπει να ενώνει και όχι να διχάζει τα μέλη του Κοινοβουλίου. Αυτό θα ήταν ευκταίο, αλλά δυστυχώς στην πράξη είναι ακατόρθωτο. 
Θα ήθελα όμως να επιμείνω σε κάτι και θα παρακαλούσα όλη την Αντιπολίτευση να το ακούσει: Μία τροπολογία που είναι πάνω και από τις πολύ χρήσιμες τροπολογίες που έχουν υιοθετηθεί, είναι για το ρόλο των επιτροπών του Υπουργείου Υγείας. Επ’ αυτού θα καταθέσω την προσωπική μου μαρτυρία. Υπάρχουν ακόμα άνθρωποι στις επιτροπές που παρέλαβα εγώ ως Υπουργός οι οποίοι εξακολουθούν ακόμα να είναι μέλη των επιτροπών αυτών. Αν δεν κάνω λάθος, είναι ένας-δύο. Ουσιαστικά οι Υπουργοί έρχονται και παρέρχονται, αλλά τα μέλη των επιτροπών παραμένουν. 
Επειδή χθες δεν ήταν παρών ο Υπουργός, θα το πω για να το ακούσει: Όταν ανέλαβα εγώ το Υπουργείο, είδα ότι για να κάνει κάποιος αγγειογραφία του ενός ποδιού, πλήρωνε 150.000 ευρώ το δημόσιο και για το άλλο πόδι άλλες 150.000, ενώ για την αγγειογραφία της καρδιάς, επειδή δεν υπήρχαν ενδιαφερόμενοι, 30.000 ευρώ. Αυτό είναι κανόνας σε όλες τις επιτροπές, οριζοντίως και καθέτως. Τώρα, για να τις αλλάζετε κάθε χρόνο, δεν θα βρείτε εύκολα «αγγέλους», αυτό είναι βέβαιο, αλλά δεν θα προλαβαίνουν να ενεργοποιούνται τα κυκλώματα τα οποία –εκ πείρας το λέω- είναι αυτά που πολλές φορές φτάνουν μέχρι τον Υπουργό, δηλαδή να δεχθεί τηλεφώνημα ο Υπουργός ότι «το τάδε εξέχον μέλος μην το βγάλετε από την επιτροπή, να το αφήσετε εκεί» και αυτό από παράγοντες του δημόσιου βίου. Αυτή είναι η πραγματικότητα, γι’ αυτό το ταχύτερο δυνατόν, αν θέλετε να προχωρήσετε προς αυτήν την κατεύθυνση θετικά, πρέπει να το κάνετε. 
Το δεύτερο που κατά τη γνώμη μου πρέπει να κάνετε και είναι διαχρονικό, είναι η περίφημη εφαρμογή των κατευθυντήριων οδηγιών, αλλά με ποινή. Αν, παραδείγματος χάριν, ένα νοσοκομείο, μία κλινική, ένας γιατρός παραβιάζει τις κατευθυντήριες οδηγίες συστηματικά, πρέπει να απομακρύνεται από το σύστημα και όχι μόνο να απομακρύνεται, αλλά και να κοινοποιείται, διότι στην Αμερική, την καπιταλιστική Αμερική, όπως τονίζουν όλοι, τι γίνεται; Βγάζουν και τη φωτογραφία του γιατρού, όχι μόνο το όνομά του, αλλά και τη φωτογραφία του, γιατί εκεί υπάρχει ένας εξυγιαντικός μηχανισμός, προστατευτικός του συστήματος. Όταν βέβαια εδώ αποκρύπτουμε και μιλάμε για εκατό γιατρούς, για πεντακόσιους δημοσιογράφους, δεν γίνεται τίποτα. Πρέπει να είμαστε ακριβείς, με ονοματεπώνυμα, όταν θέλουμε πραγματικά να κάνουμε το σωστό.
Από πλευράς ουσίας, το νομοσχέδιο απέκτησε ουσία κατά τη γνώμη μου από τις τροπολογίες του, οι οποίες είναι ουσιαστικές και επιλύουν προβλήματα που επί χρόνια εκκρεμούσαν. Συγκεκριμένα, την πρωτοβουλία την πήρα εγώ με την ιδιότητα του Προέδρου της Επιτροπής Κοινωνικών Υποθέσεων και με τον προηγούμενο Υπουργό και με τον κ. Γεωργιάδη τώρα. Κάλεσα όλους αυτούς που μονίμως διαμαρτύρονται στις τηλεοράσεις –και δικαίως πολλές φορές- για την κατάσταση της υγείας και για τα αγροτικά ιατρεία στα απομακρυσμένα νησιά και στις ορεινές περιοχές της χώρας. Αυτοί κατέθεσαν τις απόψεις τους οι οποίες έγιναν τροπολογίες, τις οποίες κατέθεσα και τις οποίες ο Υπουργός έκανε αποδεκτές. Αυτές, λοιπόν, είναι τροπολογίες οι οποίες θα μας βοηθήσουν. 
Πρέπει όμως να πω ότι πολλοί θυμούνται τον παλιό δρόμο. Κύριε Υπουργέ, θα φέρω ένα παράδειγμα μίας ανακοίνωσης σήμερα ενός δημάρχου τον οποίο συνάντησα -αφού μου έκανε την τιμή να με καλέσει ο κ. Λυκουρέντζος- για να του εκφράσω τη γνώμη μου στο γραφείο του Υπουργού.
Του είπα ότι αυτό το πολύ σημαντικό θέμα χρειάζεται, πρώτα από όλα, συζήτηση, γιατί δεν αφορά ένα κέντρο υγείας κάποιου δήμου. Αφορά εβδομήντα περίπου κέντρα υγείας σε όλη τη χώρα που έγιναν χωρίς οργανισμούς, που έχουν υλικοτεχνική υποδομή, αλλά δεν υπάρχει θέμα να προσληφθεί κανένας, γιατί δεν υπάρχει οργανισμός και το Υπουργείο Οικονομικών, όπως γνωρίζετε, δεν εγκρίνει. 
Είναι, λοιπόν, μείζον θέμα και αυτό δεν αφορά ένα δήμο. Παρ’ ότι τού το εξήγησα προσωπικά, ακολούθησε την ίδια διαδικασία ερχόμενος στον κύριο Υπουργό για να του πει αυτά τα πράγματα. 
Είναι, λοιπόν, θέμα πολύ ουσιαστικό, διότι αφορά περίπου εβδομήντα κέντρα υγείας σε όλη τη χώρα. Είναι ακόμα και το τελευταίο, αυτό της Σαντορίνης, που είναι πολυτελέστατο. Ειδικά, δε, για την περιοχή αυτή της Λίνδου -που έχει παγκόσμια αναφορά, διότι είναι κέντρο τουρισμού- και της Ολύμπου, είναι στην ίδια κατηγορία. 
Πρέπει, λοιπόν, όλα αυτά να επιλυθούν κατά τέτοιο τρόπο που να μην αφήνουν σκιές. Και οι σκιές είναι τα συμφέροντα. Πώς μπορεί να αναλάβει και με πιο καταστατικό ένας δήμος το να ανανεώνει τον υλικοτεχνικό εξοπλισμό που έχει φέρει το κράτος; Πώς μπορεί να κάνει τις επισκευές ένας δήμος; Πώς μπορεί ένας δήμος να αναλάβει οικονομική –κατά κάποιο τρόπο- σχέση με ιδιώτες χωρίς την εποπτεία του κράτους, εφόσον λειτουργεί το Εθνικό Σύστημα Υγείας; 
Βεβαίως, τότε μας είπε ο νομικός σύμβουλος ότι τίθεται και θέμα απιστίας. Εγώ δεν το γνωρίζω αυτό, αν τίθεται ή όχι τέτοιο θέμα, γιατί δεν είμαι νομικός, αλλά γνωρίζω τα ηθικά θέματα, που πολλές φορές είναι υψηλότερα από τα νομικά. 
Μου κάνει εντύπωση ότι ο δήμαρχος δεν απευθύνθηκε στην Επιτροπή Κοινωνικών Υποθέσεων για να δημοσιοποιήσουμε το θέμα. Επίσης, μου κάνει εντύπωση για ποιο λόγο ενδιαφέρεται ειδικά για αυτό το ειδικό κέντρο και δεν ενδιαφέρεται για το νοσοκομείο της περιοχής του, όπου κατέβηκε ο τότε Πρωθυπουργός ο κ. Παπανδρέου –με κουστωδία Υπουργών- και τους είπα –από τότε- ότι δεν έχετε οικόπεδο. Για να είμαι ειλικρινής εγώ δεν πήγα. Είπα ότι δεν μπορώ να πάω κάπου όταν ξέρω ότι δεν θα γίνει νοσοκομείο. Και το νοσοκομείο του νησιού αυτού είναι κατασκευασμένο επί ιταλοκρατίας. Εάν, λοιπόν, δεν έχεις οικόπεδό για το νοσοκομείο σου, ενδιαφέρεσαι να αναλάβεις το κέντρο υγείας της περιοχής σου;
Είναι σοβαρά θέματα, κύριε Υπουργέ, που μετά χαράς θα σας ενημερώσω κατ’ ιδίαν, αλλά και δημόσια στην Επιτροπή Κοινωνικών Υποθέσεων, γιατί πραγματικά το θέμα είναι μείζον. Αφορά πάνω από εβδομήντα κέντρα υγείας σε όλη τη χώρα, τα οποία δυστυχώς δεν μπορούν να λειτουργήσουν. Θα πρέπει νομοθετικά να αντιμετωπιστεί το θέμα κατά τη γνώμη μου για να υπάρχει και η σχετική διαφάνεια. 
Επίσης, προσυπέγραψα μία τροπολογία του κ. Γιακουμάτου, υπό την προϋπόθεση βέβαια ότι θα υπάρξει διαφάνεια όσον αφορά το ΕΚΑΒ και πώς αυτό θα δώσει το κινητό πλωτό, αν θα το δώσει, σε ποιους θα το δώσει, ποιοι διαγωνισμοί θα γίνουν και τι θα πληρώνεται ή οτιδήποτε άλλο. Είναι ένα θέμα το οποίο πρέπει να το δείτε προσωπικά, γιατί προσυπέγραψα αυτήν την τροπολογία και θέλω να είμαι ξεκάθαρος. Το έκανα αυτό, γιατί πράγματι υπάρχει πρόβλημα στα νησιά, όσον αφορά την ταχεία διακίνηση των αρρώστων. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Κύριε Πρόεδρε, θα τελειώσω γρήγορα. Θα ήθελα να μου δώσετε μία λογική παράταση όπως κάνατε σε όλους.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Την έχετε, κύριε Κρεμαστινέ.</ChairmanSpeech> 
<Speech><Parlmember>ΔΗΜΗΤΡΙΟΣ ΚΡΕΜΑΣΤΙΝΟΣ</Parlmember>: Θα ήθελα να κλείσω, λέγοντας ότι πολλά αυτονόητα πράγματα στην υγεία δεν γίνονται, γιατί δεν μπορούμε να συνεννοηθούμε σε αυτήν την Αίθουσα. Τα αυτονόητα πράγματα στην υγεία αφορούν δύο μεγάλες κατηγορίες –όπως είπα στην αρχή- τη διαφάνεια, την περιστολή των δαπανών και βεβαίως την περίφημη αξιοκρατία. 
Έχω την εντύπωση ότι –και έχετε δείγμα γραφής- εμείς τουλάχιστον στην Επιτροπή Κοινωνικών Υποθέσεων συνεργαζόμαστε διακομματικά. Εγώ διαπιστώνω ένα πνεύμα διακομματικής συνεργασίας και χαίρομαι για αυτό. 
Είναι ένας θεσμός που βοήθησε διαχρονικά το Υπουργείο Υγείας και έχει τη διάθεση να βοηθήσει και εσάς, διότι η βοήθεια προς εσάς δεν είναι προσωπική –εάν θέλετε δείτε το και έτσι- αλλά εγώ το βλέπω γενικότερα. Είναι θέμα του να λειτουργήσει καλύτερα το περίφημο Εθνικό Σύστημα Υγείας, το οποίο λόγω της οικονομικής κατάστασης της χώρας πρέπει όλοι να δούμε πως θα λειτουργήσει καλύτερα. 
Αν δεν υπάρχουν οι πόροι, κανένα εθνικό σύστημα υγείας στον κόσμο δεν λειτουργεί σωστά. Γι’ αυτό πρέπει να υπάρχει κατανόηση απ’ όλες τις πλευρές οι οποίες πρέπει να καταλάβουν ότι το Εθνικό Σύστημα Υγείας είναι εθνικό σύστημα για τους εαυτούς μας και τις οικογένειές μας. 
Ευχαριστώ πολύ.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Και εμείς ευχαριστούμε.
Κύριε Υπουργέ, έχετε το λόγο.</ChairmanSpeech> 
<Speech><Parlmember>ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</Parlmember> (Υπουργός Υγείας): Θα ήθελα να απαντήσω στον κύριο Πρόεδρο. 
Δέχομαι, κύριε Πρόεδρε, τις ενστάσεις σας για το θέμα τις Αντιμάχειας. Η πολιτική μας βούληση, κύριε Πρόεδρε, είναι να λύσουμε όλα αυτά τα ζητήματα –που όπως σωστά είπατε είναι περίπου εβδομήντα- τα οποία μένουν αναξιοποίητα. 
Ξέρετε, κύριε Πρόεδρε, είναι πάρα πολύ άσχημο και σε τέτοιες εποχές πολύ μεγάλης κρίσης να βλέπει ο ελληνικός λαός να έχει δώσει δεκάδες εκατομμύρια, να έχει φτιάξει καταπληκτικές υποδομές, όπως η συγκεκριμένη στην Αντιμάχεια, στην Κω και να είναι άδειες, απλώς να παλιώνουν, να φθείρονται χωρίς να τις κάνουμε τίποτα. 
Σ’ αυτό το πνεύμα μίλησα με τον κύριο δήμαρχο –δεν μπαίνω στα άλλα γιατί δεν τα ξέρω- ο οποίος μου είπε ότι θέλει η τοπική αυτοδιοίκηση να αναλάβει την ευθύνη. Αν υπάρχουν άλλες προτάσεις ή μπορούμε να κάνουμε μία συνολική συζήτηση στην επιτροπή μας για μία συνολική διευθέτηση, είμαστε παντελώς έτοιμοι να την κάνουμε αυτή τη συζήτηση. 
Ο στόχος μας είναι να μην μένουν αναξιοποίητες δομές που έχουν χτιστεί με τον ιδρώτα του ελληνικού λαού. 
Ευχαριστώ πολύ.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Και εμείς ευχαριστούμε.
Έχω την τιμή να ανακοινώσω στο Σώμα ότι από τα βόρεια θεωρεία παρακολουθούν τη συνεδρίαση μας, δεκατρείς Σουηδοί Βουλευτές μέλη της Κοινοβουλευτικής Ομάδας φιλίας Ελλάδας-Σουηδίας οι οποίοι πραγματοποιούν επίσημη επίσκεψη στη Βουλή. 
Η Βουλή τούς καλωσορίζει και τους εύχεται καλή διαμονή.
(Χειροκροτήματα απ’ όλες τις πτέρυγες της Βουλής)</ChairmanSpeech>
<Speech><Parlmember>ΔΗΜΗΤΡΙΟΣ ΚΡΕΜΑΣΤΙΝΟΣ</Parlmember>: Κύριε Πρόεδρε, θα ήθελα το λόγο.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Ορίστε, κύριε Κρεμαστινέ.</ChairmanSpeech>
<Speech><Parlmember>ΔΗΜΗΤΡΙΟΣ ΚΡΕΜΑΣΤΙΝΟΣ</Parlmember>: Εκείνο που ήθελα να προσθέσω είναι ότι εκλήθη ο δήμαρχος και στις δύο συναντήσεις που είχαμε εδώ στην Επιτροπή Κοινωνικών Υποθέσεων, όπου ήρθαν όλοι οι άλλοι δήμαρχοι, να θέσει κι αυτός το πρόβλημά του και δεν προσήλθε.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Κύριε Κρεμαστινέ και κύριε Υπουργέ, θα τα πείτε και στην επιτροπή. 
Κύριε Κουρουμπλή, μου επιτρέπετε να δώσω το λόγο για δύο λεπτά στον παριστάμενο Υπουργό Πολιτισμού, λόγω ανειλημμένης υποχρέωσης, για να υποστηρίξει μία τροπολογία.
Κύριε Παναγιωτόπουλε, έχετε το λόγο.</ChairmanSpeech>
<Speech><Parlmember>ΠΑΝΟΣ ΠΑΝΑΓΙΩΤΟΠΟΥΛΟΣ</Parlmember> (Υπουργός Πολιτισμού και Αθλητισμού): Ευχαριστώ, κύριε Πρόεδρε. Ευχαριστώ και τον κύριο Κουρουμπλή για την κατανόηση που δείχνει. 
Βρίσκομαι εδώ για να στηρίξω κοινοβουλευτικά και πολιτικά το άρθρο 6 του συγκεκριμένου νομοσχεδίου, το οποίο αποτελεί μία ρύθμιση που εισάγεται προς ψήφιση στην Ολομέλεια της Βουλής από την πολιτική ηγεσία του Υπουργείου Πολιτισμού και Αθλητισμού. 
Νομίζω, κυρίες και κύριοι συνάδελφοι, ότι πρέπει να συμφωνήσουμε όλοι σ’ αυτή τη ρύθμιση. Έχει γίνει σε συνεργασία με τις οργανώσεις και τα συνδικάτα των εργαζομένων. Εξυπηρετεί μαζί με τη δυνατότητα πλέον νομίμως, με νόμιμες αμοιβές που θα καταβάλλονται στους εργαζομένους και με νόμιμες αμοιβές που θα καταβάλλονται στα μουσεία και τους αρχαιολογικούς χώρους για τα λειτουργικά έξοδα, επιτέλους να έχουμε για πολλές ώρες ανοιχτά τα μουσεία μας, τους αρχαιολογικούς χώρους, τους αρχαιολογικούς τόπους και τα Σαββατοκύριακα αφού θα τηρούνται οι νόμοι και αφού θα καταβάλλονται οι προβλεπόμενες αμοιβές, εφόσον κάποιος με μία οργανωμένη αποστολή θέλει να τα χρησιμοποιήσει. Μιλάμε για οργανωμένες εκδηλώσεις, μιλάμε για οργανωμένες επισκέψεις από επιβάτες κρουαζιεροπλοίων, μιλάμε για οργανωμένες αποστολές. Είναι κάτι πάρα πολύ σημαντικό…</Speech>
<Speech><Parlmember>ΒΑΣΙΛΕΙΟΣ ΚΑΠΕΡΝΑΡΟΣ</Parlmember>: Για σχολεία;</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Σχολεία, πανεπιστήμια.</ChairmanSpeech> 
<Speech><Parlmember>ΒΑΣΙΛΕΙΟΣ ΟΙΚΟΝΟΜΟΥ</Parlmember>: Τα σχολεία θα πληρώνουν; Να εξαιρεθούν.</Speech>
<Speech><Parlmember>ΠΑΝΟΣ ΠΑΝΑΓΙΩΤΟΠΟΥΛΟΣ</Parlmember> (Υπουργός Πολιτισμού και Αθλητισμού): Οτιδήποτε οργανωμένο είναι μέσα. 
Σε ό,τι αφορά τις ειδικές πληρωμές έχουμε πρόνοια για τα σχολεία και τα πανεπιστήμια.</Speech> 
<Speech><Parlmember>ΣΟΦΙΑ ΒΟΥΛΤΕΨΗ</Parlmember>: Τα σχολεία δεν πληρώνουν.</Speech> 
<Speech><Parlmember>ΠΑΝΟΣ ΠΑΝΑΓΙΩΤΟΠΟΥΛΟΣ</Parlmember> (Υπουργός Πολιτισμού και Αθλητισμού): Υπάρχει ειδική πρόβλεψη για τα σχολεία και τα πανεπιστήμια, κύριε Καπερνάρο και κύριε Οικονόμου. 
Έχουμε την ίδια ευαισθησία και το ίδιο ενδιαφέρον. Αυτό στοχεύει στο να ανοίξουμε τους αρχαιολογικούς μας χώρους. Δεν αφορά μόνο την εθνική μας ταυτότητα και την εθνική μας αξιοπρέπεια. Είναι διαβατήριο για την εξωστρέφεια της Ελλάδας. Είναι εργαλείο για την ανάπτυξη. Είναι πολύτιμο εργαλείο για τον τουρισμό. Με σύμφωνη γνώμη των εργαζομένων θέλουμε να ανοίξουμε αυτούς τους χώρους, να τους έχουμε ανοιχτούς για πολλές ώρες ιδιαίτερα το καλοκαίρι. Βεβαίως όποιος κάνει χρήση θα καλείται νομίμως να καταβάλλει τα προβλεπόμενα και στο δημόσιο αλλά και στους εργαζομένους.</Speech>
<Speech><Parlmember>ΒΑΣΙΛΕΙΟΣ ΚΑΠΕΡΝΑΡΟΣ</Parlmember>: Και τα σχολεία, δηλαδή;</Speech>
<Speech><Parlmember>ΠΑΝΟΣ ΠΑΝΑΓΙΩΤΟΠΟΥΛΟΣ</Parlmember> (Υπουργός Πολιτισμού και Αθλητισμού): Ξαναλέω ότι για τα σχολεία, κύριε Καπερνάρο, της Ελληνικής Δημοκρατίας υπάρχει πρόβλεψη. Αν είναι σχολείο της Αυστραλίας, θα πληρώσει. Για τα σχολεία και για τα πανεπιστήμια της Ελληνικής Δημοκρατίας υπάρχει πρόβλεψη. Δεν θα υποστούν αυτό το εξοδολόγιο. Είναι σαφές.</Speech>
<Speech><Parlmember>ΒΑΣΙΛΕΙΟΣ ΚΑΠΕΡΝΑΡΟΣ</Parlmember>: Γιατί δεν το λέτε;</Speech>
<Speech><Parlmember>ΠΑΝΟΣ ΠΑΝΑΓΙΩΤΟΠΟΥΛΟΣ</Parlmember> (Υπουργός Πολιτισμού και Αθλητισμού): Μα, υπάρχει άλλη διάταξη, κύριε Καπερνάρο, που το κανονίζει. Θα ήταν εκ του περισσού. Και όπως ξέρετε, ως καλός νομικός, καλός νομοθέτης είναι αυτός που αφήνει τα περιττά έξω και περιορίζεται στα εξόχως απαραίτητα.
Λοιπόν, θα παρακαλέσω όλους τους συναδέλφους, κυρίες και κυρίους, να στηρίξουν αυτήν τη διάταξη. Πολύ σύντομα θα πάμε στην Επιτροπή Μορφωτικών Υποθέσεων της Βουλής για να έχουμε μία πλήρη ενημέρωση γι’ αυτά που ετοιμάζουμε και αυτά που είναι σε εξέλιξη. Γιατί εγώ αποδέχομαι -και το λέω ειλικρινά, δεν είναι κουβέντα κοινοβουλευτική ή πολιτική- ότι υπάρχει μεγάλη αγωνία αλλά και μεγάλο ενδιαφέρον για το πώς μπορούμε να αναπτύξουμε δημιουργικά τον πολιτισμό μας αυτήν την πολύ δύσκολη περίοδο, εντός κι εκτός Ελλάδος. Γιατί, όπως είπα, ο πολιτισμός μας είναι η εθνική ταυτότητα και η εθνική μας αξιοπρέπεια, αλλά πέραν αυτού είναι το πολύτιμο διαβατήριο που χρειάζεται η Ελλάδα για τη μεγάλη εξόρμησή της στις τέσσερεις άκρες της γης. Χωρίς πολιτισμό, με συγχωρείτε, όλα τ’ άλλα πάνε στην άκρη. 
Σας καλώ, λοιπόν, να το στηρίξετε. Θα έρθω στην Επιτροπή Μορφωτικών Υποθέσεων για να ενημερώσω τους συναδέλφους, κυρίες και κυρίους, για όλα όσα αφορούν το συγκεκριμένο τομέα, του οποίου έχω την τιμή να προΐσταμαι. 
Ευχαριστώ πολύ.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Κι εμείς ευχαριστούμε τον κύριο Υπουργό.
Το λόγο έχει τώρα ο Κοινοβουλευτικός Εκπρόσωπος του ΣΥΡΙΖΑ-ΕΚΜ, κ. Κουρουμπλής, για οκτώ λεπτά και με την ανοχή.</ChairmanSpeech>
<Speech><Parlmember>ΠΑΝΑΓΙΩΤΗΣ ΚΟΥΡΟΥΜΠΛΗΣ</Parlmember>: Κύριε Πρόεδρε, πληροφορήθηκα ότι δεν μας κάνει την τιμή ο κύριος Υπουργός να είναι εδώ. Θα ήθελα, λοιπόν, να του πω ότι όταν απευθύνεται στην Αξιωματική Αντιπολίτευση θα είναι και μετρημένος και διαβασμένος. Διότι, επιχείρησε με ιαχές να επιτεθεί κατά της Αξιωματικής Αντιπολίτευσης για την πληρωμή της συγκεκριμένης Επιτροπής Task Force. 
Κύριε Πρόεδρε, υπάρχουν δύο επιτροπές που συνεστήθησαν, η μία είναι υπό τον κ. Σουλιώτη και η δεύτερη επιτροπή είναι η συγκεκριμένη. 
Η επιτροπή του κ. Σουλιώτη έκανε ένα πόρισμα για το οποίο δεν πληρώθηκε. Θα μας πει, όμως, ο κύριος Υπουργός -και «θα το πιει το ποτήρι»- τα 14,5 εκατομμύρια που έχουν εγκριθεί από ευρωπαϊκά προγράμματα γι’ αυτές τις επιτροπές, πού θα πάνε. Και τότε θα δούμε. Για φιλανθρωπικούς σκοπούς -ας πούμε- για πατριωτικούς σκοπούς η συγκεκριμένη επιτροπή εργάστηκε και προσέφερε αυτό το πόρισμα για την πρωτοβάθμια φροντίδα υγείας; 
Είναι ένα ζήτημα, λοιπόν, για το οποίο ζητάμε κάποιες εξηγήσεις αλλά θα έρθει η ώρα να τα πούμε αυτά, καθώς έχουμε και άλλα πράγματα που πρέπει να συζητήσουμε.
	Κυρίες και κύριοι συνάδελφοι, πράγματι συζητούμε ένα νομοσχέδιο το οποίο δεν έχει καμμία σχέση με τα προβλήματα της υγείας, αλλά σε αυτά ο κύριος Πρόεδρος δεν είδα να κάνει κανένα σχόλιο ούτε είδα να πάρει πρωτοβουλία, ώστε τα δεκαέξι αυτά άρθρα να έρθουν σε ξεχωριστό νομοσχέδιο καθώς δεν έχουν καμμία σχέση με τον Κανονισμό. Τον Κανονισμό τον βλέπετε μόνο όταν θέλετε να τον εφαρμόζετε για τους Βουλευτές που έχουν το λόγο.</Speech>
	ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Το συζητήσαμε χθες, κύριε Κουρουμπλή. Τα είπαμε χθες, ήσασταν δεν ήσασταν εδώ.</ChairmanSpeech>
	<Speech><Parlmember>ΠΑΝΑΓΙΩΤΗΣ ΚΟΥΡΟΥΜΠΛΗΣ</Parlmember>: Εσείς δεν είπατε τίποτα.</Speech>
	ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Και τα είπαμε και στη Διάσκεψη των Πρόεδρων.</ChairmanSpeech>
	<Speech><Parlmember>ΠΑΝΑΓΙΩΤΗΣ ΚΟΥΡΟΥΜΠΛΗΣ</Parlmember>: Ναι, αλλά ο Κανονισμός παραβιάστηκε σήμερα ή δεν παραβιάστηκε; Και μου κάνετε παρατήρηση εμένα ότι παραβίασα τον Κανονισμό γιατί ζήτησα να γίνει διάλογος με τον Υπουργό. Αφού το ήθελε ο Υπουργός. Περί αυτού πρόκειται.
	Ζητήσαμε λοιπόν -και βεβαίως θα πούμε θετικά λόγια, γιατί έρχεται έπειτα από πολύμηνες προσπάθειες- να επανέλθει το καθεστώς των αγροτικών γιατρών και μάλιστα με κίνητρα, ιδιαίτερα στις άγονες περιοχές, ιδιαίτερα στις νησιωτικές περιοχές, γιατί αισθάνονται οι πολίτες σε αυτές τις περιοχές ότι δεν ανήκουν στο ελληνικό κράτος. Περί αυτού πρόκειται.
Επίσης, χαιρετίζουμε, γιατί επιτέλους η Κυβέρνηση άκουσε αυτά τα αιτήματα της αντιπολίτευσης -και της μείζονος και της ελάσσονος- αλλά και Βουλευτών της Νέας Δημοκρατίας. Δεν θέλουμε εμείς να οικειοποιούμεθα την προσπάθεια κανενός ανθρώπου. Είναι, λοιπόν, ένα γενικότερο αίτημα και ανταποκρίθηκε θετικά η Κυβέρνηση.
Επαναφέρουμε όμως το θέμα, το οποίο έθεσε και ο κ. Κρεμαστινός, σε ό,τι αφορά έναν θύλακα διαπλοκής που είναι οι μόνιμες επιτροπές όπου επί είκοσι χρόνια κατέχουν τις ίδιες θέσεις οι ίδιοι άνθρωποι, εξυπηρετώντας συγκεκριμένα συμφέροντα εταιρειών.
Επειδή ο κύριος Υπουργός θέλει να είναι όλα στη διαφάνεια θα τον παρακαλέσω την επόμενη φορά που θα έρθει στη Βουλή να μας ενημερώσει τι γίνεται με αυτήν την περίφημη ιστορία των ορθοπεδικών που δικάστηκαν στην Αγγλία και είχαν σχέση με την ιστορία ορθοπεδικών στην Ελλάδα. Δεν μας μιλάει κανείς, αποφεύγουν και οι προκάτοχοι και οι σημερινοί να μιλήσουν γι’ αυτό το θέμα. Για πείτε μας, λοιπόν, για να δούμε τη διαφάνεια και να καταλάβουμε περί τίνος πρόκειται. Είναι ένα θέμα το οποίο πρέπει να απαντηθεί.
Κύριε Πρόεδρε, η ελληνική κοινωνία ζει μαρτυρικές στιγμές. Τριάμισι εκατομμύρια Έλληνες είναι ανασφάλιστοι. Δείτε σήμερα δύο πρωτοσέλιδα της εφημερίδας «ΚΑΘΗΜΕΡΙΝΗ» και της εφημερίδας «ΕΛΕΥΘΕΡΟΤΥΠΙΑ». Η μία εφημερίδα μιλάει για τη φοροδιαφυγή των offshore εταιρειών. 
Πήγα προχθές, κύριε Πρόεδρε, μαζί με άλλους συναδέλφους όλων των κομμάτων στη Βόρεια Ήπειρο σε μία πολύ συναισθηματικά φορτισμένη τελετή για τους πεσόντες στον ελληνοϊταλικό πόλεμο. Τι μας είπαν οι άνθρωποι εκεί; Μας είπαν ότι για 15.000 ευρώ, κυρίες και κύριοι συνάδελφοι, σταμάτησαν τα φροντιστήρια ελληνικής γλώσσας, όταν εδώ μένουν ατιμώρητοι οι ληστές και οι λήσταρχοι των διαφόρων λιστών, που περιφέρονται, είτε αφορούν τα χίλια εξακόσια φυσικά πρόσωπα με μεγάλη εμπορική ακίνητη περιουσία, είτε αφορούν τη λίστα Λαγκάρντ, είτε αφορούν το Λουξεμβούργο. 
Να μας πει ο κύριος Υπουργός Οικονομικών το εξής: Ο κ. Γιούνκερ είχε προσφερθεί να συνδράμει σε αίτημα της Ελλάδος για τις καταθέσεις στο Λουξεμβούργο. Έχει υποβληθεί τέτοιο αίτημα; 
 Ως πολιτικό προσωπικό, λοιπόν, κύριοι Υπουργοί, δεν μπορούμε να δούμε κατάματα την κοινωνία και να πούμε ότι ναι, υπάρχουν δυσκολίες αντικειμενικές, γι’ αυτό λαμβάνονται αυτά τα μέτρα, γιατί έχουμε εξαντλήσει όλες τις δυνατότητες δίκαιης κατανομής των βαρών, πράγμα το οποίο δεν έχει γίνει όταν αυτήν τη στιγμή υπάρχουν αυτές οι μεγάλες εκκρεμότητες. 
Εδώ έβγαλαν κάποιοι λεφτά στο εξωτερικό και ακόμα δεν μπορεί να μας πει κανείς ποιοι τα έβγαλαν νομίμως και ποιοι παρανόμως. Αυτή είναι η πραγματικότητα. Αυτή είναι η σημερινή Ελλάδα. Και διαμαρτύρεστε επειδή η Αντιπολίτευση θέτει το ένα ή το άλλο θέμα.
Κύριε Πρόεδρε, υπήρξε και αυτό το ζήτημα που τέθηκε από τον κύριο Υπουργό και από τον κ. Κρεμαστινό, για ένα μικρό νησί δίπλα στην Κω, την Αντιμάχεια. Εμείς στηρίζουμε την πρόταση που έχει να κάνει με το Εθνικό Σύστημα Υγείας. Εμείς πιστεύουμε στο Εθνικό Σύστημα Υγείας. Τα άλλα είναι εκ του πονηρού, από κάποιους που θέλουν εν όψει δημοτικών εκλογών να παίξουν κάποια παιχνιδάκια. Περί αυτού είναι η υπόθεση που συζητούμε και εκεί πρέπει να τοποθετηθούμε.
Υπάρχει, επίσης, ένα μεγάλο ζήτημα, κύριε Πρόεδρε, που αφορά τις περίφημες υποκλοπές. Δεν ακούμε την Κυβέρνηση να παίρνει μία πρωτοβουλία. Εμείς καταθέσαμε μία ερώτηση -θα επανέλθουμε βέβαια- και ζητούμε να διερευνηθεί η υπόθεση, να ασχοληθούμε με αυτό το θέμα, διότι είναι ένα θέμα κρίσιμο. Ξέρουμε πολύ καλά ότι η υπόθεση παρακολούθησης ενός εν ενεργεία Πρωθυπουργού είναι πάρα πολύ ευαίσθητο ζήτημα για την πατρίδα και τη χώρα. Γι’ αυτά που ακούγονται από εδώ και από εκεί κάποιοι πρέπει να επιληφθούν. Η Κυβέρνηση έχει ευθύνη απέναντι σε αυτό το ζήτημα. Είναι ζήτημα εθνικής ασφαλείας. Ξεκίνησε η ιστορία από το αν παρακολουθείται ο ΣΥΡΙΖΑ και έχουμε φτάσει τώρα σε εκρηκτικές καταστάσεις σε παγκόσμιο επίπεδο και κανείς δεν μιλάει γι’ αυτό το θέμα.
Επίσης, κύριε Πρόεδρε, είναι και το ζήτημα που αφορά το φόρο ακινήτων. Είναι ένα ζήτημα πάρα πολύ λεπτό και χρειάζεται προσοχή από την Κυβέρνηση. Πρέπει να διερευνηθούν όσο το δυνατόν οι επιμέρους περιπτώσεις, γιατί μπορεί να προκύψουν πολύ μεγάλες αδικίες εις βάρος οικογενειών λαϊκών στρωμάτων.
Κυρίες και κύριοι συνάδελφοι, υπάρχει μία τροπολογία –και νομίζω ότι όλη η Αίθουσα της Βουλής θα συμφωνήσει σε αυτό το ζήτημα- που αφορά την παράταση του χρόνου για τις αναπηρικές συντάξεις, όταν –το τονίζω- η ευθύνη μη εξέτασης των αναπήρων από τα ΚΕΠΑ δεν είναι των ιδίων και είναι καθυστέρηση του κράτους, αν θέλετε, για να μην πω της Κυβέρνησης. Άρα, γιατί πρέπει αυτοί οι άνθρωποι να τιμωρούνται και όχι μόνο οι συνταξιούχοι, αλλά και οι επιδοματούχοι;
Κυρίες και κύριοι συνάδελφοι, φανταστείτε έναν τετραπληγικό πολίτη που δεν έχει ασφάλιση και παίρνει αυτό το επίδομα και που μπορεί οκτώ, εννέα και δέκα μήνες να μην έχει ούτε 1 ευρώ. Σας παρακαλώ, λοιπόν, κύριε Υφυπουργέ, να το δούμε με μία λογική αυτό το θέμα. Δεν φταίνε οι άνθρωποι. Αν φταίνε οι ίδιοι, να πληρώσουν. Εγώ νομίζω ότι σε αυτή την τοποθέτηση συνηγορούν όλες οι πλευρές της Βουλής.
Κλείνω, κύριε Πρόεδρε, με την περίφημη ιστορία του άρθρου 18. Η Κυβέρνηση, κυρίες και κύριοι συνάδελφοι, με αυτήν την πρωτοβουλία της για άλλη μία φορά εκθέτει και τον εαυτό της και τον πολιτικό κόσμο. Δηλαδή η διαπλοκή, πολιτικού προσωπικού και μίντια καλά κρατεί, όταν κλείσαμε την ΕΡΤ, για να μη συμμετάσχει η ΕΡΤ σε αυτές τις πρωτοβουλίες και τις κινήσεις που γίνονται για τις ψηφιακές συχνότητες κι αφήσαμε την ακριτική Ελλάδα οπουδήποτε, είτε στην ανατολική πλευρά είτε στη δυτική, να κατακλύζεται και να κατακλύζονται οι ελληνικές συχνότητες από ξένες παρουσίες, άλλων χωρών. Αντιλαμβάνεστε πόσο κρίσιμο είναι το θέμα και πόσο περήφανοι μπορούμε να είμαστε εμείς όλοι εδώ γι’ αυτήν την κατάσταση. 
Έρχεται, λοιπόν, η Κυβέρνηση να στηρίξει ένα διαπλεκόμενο μιντιακό σύστημα, που ξέρουμε πολύ καλά πώς έχει λειτουργήσει, ποιους προωθεί, αν θέλετε και μέσα στα ίδια τα κόμματα. Διότι δεν αφορά συλλήβδην τη Νέα Δημοκρατία αυτό ή άλλα κόμματα. Ξέρουμε πολύ καλά τα τελευταία χρόνια πώς ανακυκλώνονταν συγκεκριμένα πρόσωπα από το κάθε κόμμα. Αυτή είναι η πραγματικότητα. 
Τους δίνετε, λοιπόν, απλόχερα αυτές τις συχνότητες, ενώ οφείλουν εκατοντάδες εκατομμύρια στο ελληνικό δημόσιο, το οποίο περικόπτει δαπάνες στην πρόνοια. Ξέρετε ότι αυτήν τη στιγμή πενήντα πέντε γηροκομεία με τρεις χιλιάδες κατάκοιτους απειλούνται να κλείσουν επειδή το Υπουργείο σκέφτεται να μη δώσει παράταση στην παροχή νοσηλείας σε αυτούς τους ανθρώπους; Μιλούμε για 40 εκατομμύρια, όταν 400 εκατομμύρια χρωστούν κάποιοι κύριοι στον τομέα αυτόν! 
Εδώ, λοιπόν, είμαστε εκτεθειμένοι ως πολιτικό σύστημα απέναντι στη συνείδηση του ταλαιπωρημένου και δοκιμαζόμενου ελληνικού λαού. Δηλαδή, κυρίες και κύριοι συνάδελφοι, έρχεστε να πληρώσετε τα γραμμάτια, αλλά να βάλετε και στον τόκο. 
Διότι ενώ έχει ψηφιστεί ο νόμος το 2007 -και ξέρουμε πολύ καλά με παρατάσεις πού φτάσαμε- αυτήν τη στιγμή επιχειρείτε για άλλη μία φορά, μία διαδικασία που νομίζω ότι δεν τιμά κανέναν. Πρέπει να σας πω και το εξής: όσο κι αν θεωρείτε ότι ο κόσμος δεν αντιδρά, μη ζείτε με αυτόν τον εφησυχασμό, γιατί θα διαπιστώσετε ότι κάνετε πολύ μεγάλο λάθος. Θα το διαπιστώσετε ότι κάνετε ένα πολύ μεγάλο λάθος.
Σας ευχαριστώ.
(Χειροκροτήματα από την πτέρυγα του ΣΥΡΙΖΑ-ΕΚΜ)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Ευχαριστούμε, κύριε συνάδελφε.
Θα ήθελα να ανακοινώσω προς το Σώμα ότι έχει κατατεθεί αίτηση ονομαστικής ψηφοφορίας επί του παρόντος νομοσχεδίου για το άρθρο 18 από το ΣΥΡΙΖΑ-ΕΚΜ, η οποία θα διεξαχθεί την Τρίτη. 
Το λόγο έχει η Κοινοβουλευτική Εκπρόσωπος της Νέας Δημοκρατίας κ. Σοφία Βούλτεψη για οκτώ λεπτά.</ChairmanSpeech>
<Speech><Parlmember>ΣΟΦΙΑ ΒΟΥΛΤΕΨΗ</Parlmember>: Ευχαριστώ πάρα πολύ, κύριε Πρόεδρε.
Από τη σημερινή συζήτηση προκύπτει ότι παρά το γεγονός ότι έχουμε όλοι εντοπίσει ένα πρόβλημα από χθες, το ότι δηλαδή έχουμε ένα νομοσχέδιο στο οποίο εμπλέκονται πολλά Υπουργεία, ένα είδος μίνι πολυνομοσχεδίου, φαίνεται πως δεν πολυδιαφωνούμε σε πολλά, πέραν ζητημάτων για τα οποία άκουσα και τώρα ότι ετέθη και ζήτημα ονομαστικής ψηφοφορίας. Γι’ αυτό προστίθενται, απ’ ό,τι είδα, στη συζήτηση άλλα θέματα τώρα. 
Πράγματι, λοιπόν, έχουν όλα το ενδιαφέρον τους.
Και θέλω να πω το εξής, επειδή τίθεται και ξανατίθεται το θέμα της φοροδιαφυγής. Είναι ένα ζήτημα, το οποίο έχουμε θέσει και εμείς πάρα πολλές φορές. Πιστεύω ότι για να λυθεί αυτό το ζήτημα, πρέπει να πάμε πολύ πίσω. Δηλαδή, πιστεύω ότι πρέπει να ελεγχθεί η φοροδιαφυγή της περιόδου που στην Ελλάδα δημιουργήθηκε το χρέος. Όχι τόσο η σημερινή, που ενδεχομένως να είναι και αποτέλεσμα ανέχειας, όσο της εποχής που στη χώρα δημιουργήθηκε αυτό το τεράστιο χρέος. 
Ετέθη, για παράδειγμα, και θέμα υποκλοπών. Το λέω, γιατί, ενώ είναι τόσα πολλά τα άρθρα, φαίνεται ότι τελικά συμφωνήσαμε στα περισσότερα από αυτά. Όμως, θέλω να πω το εξής. Να γίνει συζήτηση για τις υποκλοπές, να υπάρξει ενημέρωση. Σας θυμίζω, όμως, ότι μόλις πρόσφατα πάνω σε αυτό το θέμα ο ΣΥΡΙΖΑ και ο κ. Τσίπρας κατηγόρησε την Κυβέρνηση και ενδεχομένως και τον Πρωθυπουργό προσωπικά ότι ο ίδιος παρακολουθείται. Μα, οι εξελίξεις δείχνουν ότι συνέβαινε, όπως φαίνεται, το ακριβώς αντίθετο. Μπορεί να γίνονται παρακολουθήσεις, αλλά αυτό δεν σημαίνει ότι δίνεται από κυβέρνηση συγκεκριμένη εντολή να παρακολουθηθεί αρχηγός κόμματος. Αυτό το οποίο συμβαίνει, αυτό το οποίο παρακολουθούμε, η ένταση ανάμεσα στις Ηνωμένες Πολιτείες, στη Γερμανία, στη Γαλλία, στην Ευρωπαϊκή Ένωση αποδεικνύει το ακριβώς αντίθετο από αυτό για το οποίο κατηγορούσατε την Κυβέρνηση. Αποδεικνύει ότι αυτές οι παρακολουθήσεις μπορεί να γίνονται, αλλά πάντως δεν γίνονται σε εσωτερικό, σε κατώτερο επίπεδο, εντός των χωρών δηλαδή, μεταξύ αρχηγών κομμάτων. Επομένως, νομίζω ότι και εδώ υπάρχει ένα πρόβλημα του τι λέμε μόλις ακούμε κάτι.
(Στο σημείο αυτό την Προεδρική Έδρα καταλαμβάνει ο Δ΄ Αντιπρόεδρος της Βουλής κ. ΙΩΑΝΝΗΣ ΔΡΑΓΑΣΑΚΗΣ )
Όσον αφορά τα Κέντρα Πιστοποίησης Αναπηρίας –έχει τεθεί και αυτό το ζήτημα σήμερα- έγιναν σήμερα ανακοινώσεις από τον Υπουργό Εργασίας και υπενθυμίζω ότι αύριο υπάρχει συζήτηση στη Βουλή γι’ αυτό το θέμα, την οποία έχει προκαλέσει ο ΣΥΡΙΖΑ. Άρα, θα τα πούμε εκεί.
Όσον αφορά τα θέματα της υγείας, έχουν γίνει πολλά δεκτά. Νομίζω ότι έχουμε συμφωνήσει στην ανάγκη να καλυφθούν όλες οι περιοχές της χώρας και να λυθούν προβλήματα.
Θέλω να πω δύο λόγια για το θέμα της διάταξης που έχει τεθεί και υπό την βάσανο της ονομαστικής ψηφοφορίας. Είναι εύκολο να λέμε όλα αυτά τα οποία λέμε. Άκουσα πριν και έναν καταγγελτικό λόγο από τον Κοινοβουλευτικό Εκπρόσωπο του ΣΥΡΙΖΑ για το ποιους προωθεί το μιντιακό σύστημα. Αλήθεια, ποιους προωθεί; Τι γίνεται; Υπάρχει κάποιο παράπονο από την Αντιπολίτευση, ότι δεν προωθείται όσο πρέπει από το μιντιακό σύστημα; Μήπως ένας αρχηγός κόμματος, ο οποιοσδήποτε, και ο Αρχηγός της Αξιωματικής Αντιπολίτευσης δεν κάνει επαφές με εκδότες; Είναι πολύ εύκολο να λέμε ότι όλοι οι άλλοι είναι διαπλεκόμενοι με το σύστημα κι εμείς είμαστε απ’ έξω, ενώ τελικά είμαστε συνέχεια μέσα, στις εκπομπές, στις επαφές, στα γεύματα. Έτσι δεν είναι; Είναι πάρα πολύ εύκολο. 
Θέλω, όμως, να πω επειδή φαίνεται ότι υπάρχουν σκέψεις γύρω από τα θέματα της ενημέρωσης εκ μέρους της Αξιωματικής Αντιπολίτευσης, ότι αυτά είναι ζητήματα τα οποία πρέπει να τα κοιτάξουμε με πάρα πολλή προσοχή. Και βέβαια, πρέπει να εφαρμόζονται τα συγκεκριμένα άρθρα του Συντάγματος που σχετίζονται με τους κατόχους συχνοτήτων, οι οποίες πράγματι ανήκουν στον ελληνικό λαό, γιατί αποτελούν δημόσιο αγαθό, και πράγματι δίδονται υπό την αίρεση να δίνεται έμφαση στην ποιοτική και πολιτιστική ανάπτυξη του λαού. Όμως, έχουν τεθεί και ζητήματα που πρέπει να τα συζητήσουμε, άσχετα από το θέμα της ψηφιακής, το οποίο είναι ένα άλλο ζήτημα. Το αν θα εφαρμοστεί το άρθρο 15 είναι δική μας ευθύνη. Το αν θα έχει ψηφιακή τηλεόραση η χώρα είναι ένα ζήτημα που δεν τίθεται υπό αμφισβήτηση. 
Επειδή, λοιπόν, έχουν τεθεί κάποια θέματα σχετιζόμενα με αυτό το πολύ κρίσιμο κομμάτι της ενημέρωσης και επειδή έχουν ακουστεί και φωνές ότι υπάρχει πρόθεση να θεσμοθετηθούν κανόνες δημοκρατικής ρύθμισης και κοινωνικού ελέγχου, θέλω να πω ότι αυτά δεν επιτρέπονται από το Σύνταγμα. Η ελευθερία του λόγου και του Τύπου είναι απολύτως κατοχυρωμένη.
Πρέπει, λοιπόν, να ακούσουμε επίσημα τι σκοπεύει να κάνει η Αντιπολίτευση, τι θα έκανε η Αντιπολίτευση αν είχε να αντιμετωπίσει αυτό το θέμα. Γιατί λέμε ότι είναι δημόσιο αγαθό και συμφωνούμε. Λέμε ότι ανήκουν στο κοινωνικό σύνολο και συμφωνούμε.
Πώς, όμως, θα δοθούν οι άδειες; Δεν αρκεί αυτό το οποίο λέγεται: «Από μηδενική βάση». Τι θα πει μηδενική βάση; Τι θα ληφθεί υπ’ όψιν; Θα ληφθούν υπ’ όψιν, ας πούμε, επενδύσεις που έχουν γίνει όλα αυτά τα χρόνια; Θα ζητηθούν κάποια χρήματα, που ήδη έχουν θεσμοθετηθεί, για τη χρήση αυτών των εναέριων δρόμων; 
Επίσης, λέτε ότι θα μπορούν αυτές οι άδειες να ανακαλούνται ελεύθερα από το ΕΣΡ. Αυτό, όμως, σχετίζεται και με το πώς θα διορίζονται τα μέλη του Εθνικού Συμβουλίου Ραδιοτηλεόρασης. Μέχρι στιγμής υπάρχει μεγάλο πρόβλημα. Δεν μπορούμε να τα διορίσουμε αυτά τα μέλη επειδή δεν υπάρχει ομοφωνία, όπως προβλέπεται. 
Συνεπώς, μπορεί να συμφωνούμε σε κάποια, αλλά τελικά δεν μπορούμε να διορίσουμε Εθνικό Συμβούλιο Ραδιοτηλεόρασης. Δεν μπορούμε να το κάνουμε αυτό. Διαφωνούμε στα πάντα: στις παρελάσεις, στις κηδείες, στα μνημόσυνα, στους γάμους, στα πάντα. Δεν υπάρχει κάτι στο οποίο να συμφωνήσουμε. Πώς θα γίνει δηλαδή αυτό το οποίο λέτε, ότι το ΕΣΡ θα τα αναλάβει όλα αυτά και άρα εμείς κακώς ασχολούμεθα; Είναι τα ίδια πρόσωπα και δεν μπορεί ούτε να ανανεωθεί η θητεία τους ούτε να πάνε καινούργια, επειδή δεν έχει βρει το Κοινοβούλιο πέντε πρόσωπα στα οποία να συμφωνήσει. Και μου λέτε ότι μπορούμε να προσφέρουμε κάτι στη χώρα;  
Θα σας πω και κάτι. Πράγματι, υπάρχει ένα ζήτημα ενημέρωσης. Υπάρχουν ζητήματα στα οποία δεν δίδεται μεγάλη σημασία και εμείς δεν τα αναδεικνύουμε. Αυτό δεν σημαίνει ότι θα πάμε να επιβάλουμε σε κάποιον να τα πει. Είναι δική μας ευθύνη να τα αναδείξουμε. Σήμερα συζητήθηκε ένα κρίσιμο θέμα στην κοινή συνεδρίαση της Επιτροπής Άμυνας και Εξωτερικών Υποθέσεων της Βουλής. Συζητήθηκε το θέμα της εφαρμογής της συνθήκης της Λισαβόνας, όσον αφορά τη στρατιωτική συνδρομή της Ευρωπαϊκής Ένωσης σε περίπτωση που ένα κράτος- μέλος δεχτεί επίθεση. 
Αυτό είναι ένα πολύ σοβαρό ζήτημα. Υπάρχει περίπτωση αυτό να το δείτε στην ειδησεογραφία, να το δείτε στα κανάλια; Το αναδεικνύουμε εμείς αντί να αναδεικνύουμε άλλα πράγματα; Όλοι έχουμε ευθύνη για τον τρόπο με τον οποίο ενημερώνεται ο λαός. Δηλαδή, εμείς πληρώνουμε δισεκατομμύρια επί δεκαετίες για την άμυνά μας και τώρα που έχουμε φτάσει στο σημείο μηδέν να φτιαχτεί αυτή η Task Force που θα μπορέσει, ίσως, να μας απαλλάξει από ένα μέρος αυτών των εξόδων, δεν το συζητά κανείς. 
Κάτι ακόμη θα ήθελα να πω. Δεν υπάρχει περίπτωση να συμφωνήσουμε, όπως φαίνεται, σε τίποτα. Τσακωνόμασταν αυτές τις μέρες για τις παρελάσεις, για το αν θα πάμε στη δοξολογία, αν θα ανέβουμε στην εξέδρα και ποιος θα είναι εκεί και ποιος δεν θα είναι.  
Χθες στην Επιτροπή Άμυνας –σας το λέω γιατί είναι θέμα ενημέρωσης- συζητήθηκε η πράξη νομοθετικού περιεχομένου για να δοθεί ασφαλιστική και φορολογική ενημερότητα στα ΕΑΣ, ώστε να πληρωθούν οι εργαζόμενοι. Γιατί δεν συμφωνήσατε, κύριοι του ΣΥΡΙΖΑ και επιφυλαχθήκατε; Συμφώνησαν όλα τα κόμματα εκτός από τον ΣΥΡΙΖΑ και τη Χρυσή Αυγή. Γιατί; Όλοι συμφώνησαν και είπαν ότι βεβαίως πρέπει να δοθεί και να πληρωθούν οι άνθρωποι.  
Άρα μη λέτε ότι κάνετε καλοπροαίρετη κριτική. Δεν συμφωνούμε σε τίποτα, ούτε στο να πληρωθούν οι εργαζόμενοι. Αυτό είναι το αποτέλεσμα. Δεν μπορούν να ομονοούν όλοι, να λέει ναι το ΚΚΕ, «διαφωνούμε, πρέπει να είναι δημόσια η αμυντική βιομηχανία, πλην όμως πρέπει να πληρωθούν οι εργαζόμενοι», να λέει το ίδιο η ΔΗΜΑΡ, οι Ανεξάρτητοι Έλληνες, η Νέα Δημοκρατία, το ΠΑΣΟΚ και ξαφνικά να βγαίνετε δύο κόμματα και λέτε: «Όχι. Θα τα πούμε…». Τι είναι αυτό το θέμα;  
Συνεπώς –τελειώνω με αυτό και ευχαριστώ, κύριε Πρόεδρε- εδώ τίθεται ένα ζήτημα: Κάνουμε αντιπολίτευση για την αντιπολίτευση; Διαφωνούμε σε όλα; Να το πούμε. Δεν χρειάζεται τότε να κάνουμε τόσο μεγάλη συζήτηση. Αν μπορούμε να συμφωνήσουμε σε κάποια σημαντικά ζητήματα, πρέπει να το κάνουμε. Οι καιροί ου μενετοί!
Ευχαριστώ.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ευχαριστούμε κι εμείς.
Ο κ. Καπερνάρος έχει το λόγο για οκτώ λεπτά.</ChairmanSpeech>
<Speech><Parlmember>ΒΑΣΙΛΕΙΟΣ ΚΑΠΕΡΝΑΡΟΣ</Parlmember>: Σας ευχαριστώ, κύριε Πρόεδρε. 
Κύριε Υφυπουργέ, θα επανέλθω επ’ ολίγον υπό μορφήν ρητορικής ερωτήσεως για να απαντήσετε μετά, εάν θέλετε και αν δύνασθε, για το εάν αποσύρατε ή διορθώσατε αυτά που είχαμε παρατηρήσει χθες ενδεικτικώς, δηλαδή εάν εξακολουθείτε να λέτε και να ισχυρίζεστε -διότι δημιουργεί διάφορα ανάκατα συναισθήματα αυτό το «κοντός με ύφος ψηλού» που λέω εγώ- ότι εάν άνθρωποι που δικαιούνται να πληρωθούν από τον ΕΟΠΥΥ δεν υποβάλουν τα έγγραφά τους μέχρι τις 20 του μηνός και έρθουν στις 21 ή 22, εσείς δεν θα τους ικανοποιήσετε τις απαιτήσεις.  
Αυτό έχω την εντύπωση ότι είναι αντίθετο στη λογική και αντίθετο στη φύση. Ξέρετε γιατί πιστεύω ότι είναι αντίθετο και στις δικές σας θεμελιώδεις αρχές που αφορούν, πρώτον, τις αξιακές σταθερές σας και δεύτερον, τις βάσεις της λογικής σας; Έχω πολύ στενό συγγενικό μου πρόσωπο, που έχει φυσικοθεραπευτήριο στο Βύρωνα, το οποίο έχει λαμβάνειν από τον ΕΟΠΥΥ ως φυσικοθεραπευτής από το Μάρτιο. Χρωστάτε λεφτά σ’ αυτόν τον άνθρωπο, ο οποίος είναι ένας περιφερειακός φυσικοθεραπευτής. Να τον στείλω, πριν συμπληρωθεί το εικοσαήμερο, να τον πληρώσετε; Δεσμεύεστε να έρθει, πριν συμπληρωθεί το εικοσαήμερο, για να τον πληρώσετε, αφού του χρωστάτε λεφτά από το Μάρτιο;</Speech> 
<Speech><Parlmember>ΑΝΤΩΝΙΟΣ ΜΠΕΖΑΣ</Parlmember> (Υφυπουργός Υγείας): Τι είναι αυτά, κύριε συνάδελφε; Σε όλες τις πληρωμές υπάρχουν προθεσμίες. Παντού υπάρχουν προθεσμίες.</Speech>
<Speech><Parlmember>ΒΑΣΙΛΕΙΟΣ ΚΑΠΕΡΝΑΡΟΣ</Parlmember>: Λέμε τώρα, στις προθεσμίες που χρωστάτε εσείς μπορείτε να βάλετε τη δέσμευση ότι «σε αυτούς που χρωστάμε, στους φυσικοθεραπευτές του Νομού Αττικής, στους οποίους χρωστάμε από το Μάρτιο, θα τους δώσουμε τα λεφτά το Νοέμβριο και να έρθουν μέχρι τις 20 του μηνός, διότι στις 22 δεν θα τους αναγνωρίζουμε τις αξιώσεις»;</Speech> 
<Speech><Parlmember>ΑΝΤΩΝΙΟΣ ΜΠΕΖΑΣ</Parlmember> (Υφυπουργός Υγείας): Εσείς δεν θέλετε να βάλουμε τάξη στον ΕΟΠΥΥ; Εμείς θα βάλουμε τάξη στον ΕΟΠΥΥ.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Παρακαλώ! Δύο λύσεις υπάρχουν: Είτε διατυπώνετε τα ερωτήματά σας και μετά ο Υπουργός μπορεί να απαντήσει…</ChairmanSpeech> 
<Speech><Parlmember>ΒΑΣΙΛΕΙΟΣ ΚΑΠΕΡΝΑΡΟΣ</Parlmember>: Βάλτε τάξη στη συνείδησή σας και αυτά που λέτε να ισχύουν, και να μην κοροϊδεύετε τον ελληνικό λαό με τέτοια νομοθετήματα.</Speech>
<Speech><Parlmember>ΑΝΤΩΝΙΟΣ ΜΠΕΖΑΣ</Parlmember> (Υφυπουργός Υγείας): Αυτή η διάταξη είναι ψηφισμένη εδώ και τέσσερις μήνες.</Speech>
<Speech><Parlmember>ΒΑΣΙΛΕΙΟΣ ΚΑΠΕΡΝΑΡΟΣ</Parlmember>: Θα μου απαντήσετε μετά.
Έχω μία υποσημείωση στο άρθρο 3. Για τα μέλη της επιτροπής που θα φτιάξετε για να διαπραγματεύεται -αγνώστων στοιχείων και βιογραφικών στη Βουλή- δεν λέτε καν τι προϋποθέσεις απαιτούνται για αυτές τις περιπτώσεις. Θα βάλετε όποιον επιλέξετε εσείς. Είναι αυτό που λέγαμε χθες «καλώς τα δικά μας τα παιδιά». Λέει: «Στα μέλη της επιτροπής δεν καταβάλλεται αποζημίωση». Γιατί; Αυτοί για ποιο λόγο θα απασχολούνται; Εθελοντικά; Και γιατί το λέω αυτό; Διότι αυτοί διορίζονται με κοινές αποφάσεις των Υπουργών Οικονομικών και Υγείας. Αφού δεν θα πληρώνονται, τι ρόλο παίζει ο Υπουργός Οικονομικών; Γιατί να έχει άποψη ο Υπουργός Οικονομικών στα μέλη της επιτροπής που θα διαπραγματεύονται, αφού δηλώνετε ότι σε αυτούς δεν θα καταβάλλεται αποζημίωση; Είναι Σαμαρείτες!</Speech>
<Speech><Parlmember>ΒΑΣΙΛΕΙΟΣ ΚΙΚΙΛΙΑΣ</Parlmember>: Γιατί μέχρι πρότινος γινόταν μπάχαλο στον ΕΟΠΥΥ. Τώρα υπάρχει μια τακτοποίηση.</Speech> 
<Speech><Parlmember>ΒΑΣΙΛΕΙΟΣ ΚΑΠΕΡΝΑΡΟΣ</Parlmember>: Μπορούμε με σωστά, λογικά νομοθετήματα, με βάση τη λογική του νόμου, να αποκλείουμε αυτά που λέτε, αλλά όχι με τέτοια νομοθετήματα που εκθέτουν τη νοημοσύνη των Βουλευτών;
Θέλω να απευθύνω ένα τρίτο ερώτημα προς τον κ. Κεδίκογλου.
Κύριε Κεδίκογλου, θα σας ρωτήσω και βεβαίως μπορείτε να μου απαντήσετε και τώρα ανεπισήμως. Εσείς πιστεύετε ότι αυτοί οι τηλεοπτικοί σταθμοί που αναφέρονται στο άρθρο 18 αυτού του νομοθετήματος, μετά την ολοκλήρωση της διαδικασίας χορήγησης δικαιωμάτων χρήσης ραδιοσυχνοτήτων επίγειας ψηφιακής ευρυεκπομπής, σύμφωνα με το άρθρο τάδε, του νόμου τάδε, οι τηλεοπτικοί σταθμοί που λειτουργούν νομίμως σύμφωνα με τις παραγράφους 1 και 2 του τάδε άρθρου κ.λπ., πιστεύετε, δηλαδή ότι οι τηλεοπτικοί σταθμοί στην Ελλάδα λειτουργούν νομίμως, είναι νόμιμοι;</Speech> 
<Speech><Parlmember>ΣΙΜΟΣ ΚΕΔΙΚΟΓΛΟΥ</Parlmember> (Υφυπουργός στον Πρωθυπουργό και Κυβερνητικός Εκπρόσωπος): Θα σας απαντήσω.</Speech>
<Speech><Parlmember>ΒΑΣΙΛΕΙΟΣ ΚΑΠΕΡΝΑΡΟΣ</Parlmember>: Ο κύριος Υφυπουργός δεν είναι αρμόδιος, εσείς είστε αρμόδιος και έχετε ψάξει το θέμα. Σας ερωτά, λοιπόν, ο εκ δεξιών σας κύριος Υφυπουργός: «Τι θα απαντούσα εγώ χθες; Είναι νόμιμος ο τάδε τηλεοπτικός σταθμός, ναι ή όχι;».</Speech>
<Speech><Parlmember>ΣΙΜΟΣ ΚΕΔΙΚΟΓΛΟΥ</Parlmember> (Υφυπουργός στον Πρωθυπουργό και Κυβερνητικός Εκπρόσωπος): Θα σας απαντήσω στη συνέχεια.</Speech>
<Speech><Parlmember>ΒΑΣΙΛΕΙΟΣ ΚΑΠΕΡΝΑΡΟΣ</Parlmember>: Να μου απαντήσετε. Γιατί εγώ δεσμεύτηκα χθες και λέω ότι λειτουργούν νομιμοφανώς. Είχαν πάρει κάποιες προσωρινές άδειες -η προσωρινή άδεια δεν είναι η άδεια του νόμου- και αυτές οι προσωρινές άδειες αναστέλλονται. Αυτό είναι το καθεστώς που υπάρχει. Λέμε τώρα: Πώς εσείς δεν προστατεύετε τους Βουλευτές, οι οποίοι δεν γνωρίζουν νομικά, αλλά και νομικά να γνωρίζουν πιθανόν να διαλάθει την προσοχή τους με τα νομοθετήματα όπως τα φέρνετε; Γιατί τους βάζετε να ψηφίσουν αυτό το νομοθέτημα -το οποίο είναι έκνομο, κατά την άποψή μου, και άκρως πονηρό- με τη φράση «στους τηλεοπτικούς σταθμούς που λειτουργούν νομίμως» και να νομιμοποιήσουν με την τυχόν θετική τους ψήφο ότι τώρα, σήμερα οι όποιοι, οι υπάρχοντες τηλεοπτικοί σταθμοί λειτουργούν νομίμως;
Γιατί τους βάζετε να νομιμοποιήσουν τα νομιμοφανώς λειτουργούντα τηλεοπτικά κανάλια ως λειτουργούντα νομίμως, αφού γνωρίζετε ότι δεν λειτουργούν νομίμως, αλλά ακόμα περιμένουν τις άδειες;</Speech> 
<Speech><Parlmember>ΣΙΜΟΣ ΚΕΔΙΚΟΓΛΟΥ</Parlmember> (Υφυπουργός στον Πρωθυπουργό και Κυβερνητικός Εκπρόσωπος): Θα σας απαντήσω στην ομιλία μου. Τα έχω πει στην επιτροπή, θα σας τα ξαναπώ και τώρα. Εάν κρίνετε ότι υπάρχει κάποια παρανομία, μπορείτε να προσφύγετε στη δικαιοσύνη.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Κύριε Υφυπουργέ, παρακαλώ πολύ, αφού ολοκληρωθούν οι ομιλίες, μπορείτε να έχετε το λόγο και να κάνετε κάποια παρέμβαση.</ChairmanSpeech> 
<Speech><Parlmember>ΒΑΣΙΛΕΙΟΣ ΚΑΠΕΡΝΑΡΟΣ</Parlmember>: Κάτι άλλο τώρα. Όταν έγινε ένα ερώτημα «γιατί δεν εκτελείται η αμετάκλητη απόφαση του Αρείου Πάγου, που από το 2000 περιμένει κάποιον γενναίο Υπουργό Δικαιοσύνης με το 923 του Κώδικα Πολιτικής Δικονομίας να δώσει άδεια, να υπογράψει δηλαδή για να αρχίσει η εκτέλεση κατά της περιουσίας του γερμανικού δημοσίου στην Ελλάδα;», ο κ. Ρουπακιώτης τότε μου είχε απαντήσει, διά του κ. Καραγκούνη, ότι έδωσε το θέμα στο Νομικό Συμβούλιο του Κράτους να αποφανθεί τι πρέπει να γίνει. 
Ακούστε, με αμετάκλητη απόφαση τι μου είπε το Νομικό Συμβούλιο του Κράτους: «Έχουμε άλλες περιπτώσεις που για διάφορα άλλα νομοθετήματα καταφεύγετε -και καλά κάνετε- στο Επιστημονικό Συμβούλιο της Βουλής». Εδώ ούτε στη μια περίπτωση ούτε στην άλλη καταφύγατε να σας ορίσουν κατά πόσο έχετε δικαίωμα. Εγώ δεν λέω ότι είπα «εκνομία» και, αν θέλετε, τη βάζω σε εισαγωγικά. Έχω απαίτηση, όμως, να πείτε ναι ή όχι σε αυτό το ερώτημα. Γιατί δεν προσφύγατε ή δεν καταφύγατε να σας πουν δι’ ενός, μιας γνώμης, εάν αυτό το «λειτουργούν νομίμως», θα έπρεπε να το βάλετε ή να βγάλετε το «νομίμως» και να αφήσετε το σκέτο «λειτουργούν», αφού νομίμως δεν λειτουργούν, διότι όλοι περιμένουν πότε θα έρθουν εκείνες οι προϋποθέσεις που θα ασχοληθείτε –και το ΕΣΡ βέβαια- για να πάρουν νόμιμες άδειες ένας αριθμός καναλιών για την Αττική, ένας άλλος αριθμός καναλιών πανελλαδικής εμβέλειας, αυτά όλα τη συγκατανεύσει της Ευρωπαϊκής Ένωσης, η οποία ορίζει και τις προϋποθέσεις. Γιατί αυτά δεν τα κάνατε, παρά έρχεστε σήμερα και ζητάτε να ψηφίσουν οι Βουλευτές ότι τα κανάλια λειτουργούν νομίμως, αφού δεν λειτουργούν νομίμως και το ξέρετε; 
Ευχαριστώ, κύριε Πρόεδρε.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ευχαριστούμε, κύριε συνάδελφε.</ChairmanSpeech> 
<Speech><Parlmember>ΣΙΜΟΣ ΚΕΔΙΚΟΓΛΟΥ</Parlmember> (Υφυπουργός στον Πρωθυπουργό και Κυβερνητικός Εκπρόσωπος): Να ξεκαθαρίσουμε κάτι. Δεν αποφασίζει η Κυβέρνηση ή ο εκάστοτε Υπουργός ποιοι λειτουργούν νόμιμα και ποιοι όχι. Η ανεξάρτητη αρχή αποφασίζει.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Κύριε Υπουργέ, θα έχετε τη δυνατότητα μετά…</ChairmanSpeech>
<Speech><Parlmember>ΒΑΣΙΛΕΙΟΣ ΚΑΠΕΡΝΑΡΟΣ</Parlmember>: Μετά περιμένω…</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Επειδή έληξε ο χρόνος του κ. Καπερνάρου…</ChairmanSpeech>
<Speech><Parlmember>ΒΑΣΙΛΕΙΟΣ ΚΑΠΕΡΝΑΡΟΣ</Parlmember>: Δώστε μου παρακαλώ το λόγο για μισό λεπτό ακόμη. 
Η απάντηση που πρέπει να μου δώσετε είναι ένα ναι ή όχι, κύριε Υφυπουργέ, ως πλέον αρμόδιος στην Κυβέρνηση, εάν τα τηλεοπτικά κανάλια αυτήν τη στιγμή που μιλάμε λειτουργούν νομίμως, έτσι όπως το φέρνετε εσείς για να νομιμοποιήσουν με την τυχόν θετική τους ψήφο οι Βουλευτές ότι τα κανάλια λειτουργούν νομίμως. Εμείς λέμε ότι λειτουργούν νομιμοφανώς και το «νομιμοφανώς» καμμία σχέση δεν έχει με το «νομίμως». 
Ολοκλήρωσα, κύριε Πρόεδρε. Ευχαριστώ.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Σας ευχαριστούμε, κύριε Καπερνάρο. 
Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία, σαράντα μαθητές και μαθήτριες και τρεις εκπαιδευτικοί από το 6ο Γυμνάσιο Νέου Ηρακλείου Αττικής. 
Η Βουλή τούς καλωσορίζει. 
(Χειροκροτήματα απ’ όλες τις πτέρυγες της Βουλής)
Το λόγο έχει ο κ. Κασιδιάρης για οκτώ λεπτά.</ChairmanSpeech> 
<Speech><Parlmember>ΗΛΙΑΣ ΚΑΣΙΔΙΑΡΗΣ</Parlmember>: Θα ξεκινήσω με το ζήτημα των καναλιών το οποίο άπτεται της λειτουργίας του πολιτεύματος και θα απαντήσω στο ερώτημα που έθεσε ο προλαλήσας, εάν τα κανάλια και ιδίως τα μεγάλα αθηναϊκά κανάλια που εκπέμπουν σε ολόκληρη την Ελλάδα λειτουργούν νομίμως ή νομιμοφανώς. Τίποτε από τα δύο. Τα κανάλια αυτά λειτουργούν παρανόμως, αλλά είναι λογικό να λειτουργούν παρανόμως, όταν οι ιδιοκτήτες τους καναλάρχες είναι οι ίδιοι νταβατζήδες της πολιτικής μας ζωής, είναι οι ίδιοι που παίρνουν τα δημόσια έργα. Αυτό που έχω να πω, για να αιτιολογήσω το σκεπτικό μου, είναι ότι οι συχνότητες πάνω στις οποίες πατούν δεν ανήκουν σε κανένα Μπόμπολα, σε κανένα Κυριακού, σε κανένα Βαρδινογιάννη, είναι συχνότητες που ανήκουν στον ελληνικό λαό και όταν η χώρα αυτή ευτυχίσει να έχει δημοκρατία, στον ελληνικό λαό θα επιστραφούν. 
Έχω να κάνω μια βαρυσήμαντη καταγγελία από αυτό εδώ το Βήμα. Έχω να ενημερώσω τον ελληνικό λαό ότι παράλληλα κινείται και η δικαστική διαδικασία, διότι ήδη σήμερα κατατέθηκαν οι πρώτες μηνύσεις για το μείζον εθνικό ζήτημα των υποκλοπών, το οποίο σχετίζεται με την απόπειρα της Κυβέρνησης να καταλύσει το πολίτευμα, να καταργήσει οριστικά την Κοινοβουλευτική Δημοκρατία. 
Καταγγέλλω ότι η παρούσα Κυβέρνηση, την οποία μετά λόγου γνώσεως αποκαλώ «χούντα Σαμαρά-Βενιζέλου», παρακολουθούσε και παρακολουθεί παρανόμως συνομιλίες Βουλευτών. Εγώ ομιλώ πάντοτε με αποδείξεις και με ντοκουμέντα, δεν κάνω διαδόσεις όπως η Αριστερά, ούτε βασίζομαι σε δημοσιεύματα του Τύπου. 
Ντοκουμέντα, λοιπόν, και αποδείξεις και συγκεκριμένη ομολογία δικαστικού λειτουργού θα καταθέσω αυτήν εδώ τη στιγμή από αυτό εδώ το Βήμα. Συγκεκριμένα, λοιπόν, ενώπιον έξι Βουλευτών της Χρυσής Αυγής, όταν μας συνέλαβαν με παράνομο τρόπο μετά από το σόου που προβλήθηκε στα Μέσα Μαζικής Ενημέρωσης, όταν μας πήγαν σιδηροδέσμιους στην προϊσταμένη της Εισαγγελίας –εάν δεν απατώμαι, είναι η κ. Παναγιώτα Φάκου- η συγκεκριμένη δικαστική λειτουργός δήλωσε ότι υπάρχουν καταγεγραμμένες συνομιλίες προηγούμενες, από τον παρελθόν, οι οποίες ελήφθησαν για εθνικούς λόγους. Το ξαναλέω: Υπάρχουν -είπε η προϊσταμένη της Εισαγγελίας- προγενέστερες συνομιλίες Βουλευτών –μιλάμε για Βουλευτές, δεν μιλάμε καν για απλούς πολίτες- οι οποίες έχουν καταγραφεί για εθνικούς λόγους.
Εν συνεχεία, κατάλαβε η Κυβέρνηση το σφάλμα της και αφαιρέθηκαν από τη δικογραφία αυτά τα στοιχεία. Όχι μόνο αφαιρέθηκαν τα στοιχεία αυτά από τη δικογραφία -διότι μιλάμε για κακουργήματα, διότι ξέρουμε πολύ καλά ότι οι υπεύθυνοι για αυτές τις υποκλοπές πάνε στις φυλακές απευθείας μόλις όλα αυτά τα πράγματα έρθουν στο φως και αποδειχθούν- αλλά καρατομήθηκε και ο υπεύθυνος για τις παρακολουθήσεις της Εθνικής Υπηρεσίας Πληροφοριών. Γι’ αυτόν το λόγο καρατομήθηκε ο συγκεκριμένος παράγοντας. Κάποιοι διέρρεαν μέσα από τα παπαγαλάκια τους στα κανάλια ότι είχε δήθεν σχέση με τη Χρυσή Αυγή, ενώ γνώριζαν ότι ήταν εμπλεκόμενος στη Νέα Δημοκρατία, ήταν άνθρωπος της Νέας Δημοκρατίας. Καρατομήθηκε, λοιπόν, ο συγκεκριμένος και όχι μόνο αυτό, όχι μόνο τα στοιχεία αφαιρέθηκαν από τη δικογραφία, αλλά είχαμε και την παρουσία του κ. Ανδρεουλάκου την ημέρα εκείνη στη Βουλή. Όλοι ξέρουμε πολύ καλά για ποιο λόγο είχε έρθει εδώ. Μιλάω για το δεξί χέρι του κ. Δένδια.
Καταγγέλλω, λοιπόν, συγκεκριμένες παρακολουθήσεις Βουλευτών, οι οποίες αποδεικνύονται και από άλλο ένα γεγονός, διότι αυτοί οι οποίοι διοικούν τις αρχές δεν είναι άνθρωποι έξυπνοι, οι ίδιοι «καρφώνονται». Πριν από μία εβδομάδα Βουλευτές της Χρυσής Αυγής συνομιλήσαμε μέσω των κινητών μας τηλεφώνων και συνεννοηθήκαμε να κάνουμε μια νόμιμη πολιτική δραστηριότητα, να πάμε στα διόδια να μοιράσουμε έντυπα. Αυτό το πράγμα, αυτό το γεγονός, αυτήν την κανονισμένη πολιτική δράση δεν την αναγγείλαμε πουθενά. Δεν κατεγράφη πουθενά, ούτε στο διαδίκτυο ανέβηκε, ούτε σε γραφεία την είπαμε, ούτε δημοσίως την αναγγείλαμε, τίποτα απολύτως. Εκεί, λοιπόν, που πήγαμε να κάνουμε αυτή την καθ’ όλα νόμιμη πολιτική δράση, μας περίμεναν διμοιρίες των ΜΑΤ, οι οποίες ήταν ενήμερες για το γεγονός αυτό από τις παράνομες παρακολουθήσεις των κινητών μας τηλεφώνων. 
Έχει κατατεθεί μήνυση με ΑΒΜΔ2013/313383 κατά του Υπουργού Δημοσίας Τάξεως κ. Δένδια, κατά του Αρχηγού της Ελληνικής Αστυνομίας κ. Παπαγιαννόπουλου, κατά παντός άλλου υπευθύνου, αλλά στο ζήτημα των υποκλοπών πλέον όπου θα κινηθούμε δικαστικά και περαιτέρω, οι ευθύνες θα φτάσουν στην κεφαλή αυτής της Κυβέρνησης -της υδροκέφαλης Κυβέρνησης- διότι τέτοια κακουργήματα δεν μπορεί να αναλάβει να τα κάνει από μόνος του ένας παράγοντας της Αστυνομίας ή του Υπουργείου. Προέρχονται κατόπιν άνωθεν εντολών και αυτό είναι κάτι που θεωρώ δεδομένο.
Οι ίδιοι προδοθήκατε, οι ίδιοι διαπράξατε μεγάλα σφάλματα. Εισαγγελέας είπε σε Βουλευτές ότι υπάρχουν προγενέστερες καταγραφές για εθνικούς λόγους. Ο μόνος τρόπος να λυθεί αυτό το ζήτημα -γιατί μιλάμε πλέον για κατάλυση του πολιτεύματος, για κατάργηση της Κοινοβουλευτικής Δημοκρατίας- είναι να πέσει η χούντα Σαμαρά-Βενιζέλου. Αυτό απαιτεί η Χρυσή Αυγή. Το μόνο που καταφέρατε με όλες αυτές τις διώξεις είναι -όπως δείχνουν και οι τελευταίες έρευνες- να μας φέρετε στην πρώτη θέση της προτίμησης των Ελλήνων πολιτών. Μόνο αυτό καταφέρατε. Το μέλλον ανήκει σε εμάς. Όλοι αυτοί οι οποίοι παρανόμησαν είναι βέβαιο πως θα λογοδοτήσουν πολύ σύντομα στη δικαιοσύνη.
Κλείνω, κάνοντας άλλη μια καταγγελία. Σήμερα βρέθηκε ενώπιον της Επιτροπής Θεσμών και Διαφάνειας ο διοικητής της ΕΥΠ. Περιμέναμε να έρθει ο διοικητής της ΕΥΠ στη Βουλή προτού προβούμε στη δικαστική διαδικασία, προτού κάνουμε μηνύσεις και αγωγές κατά παντός υπευθύνου. Η διαδικασία αυτή, όπως ξέρετε, στην Επιτροπή Θεσμών είναι απόρρητη. Παρ’ όλα αυτά, βλέποντας ειδήσεις προηγουμένως, είδα μια αθλιότητα στα Μέσα Μαζικής Ενημέρωσης, να έχουν οι ίδιοι οι παράγοντες διαρρεύσει ότι συνοδευόταν από πράκτορες της ΕΥΠ ο διοικητής, οι οποίοι ήρθαν, έλεγξαν το χώρο –λέει- και έφυγαν. Αυτό είναι ένα μεγάλο ψέμα. Το δηλώνω μετά λόγου γνώσεως και ενώπιον του ελληνικού λαού. Οι άνθρωποι αυτοί μπήκαν στο Κοινοβούλιο εντελώς παράτυπα και εδώ απαιτώ εξηγήσεις και από τη φρουρά της Βουλής. Πώς είναι δυνατόν πράκτορες της ΚΥΠ να μπαίνουν στη Βουλή χωρίς να δίνουν τα στοιχεία τους και να παίρνουν τη γνωστή κόκκινη καρτέλα που παίρνει ο κάθε πολίτης, τη στιγμή που εμείς οι Βουλευτές είμαστε αναγκασμένοι να ελεγχθούμε εξονυχιστικά, να περνάμε από ακτίνες Χ, επειδή λέγατε ότι θα βάζαμε αντιαεροπορικά μέσα για να αλώσουμε το Κοινοβούλιο; Την ίδια ώρα πράκτορες της ΚΥΠ μπαίνουν παράτυπα χωρίς να δώσουν τα στοιχεία τους σε κανέναν, χωρίς να τους δοθεί το λεγόμενο «κόκκινο καρτελάκι» του επισκέπτη και τίποτα άλλο. 
Και μιλάτε για Κοινοβουλευτική Δημοκρατία! 
Οι ίδιοι άνθρωποι, λοιπόν, δεν έλεγξαν και έφυγαν, αποπέμφθηκαν από την επιτροπή κατόπιν προτάσεώς μου, διότι δεν είναι δυνατόν να προσέρχονται σε μία Κοινοβουλευτική Επιτροπή οι οποιοιδήποτε και να μην δίνουν τα στοιχεία τους, να είναι ανώνυμοι μέσα στο Κοινοβούλιο και να παρακολουθούν μία απόρρητη κοινοβουλευτική διαδικασία. Ψήφισε η επιτροπή και απεφασίσθη η αποπομπή τους. Έτσι έφυγαν και όχι έτσι όπως λένε στα κανάλια, ότι δήθεν έλεγξαν το χώρο και αποχώρησαν. Αυτά έχω να πω. 
Οι καταγγελίες θα συνεχιστούν και βέβαια η άθλια αυτή υπόθεση των τηλεφωνικών υποκλοπών και των παρακολουθήσεων Βουλευτών οδηγείται ήδη στη δικαιοσύνη.
Ευχαριστώ.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ευχαριστούμε και εμείς. 
Το λόγο έχει ο κ. Οικονόμου.</ChairmanSpeech>
<Speech><Parlmember>ΒΑΣΙΛΕΙΟΣ ΟΙΚΟΝΟΜΟΥ</Parlmember>: Γιατί δεν λέτε από ποια κόμματα είμαστε;</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Μπορούμε να το κάνουμε. Αυτό είναι εφικτό.</ChairmanSpeech>
<Speech><Parlmember>ΒΑΣΙΛΕΙΟΣ ΟΙΚΟΝΟΜΟΥ</Parlmember>: Για αυτούς που μας ακούνε το λέω. Μεταξύ μας γνωριζόμαστε. 
Κύριε Πρόεδρε, πραγματικά αν γίνονται παράνομες παρακολουθήσεις χωρίς εισαγγελική άδεια και εντολή προς οποιονδήποτε και για οποιονδήποτε, αυτό η Δημοκρατική Αριστερά το στηλιτεύει. 
Το κράτος δικαίου θα υφίσταται και θα λειτουργεί, ακόμη και όταν βρίσκεται η πατρίδα μας σε κατάσταση εκτάκτου ανάγκης. Αυτά είναι θέματα, τα οποία όπως και από όποιον και αν τίθενται δεν πρέπει να αμφισβητούνται από κανέναν. Και γνωρίζετε πολύ καλά τις μεγάλες μας αντιπαραθέσεις και διαφορές. Όμως τα ζητήματα της δημοκρατίας και της λειτουργίας του κράτους δικαίου δεν πρέπει να αμφισβητούνται από κανέναν. 
Ξεκινάω με το άρθρο 18, αφού σας βλέπω εδώ, κύριε Υπουργέ. Πρόκειται για ένα άρθρο το οποίο διαιωνίζει ακόμη αυτήν την μεταβατικότητα και την σχετικότητα της μεγάλης υπόθεσης που είναι, το πώς λειτουργούν τα ΜΜΕ. 
Εμείς θα δώσουμε ακόμη μία ευκαιρία στην Κυβέρνηση, δηλαδή θα είμαστε θετικοί. Θέλουμε όμως και μία διευκρίνιση σχετικά με το μέχρι πότε θα είναι αυτή η προσωρινότητα και πόσο θα διαρκέσει. Γιατί προσωρινότητα πάνω στην προσωρινότητα ήδη πιάσαμε είκοσι χρόνια. 
Και δίνετε λαβή για σχόλια, για συζητήσεις, για υποψίες, για πολλά θέματα, τα οποία πραγματικά, όταν μπαίνουν στο Βήμα της Βουλής, αλλά πολύ περισσότερο όταν γίνεται δημόσια η συζήτηση, δίνουν αφορμή για πικρόχολες επισημάνσεις για τον πολιτικό κόσμο. Γιατί ξέρετε ότι μία προσωρινότητα και μία θολή προσέγγιση των πραγμάτων βολεύει πολλές φορές τις συναλλαγές και τις κάτω από το τραπέζι λειτουργίες. 
Πάρα ταύτα, επειδή σήμερα με την πρότασή σας εδώ δίνετε ακόμη μία δυνατότητα -θέλουμε να πιστεύουμε- για την ουσιαστική και οριστική λύση του θέματος, εμείς θα συναινέσουμε. 
Καταθέσαμε δύο τροπολογίες. Σχετικά με την πρώτη για τις επιτροπές αναπήρων, άκουσα τον κύριο Υπουργό, τον κ. Γεωργιάδη, να λέει ότι, λόγω συναρμοδιότητας με τον κ. Βρούτση, θα χρειαστεί να περιμένουμε τη συνεννόηση των δύο Υπουργείων. Πρέπει όμως να καταλάβετε ότι δεν μπορούμε να αφήνουμε δυσλειτουργίες της πολιτείας και του κράτους να αποβαίνουν εις βάρος των πολιτών, έστω και χάριν μίας συνεννόησης που πρέπει να υπάρχει στα δύο Υπουργεία. Άρα περιμένουμε άμεση ανταπόκριση. 
Θεωρούμε ως μία δέσμευση της Κυβέρνησης ότι θα λύσει άμεσα το θέμα. Το πόσο άμεσα θα το κάνει, αυτό είναι κάτι που θα κριθεί. Γιατί καταλαβαίνετε ότι το κόστος το επωμίζεται η Κυβέρνηση. Άμα θέλει να συνεχίσει να το επωμίζεται, είναι δικό της θέμα. Υπάρχει όμως και ένας κόσμος τον οποίον πρέπει πραγματικά να σκεφτούμε. 
Σχετικά με τη δεύτερη τροπολογία που καταθέσαμε, επειδή, κύριε Μπέζα, είναι και δική σας αρμοδιότητα, δεν ακούσαμε τη γνώμη σας. Χθες σας άκουσα θετικό. Δεν ξέρω όμως ποια είναι η προσέγγιση που έχετε και αν την κάνετε δεκτή. Μιλάω για τα κέντρα πρόληψης των εξαρτήσεων και προαγωγής της ψυχικής υγείας. Μιλάμε δηλαδή για τα Κέντρα τα οποία ασχολούνται με ένα πολύ ευαίσθητο ζήτημα και έχουν να κάνουν με πάρα πολύ κόσμο. 
Εάν δεν υπογραφεί η προγραμματική σύμβαση, θα υπάρξει πρόβλημα. Πραγματικά πρέπει να λυθεί αυτό το ζήτημα. Είναι και τυπικό. Περιμένουμε μία δική σας τοποθέτηση ή να λυθεί σήμερα το θέμα ή τέλος πάντων να μας πείτε τον τρόπο με τον οποίο θα λυθεί. 
Από εκεί κι έπειτα, επειδή η συζήτηση σήμερα είναι επί των άρθρων, εμείς θέλω να είμαστε λίγο πιο συγκεκριμένοι. Είπαμε χθες τα γενικά και καταθέσαμε την άποψή μας για πώς πρέπει να λειτουργήσει ένα σύστημα υγείας και πώς πρέπει να λειτουργεί μια κυβέρνηση σε σχέση μ’ αυτό. 
Εμείς στα ζητήματα, τα οποία τίθενται για το Υπουργείο Υγείας –τα τέσσερα άρθρα δηλαδή- είμαστε θετικοί. 
Θέλω να κάνω ένα σχόλιο για το άρθρο 5 για τα θέματα των μεταναστών και των κέντρων, τα οποία θα λειτουργήσουν. Βλέπω και τον υποψήφιο περιφερειάρχη του 2010 τον κ. Κικίλια. Βλέπω και τον Υπουργό. 
Κύριε Υπουργέ, ακούστε, εμείς θα το ψηφίσουμε το άρθρο που φέρνετε σε σχέση με τα τρία κέντρα, ειδικά για το Κέντρο Αττικής, Θεσσαλονίκης και Χαλκιδικής. Αναφέρθηκα στον κ. Κικίλια διότι λόγω περιφέρειας έχει αυτήν την αρμοδιότητα. 
Προσέξτε, υπάρχει τεράστιο πρόβλημα -νομίζω ότι το λαμβάνετε υπ’ όψιν κι εσείς- για το πώς λειτουργεί αυτήν τη στιγμή αυτό το σύστημα για τους αλλοδαπούς και τους μετανάστες.</Speech> 
<Speech><Parlmember>ΙΩΑΝΝΗΣ ΜΙΧΕΛΑΚΗΣ</Parlmember> (Υπουργός Εσωτερικών): Τώρα θα ξεκινήσει να δουλέψει.</Speech>
<Speech><Parlmember>ΒΑΣΙΛΕΙΟΣ ΟΙΚΟΝΟΜΟΥ</Parlmember>: Θέλουμε άμεσες λύσεις.
Εμείς θα το υποστηρίξουμε το άρθρο σας, γιατί πιστεύουμε ότι πρέπει να δοθεί μια λύση. Λύστε όμως τα θέματα.</Speech> 
<Speech><Parlmember>ΒΑΣΙΛΕΙΟΣ ΚΙΚΙΛΙΑΣ</Parlmember>: Καλό πάει να κάνει.</Speech> 
<Speech><Parlmember>ΒΑΣΙΛΕΙΟΣ ΟΙΚΟΝΟΜΟΥ</Parlmember>: Προτροπή κάνουμε. Εστιάζουμε ότι πραγματικά υπάρχει ένα ζήτημα.
Αναφορικά με το άρθρο 6, εμένα με κάλυψε η δημόσια δήλωση του κ. Παναγιωτόπουλου. Εντάξει, υπάρχουν διατάξεις, οι οποίες καλύπτουν πολλά ζητήματα. Για να εξαιρούνται, όμως, οι εκπαιδευτικές εκδρομές υπάρχει –λέει- άλλη διάταξη. 
Δέκα χιλιάδες διατάξεις υπάρχουν σε αυτήν την χώρα. Τουλάχιστον, υπάρχει η δημόσια δήλωση ότι το ελληνικό σχολείο που θα κάνει την εκπαιδευτική του εκδρομή στο μουσείο -ή η πανεπιστημιακή εκδρομή που θα γίνει σε ένα έτος του πανεπιστημίου- δεν θα πληρώνει. Αυτή είναι μια δέσμευση που υπάρχει και τουλάχιστον έχει γίνει μέσα σε αυτήν την Αίθουσα δημοσίως. Θα το ψηφίσουμε λοιπόν. 
Θα ψηφίσουμε και τα άρθρα 8, 9 και 10, σε σχέση με το άμεσο της καταβολής των επιδομάτων των αστυνομικών. Λύνονται τρέχοντα ζητήματα, τα οποία, όπως είπα και χθες, καλό είναι να λύνονται. Δεν είναι ανάγκη κάθε νομοσχέδιο να αλλάζει το σύμπαν του ελληνικού κόσμου. 
Το άρθρο 11, θα το ψηφίσουμε. Τα είχαμε πει όταν ψηφίστηκε ο νόμος τότε με τα ΙΕΚ για τα τουριστικά επαγγέλματα. 
Δυστυχώς, η τότε ηγεσία του Υπουργείου Παιδείας δεν άκουγε, αλλά περί άλλα τύρβαζε. Τα προβλήματα όταν υπάρχουν έρχονται. Να μην πω την παροιμία που λέει ο ελληνικός λαός, γιατί είναι και λίγο σόκιν. 
Θα ψηφίσουμε και τα άρθρα από το 12 μέχρι και το άρθρο 15 που αναφέρονται στην Προεδρία. Είναι τρέχοντα ζητήματα. 
Κύριε Υπουργέ, το άρθρο 16 για τον τοπικό περιφερειακό Τύπο είναι δική σας αρμοδιότητα. Το είπα και χθες: Ουσιαστικά εκ των υστέρων έρχεται η Κυβέρνηση, πυροσβεστικά να τοποθετηθεί. Δεν είναι δική σας ευθύνη το πώς εξαφανίστηκε ο τοπικός Τύπος. Η πτέρυγα που ευθύνεται λείπει αυτήν τη στιγμή μέσα από τη Βουλή. 
Αυτήν τη στιγμή ουσιαστικά δεν υπάρχει τοπικός περιφερειακός Τύπος. Εγώ το κρίνω από τη δική μου περιφέρεια. Είναι εδώ και ο κ. Βορίδης και μπορεί να το πιστοποιήσει. Από τις σαράντα, πενήντα μηνιαίες εβδομαδιαίες εφημερίδες που είχαμε στην Περιφέρεια της Αττικής πριν πέντε χρόνια, ζήτημα είναι αν υπάρχουν πέντε έξι πλέον. Φρόντισαν κάποιοι αυτά τα έντυπα, τα οποία ήταν πολύ σημαντικά για την περιφέρεια, να εξαφανιστούν. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή) 
Τελειώνω, κύριε Πρόεδρε.
Αυτές οι ελαφρώς ευεργετικές διατάξεις είναι καλές. Νομίζω, όμως, ότι πλέον δεν δίνουν λύση στο ζήτημα βιωσιμότητας του τοπικού και περιφερειακού Τύπου. 
Νομίζω ότι τελείωσα. Και για το άρθρο 18 σας είπα την άποψη μας. 
Περιμένουμε μια δική σας δέσμευση για ποια θα είναι αυτή η διάρκεια της παράτασης, έτσι ώστε να μπούμε σε μια οριστική επίλυση του θέματος των αδειών. 
Υπό αυτήν την έννοια, η Δημοκρατική Αριστερά για την πανσπερμία ζητημάτων που τίθενται σε αυτό το νομοσχέδιο με την τοποθέτηση που έκανα δηλώνει τις δικές της θέσεις. 
Ευχαριστώ πολύ.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Το λόγο έχει ο Αναπληρωτής Υπουργός κ. Κεδίκογλου.</ChairmanSpeech> 
<Speech><Parlmember>ΣΙΜΟΣ ΚΕΔΙΚΟΓΛΟΥ</Parlmember> (Υφυπουργός στον Πρωθυπουργό και Κυβερνητικός Εκπρόσωπος): Ευχαριστώ, κύριε Πρόεδρε.
Θα ήθελα να μιλήσω για τα έξι άρθρα που είναι στον τομέα της ευθύνης. Ας αρχίσουμε από τα τρία άρθρα, το άρθρο 13, 14 και 15 που αφορούν την ελληνική Προεδρία. 
Το άρθρο 13, περιλαμβάνει ρυθμίσεις για την αξιοποίηση των υφιστάμενων υπηρεσιακών δομών και των στελεχών της Γενικής Γραμματείας Ενημέρωσης και Επικοινωνίας, αρμόδιων για ζητήματα κρατικής επικοινωνίας που διαθέτουν αποδεδειγμένη εμπειρία και τεχνογνωσία σε θέματα άσκησης της Ελληνικής Προεδρίας στην Ευρωπαϊκή Ένωση. Ειδικότερα, ανατίθενται στη Γενική Γραμματεία Ενημέρωσης και Επικοινωνίας αρμοδιότητες σχετικές με την άσκηση της Ελληνικής Προεδρίας. Προβλέπονται δυνατότητες παραμονής του προσωπικού των τριών γραφείων σε Βρυξέλλες, Λουξεμβούργο και Στρασβούργο μέχρι τη λήξη της Προεδρίας και αντίστοιχες ρυθμίσεις για τις αποσπάσεις.
Το άρθρο 14, προβλέπει ότι ο εκπρόσωπος της Ελληνικής Προεδρίας του Συμβουλίου της Ευρωπαϊκής Ένωσης ορίζεται με απόφαση του Υπουργού Εξωτερικών. 
Και το άρθρο 15, ρυθμίζει ζητήματα αποσπάσεων και αξιοποίησης ενός εκλεκτού κομματιού της ελληνικής Δημόσιας Διοίκησης, μιλάω για τον κλάδο των συμβούλων και γραμματέων επικοινωνίας της Γενικής Γραμματείας Ενημέρωσης και Επικοινωνίας, έτσι ώστε να μπορέσουν να αξιοποιηθούν ανεξαρτήτως βαθμού.
Δεν λέω κάτι καινούργιο όταν σας υπογραμμίζω ότι η Προεδρία αποτελεί μείζον διεθνές γεγονός και από επικοινωνιακή άποψη και γι’ αυτό εντάσσεται στο ευρύτερο πλαίσιο των δράσεων για την αναβάθμιση της διεθνούς εικόνας της χώρας, την προβολή θεμάτων εθνικού ενδιαφέροντος, καθώς και την προώθηση προτεραιοτήτων και πολιτικών σε επίπεδο Ευρωπαϊκής Ένωσης. 
Στο πλαίσιο αυτό, λαμβανομένης υπ’ όψιν και της δημοσιονομικής συγκυρίας, κρίνεται αναγκαία η βέλτιστη αξιοποίηση όλων των υφιστάμενων υπηρεσιακών δομών και στελεχών αρμόδιων για ζητήματα επικοινωνίας.
Το άρθρο 16, αναφέρεται στον περιφερειακό Τύπο. Όπως είπε και ο κ. Οικονόμου, είναι όντως πολύ δύσκολοι καιροί, ειδικά για τον περιφερειακό Τύπο. Γνωρίζετε ότι ο χώρος των μέσων ενημέρωσης ήταν ίσως ο χώρος που χτυπήθηκε περισσότερο από την κρίση, γιατί η πρώτη δαπάνη που περικόπτεται είναι η διαφημιστική δαπάνη, η οποία πρέπει να είναι το κύριο έσοδο των μέσων ενημέρωσης και επιπλέον τα περιφερειακά μέσα ήταν σε χειρότερη μοίρα από τα πανελλαδικά. 
Τι προσπαθούμε με αυτό το άρθρο; Να διευκολύνουμε όσο γίνεται την επιβίωση. 
Θα συμφωνήσω μαζί σας, κύριε Οικονόμου. Πρέπει να γίνουν κι άλλα, γιατί είναι συστατικό στοιχείο της δημοκρατίας μας τα περιφερειακά μέσα.
Αυτό που κάνουμε επί του παρόντος είναι ότι ελαστικοποιούμε τις προϋποθέσεις για την ένταξη στην υπουργική απόφαση για τις δημοσιεύσεις του δημόσιου και ευρύτερου δημόσιου τομέα, αποσαφηνίζουμε το πεδίο εφαρμογής, αντικαθιστούμε την καταληκτική ημερομηνία από την 31η Ιανουαρίου στη 10η Μαρτίου. Είναι για να συμπληρώνονται αποτελεσματικότερα οι φάκελοι.
Κυρίες και κύριοι συνάδελφοι, πρόκειται για μία ρεαλιστικότερη προσέγγιση δεδομένης της παρούσας οικονομικής συγκυρίας και αποσκοπεί στη διασφάλιση της οικονομικής βιωσιμότητας ενός μεγάλου αριθμού τοπικών και νομαρχιακών εφημερίδων.
Με το άρθρο 17, που αφορά τους ραδιοφωνικούς σταθμούς, δίνεται μία παράταση στην προβλεπόμενη προθεσμία έκδοσης της προκήρυξης για την αδειοδότηση των ραδιοφωνικών σταθμών μέχρι τις 31 Δεκεμβρίου. Υπάρχει ένα ζήτημα εκεί. Η καθυστέρηση είναι λόγω των προβλημάτων με το Εθνικό Ραδιοτηλεοπτικό Συμβούλιο, στο οποίο θα αναφερθώ στη συνέχεια και εκτενέστερα.
Τώρα, όσον αφορά στο άρθρο 18, που συγκέντρωσε, αδίκως κατ’ εμέ, τα πυρά σας, γιατί το μόνο που κάνει αυτή η διάταξη είναι να ρυθμίζει προσωρινά -και το υπογραμμίζω αυτό- το τηλεοπτικό πεδίο για να μη μείνουν περιοχές της Ελλάδας χωρίς τηλεοπτικό πρόγραμμα, να επαναλάβω άλλη μία φορά, ότι με το άρθρο αυτό ρυθμίζεται προσωρινά η νόμιμη μεταφορά με ψηφιακή τεχνολογία από τους παρόχους δικτύου, τους διαχειριστές φάσματος δηλαδή, του εκπεμπόμενου από τους τηλεοπτικούς σταθμούς προγράμματος μέχρι τη χορήγηση των αδειών παρόχων περιεχομένου. 
Η ρύθμιση είναι προσωρινή, ρυθμίζεται προσωρινά μέχρι τη χορήγηση των αδειών παρόχου περιεχομένων η νόμιμη μεταφορά με ψηφιακή τεχνολογία του εκπεμπόμενου από τους τηλεοπτικούς σταθμούς προγράμματος από εκείνα τα κέντρα εκπομπής όπου έχει γίνει σταδιακά η ψηφιακή μετάβαση.
Σε καμμία περίπτωση η ρύθμιση αυτή δεν αποτελεί αδειοδότηση ούτε αποσκοπεί στην αποφυγή αδειοδότησής τους ως παρόχων περιεχομένου, η οποία θα γίνει κανονικά, σύμφωνα με τις προβλεπόμενες νόμιμες διαδικασίες, από τις οποίες θα προκύψουν και σημαντικά έσοδα για το δημόσιο. 
Για το μεταβατικό στάδιο, όπως είπαμε, θα λειτουργούν με βάση τους κανόνες που λειτουργούν μέχρι σήμερα.
Για να γίνει σαφέστερο αυτό –το ήδη σαφές, αλλά επειδή ακουγόντουσαν διάφορα κακόπιστα, κατά τη γνώμη μου, σχόλια, ότι δηλαδή η ρύθμιση του άρθρου 18, αφορά μόνο στο χρονικό διάστημα μέχρι τη χορήγηση των αδειών παρόχων περιεχομένου- κατέθεσε προηγουμένως ο Υπουργός Επικρατείας κ. Δημήτρης Σταμάτης, σχετική νομοτεχνική βελτίωση. 
Τι κάναμε, δηλαδή; Το επίμαχο άρθρο ήδη στην αρχική του διατύπωση παρέπεμπε στο άρθρο 8 του ν. 4038∕2012 ως προς τις προϋποθέσεις της νομίμου λειτουργίας των τηλεοπτικών σταθμών. Σύμφωνα με την παραπάνω διάταξη, η νόμιμη λειτουργία τους τελεί υπό τον όρο της συμμετοχής τους στη διαγωνιστική διαδικασία για τη χορήγηση αδειών παρόχου περιεχομένου επίγειας ψηφιακής ευρυεκπομπής. 
Με βάση τα παραπάνω, είναι αυτονόητο ότι οι τηλεοπτικοί σταθμοί που δεν θα υποβάλουν αίτηση στη διαγωνιστική διαδικασία ή αυτοί που θα υποβάλουν αίτηση αλλά δεν θα αδειοδοτηθούν, δεν θα μπορούν να συνεχίσουν να λειτουργούν. Συνεπώς, δεν πρέπει να υπάρχει καμμία αμφιβολία ως προς την περιορισμένη και αυστηρά προσδιορισμένη χρονική ισχύ της εν λόγω προσωρινής ρύθμισης. Πιστεύω ότι αποδεικνύεται περίτρανα ότι δεν υπήρχε καμμία πρόθεση. Το αναφέραμε και ρητά. Από την παραπομπή στο άρθρο και μόνο προσθέσαμε στη νομοτεχνική βελτίωση και τη ρητή αναφορά ότι ισχύει μέχρι τη διενέργεια του διαγωνισμού. 
Θέλω, επίσης, να σας υπενθυμίσω, ότι την αναγκαιότητα της ρύθμισης του άρθρου 18 ανέδειξε η Εθνική Επιτροπή Τηλεπικοινωνιακών με σχετικό έγγραφό της προς την πολιτική ηγεσία, προκειμένου να καταστεί νόμιμη μέχρι τη χορήγηση των αδειών παρόχων περιεχομένου η ψηφιακή εκπομπή του προγράμματος, ώστε να μη μείνει η χώρα χωρίς τηλεόραση. 
(Στο σημείο αυτό κτυπάει το κουδούνι λήξεως του χρόνου ομιλίας του Κυβερνητικού Εκπροσώπου) 
Θα ήθελα λίγο χρόνο ακόμη, κύριε Πρόεδρε.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Μάλιστα, κύριε Υπουργέ.</ChairmanSpeech>
<Speech><Parlmember>ΣΙΜΟΣ ΚΕΔΙΚΟΓΛΟΥ</Parlmember> (Υφυπουργός στον Πρωθυπουργό και Κυβερνητικός Εκπρόσωπος): Η ρύθμιση είναι αναγκαία, διότι διαφορετικά δεν μπορεί να διασφαλιστεί η έγκαιρη και προσήκουσα μετάβαση στην επίγεια ψηφιακή τηλεοπτική ευρυεκπομπή αλλά και η απρόσκοπτη εκπομπή τηλεοπτικού σήματος σε όλη την επικράτεια.
Θέλω να σας επισημάνω, ότι η οριστική παύση των αναλογικών εκπομπών σταδιακά σε όλη τη χώρα ολοκληρώνεται μέχρι την 1η Οκτωβρίου 2014, οπότε και θα περάσουμε στην πλήρη ψηφιακή τηλεοπτική ευρυεκπομπή, που συνδέεται άμεσα με την απελευθέρωση και αξιοποίηση του ψηφιακού μερίσματος, η οποία αφ’ ενός αποτελεί διεθνή υποχρέωση της χώρας, αφ’ ετέρου θα αποφέρει έσοδα πολλών εκατομμυρίων ευρώ για το δημόσιο.
Θα πρέπει δε να επισημανθεί, ότι για την αδειοδότηση των παρόχων περιεχομένου –και αυτό αφορά το ερώτημα που άκουσα από πολλούς ευλόγως- πρέπει το Εθνικό Ραδιοτηλεοπτικό Συμβούλιο να εκδώσει την προκήρυξη, καθώς και να συμπράξει στην έκδοση μιας σειράς κανονιστικών πράξεων.
Θέλω να επαναλάβω άλλη μια φορά την έκκλησή μου να συνεργαστούμε όλοι μαζί, γιατί υπάρχει πρόβλημα με τις ανεξάρτητες αρχές. Είναι οξύτερο στην περίπτωση του Εθνικού Ραδιοτηλεοπτικού Συμβουλίου. Έχει λήξει η θητεία του. Οι παρατάσεις έχουν ξεπεράσει κάθε όριο. Απαιτείται πλειοψηφία 4/5 στη Διάσκεψη των Προέδρων της Βουλής και πρέπει να καταλήξουμε σε μία συμφωνία. Γιατί ακούστηκαν πολλά, αλλά πρέπει να τα λέμε όπως είναι. 
Το καθεστώς των νομίμως λειτουργούντων τηλεοπτικών σταθμών, όπως και των ραδιοφωνικών, ισχύει επί μακρόν. Θεσπίστηκε και διατηρήθηκε από προηγούμενες κυβερνήσεις και ισχύει μέχρι σήμερα. Η παρούσα Κυβέρνηση είναι αυτή που προσπαθεί να αντιμετωπίσει και να λύσει οριστικά αυτό το ζήτημα. Μάλιστα, προσπαθούμε να το κάνουμε σε συνθήκες γενικευμένης οικονομικής και κοινωνικής κρίσης. Τώρα προσπαθούμε να δώσουμε οριστικές λύσεις για πρώτη φορά σε χρόνια προβλήματα προχωρώντας σε αναγκαίες ρυθμίσεις για προβλήματα τα οποία μέχρι τώρα κανείς δεν ήθελε να ακουμπήσει. Τώρα, επιτέλους, το καθεστώς των αλλεπάλληλων παρατάσεων της διαρκούς προσωρινότητας φυσικά πιστεύω ότι δεν το επιθυμεί κανείς. Έχουμε τώρα την ευκαιρία όλοι μαζί να το οριστικοποιήσουμε με τον σωστό τρόπο.
Θέλω να δώσω μερικές απαντήσεις σε ερωτήματα που σταχυολόγησα. Πρώτα απ’ όλα στον κ. Καπερνάρο, ο οποίος, δυστυχώς, δεν είναι παρών. 
Η αναφορά στο άρθρο 18, σε νομίμως λειτουργούντες τηλεοπτικούς σταθμούς δεν εισάγει για πρώτη φορά το καθεστώς νόμιμης λειτουργίας, αποτελεί απλώς, επανάληψη της διατύπωσης υφιστάμενων διατάξεων που ίσχυσαν από το 1995 μέχρι σήμερα. Ας το τελειώνουμε.
Επίσης και η κ. Ξηροτύρη και ο κ. Οικονόμου ρώτησαν πότε θα αρχίσει η διαδικασία. Μόλις έχουμε Ραδιοτηλεοπτικό Συμβούλιο νομίμως λειτουργόν! Είναι απαραίτητη προϋπόθεση. Συμφωνούμε όλοι –φαντάζομαι- σε αυτό. 
Σχετικά με τον κ. Κουρουμπλή και την αναφορά του πρώτα από όλα για τη δημόσια τηλεόραση, η δημόσια τηλεόραση έχει εξαιρεθεί πολύ πριν το κλείσιμο της ΕΡΤ. Η δημόσια τηλεόραση έχει εξασφαλισμένο φάσμα, έχει δύο πολυπλέκτες που αρκούν για οκτώ τηλεοπτικά κανάλια και είναι ανεξάρτητα από τη διαδικασία αδειοδότησης για τα ιδιωτικά μέσα ενημέρωσης. Συνεπώς, η δημόσια τηλεόραση είναι πλήρως κατοχυρωμένη. 
Σε ό,τι αφορά τις καλύψεις συχνοτήτων από ξένα κανάλια στις ακριτικές περιοχές, όπως ανέφερε ο κ. Κουρουμπλής, λυπάμαι, αλλά η εκπομπή της δημόσιας τηλεόρασης αυτόν ακριβώς τον κίνδυνο αντιμετωπίζει για να μην είναι άδειο το φάσμα. Συνεπώς, δεν υπάρχει αυτή η δυνατότητα. 
Παράλληλα -αφού υπάρχει τέτοιο ενδιαφέρον για τις ακριτικές περιοχές- αυτή η διάταξη για την προσωρινή αντιμετώπιση της ψηφιακής μετάδοσης, αποσκοπεί κυρίως στο να μη μείνουν οι ακριτικές περιοχές χωρίς τηλεόραση. 
Επίσης, θα ήθελα να κλείσω λέγοντας ότι καλό είναι όλοι να συμμετέχουμε σε όλα τα μέσα. Δεν μπορεί να καταγγέλλεις αποκλεισμό σου από τα μέσα ενημέρωσης, στα οποία ο ίδιος έχεις επιβάλει εμπάργκο παρουσίας σου. 
Στις κριτικές από τη Χρυσή Αυγή δεν έχω να πω τίποτα. Θεωρώ ότι δεν αξίζει καμμία απάντηση.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ευχαριστούμε τον κύριο Υπουργό.</ChairmanSpeech> 
<Speech><Parlmember>ΝΙΚΟΛΑΟΣ ΒΟΥΤΣΗΣ</Parlmember>: Μπορώ να κάνω μία ερώτηση για να διευκρινίσουμε ένα θέμα;</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Κατά τον Κανονισμό, όχι.</ChairmanSpeech>
<Speech><Parlmember>ΣΙΜΟΣ ΚΕΔΙΚΟΓΛΟΥ</Parlmember> (Υφυπουργός στον Πρωθυπουργό και Κυβερνητικός Εκπρόσωπος): Αφήστε τον να κάνει την ερώτησή του, κύριε Πρόεδρε.</Speech> 
<Speech><Parlmember>ΜΙΧΑΗΛ ΤΑΜΗΛΟΣ</Parlmember>: Ας ρωτήσει, κύριε Πρόεδρε, δεν πειράζει.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Όμως, με την άδεια του Σώματος, από ό,τι βλέπω, μπορείτε.</ChairmanSpeech> 
<Speech><Parlmember>ΝΙΚΟΛΑΟΣ ΒΟΥΤΣΗΣ</Parlmember>: Επειδή είναι κρίσιμο το ζήτημα των προϋποθέσεων –θα μιλήσω και σε λίγο- αναφέρετε ρητά το θέμα του προγράμματος. Είπατε ότι παραπέμπονται στο άρθρο 8 και τα λοιπά. 
Επί της ουσίας, μπαίνουν και άλλες προϋποθέσεις γι’ αυτούς που θα είναι στην εκκίνηση της διαδικασίας. Υπάρχει η βασική προϋπόθεση της κεφαλαιακής επάρκειας και της οικονομικής κατάστασης αυτών που ήταν στο προηγούμενο νομοσχέδιο και ήταν και στο Συμβούλιο της Επικρατείας όταν είχε βγάλει παράνομο το νόμο. Δηλαδή αυτό το βάζετε ως κριτήριο; Αυτήν τη στιγμή διαμορφώνονται τα ντοσιέ των κυρίων οι οποίοι θα πάρουν αυτήν τη μεταβατική ψηφιακή άδεια; Είναι πολύ κρίσιμο ζήτημα. Αλλιώς αν μείνουμε μόνο στο πρόγραμμα. Καταλαβαίνω ότι -εντάξει- το πρόγραμμα είναι το πρόγραμμα. Η οικονομική, όμως, κατάσταση;</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Θέλετε, κύριε Υπουργέ, να δώσετε μία σύντομη απάντηση;</ChairmanSpeech> 
<Speech><Parlmember>ΣΙΜΟΣ ΚΕΔΙΚΟΓΛΟΥ</Parlmember> (Υφυπουργός στον Πρωθυπουργό και Κυβερνητικός Εκπρόσωπος): Είναι άλλος ένας λόγος για τον οποίο χρειαζόμαστε νομίμως λειτουργόν Εθνικό Συμβούλιο Ραδιοτηλεόρασης, γιατί ακριβώς δεν είναι ούτε η Κυβέρνηση ούτε η Βουλή που εγκρίνει τη νομιμότητα ενός τηλεοπτικού σταθμού. Είναι το Εθνικό Συμβούλιο Ραδιοτηλεόρασης. Δεν αποφαίνομαι εγώ. Δυστυχώς, δεν αποφαινόμαστε ούτε όλοι μαζί. Όλοι μαζί, όμως, μπορούμε να λύσουμε αυτό το ζήτημα δημοκρατίας, κατά τη γνώμη μου.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Μάλιστα, είναι ενδιαφέρον αυτό που είπατε. Επισημάνθηκε και ένα κενό που αφορά και εμάς στη Βουλή, δηλαδή τη Διάσκεψη των Προέδρων. Ίσως πρέπει με αφορμή την παρατήρηση του κυρίου Υπουργού να ανανεωθούν οι διαδικασίες για να καλυφθεί, πράγματι, αυτό το κενό το οποίο υπάρχει εδώ και αρκετό καιρό. 
Πριν προχωρήσουμε, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία τριάντα τέσσερις μαθητές και μαθήτριες και δύο εκπαιδευτικοί-συνοδοί από το 6ο Γυμνάσιο Νέου Ηρακλείου Αττικής, 2ο Τμήμα. 
Η Βουλή τούς καλωσορίζει. 
(Χειροκροτήματα απ’ όλες τις πτέρυγες της Βουλής)
Επανερχόμεθα στον κατάλογο των ομιλητών. 
Πρώτος έχει το λόγο ο κ. Ζαχαριάς. 
Ορίστε, κύριε συνάδελφε, έχετε το λόγο για οκτώ λεπτά.</ChairmanSpeech> 
<Speech><Parlmember>ΚΩΝΣΤΑΝΤΙΝΟΣ ΖΑΧΑΡΙΑΣ</Parlmember>: Ευχαριστώ, κύριε Πρόεδρε. 
Κυρίες και κύριοι συνάδελφοι, μπορεί η Κυβέρνηση να φέρει για σήμερα ένα νομοσχέδιο με διατάξεις που αφορούν διοικητικά ζητήματα και αιτήματα του Υπουργείου Υγείας, αφήνει, όμως, στο περιθώριο της συζήτησης το θεμελιακό ζήτημα για την υγεία στη χώρα μας, τις τεράστιες δηλαδή περικοπές στη χρηματοδότηση του Εθνικού Συστήματος Υγείας. Να θυμηθούμε ότι στον τακτικό προϋπολογισμό έχουν περικοπεί 2.660.000.000 ευρώ από τους τομείς ασφάλισης, υγείας και πρόνοιας σε σύγκριση με το 2013. 
Ξεχνάει, λοιπόν, η Κυβέρνηση την κατάρρευση του Εθνικού Συστήματος Υγείας, την αδυναμία πρόσβασης στην πρωτοβάθμια και δευτεροβάθμια υγεία του 1/3 των συμπολιτών μας, την αδυναμία πρόσβασης στη φαρμακευτική αγωγή. Ξεχνάει δηλαδή όλες αυτές τις καταστάσεις που οδηγούν σε καταστροφικές δαπάνες τις οικογένειες και σε γενικευμένη ανθρωπιστική κρίση τη χώρα μας.
Έρχεται, ο Υπουργός, ο κ. Άδωνις Γεωργιάδης, και στο πλαίσιο της λογικής «για όλα φταίει ο ΣΥΡΙΖΑ» μας κατηγορεί –και μάλιστα τον Εισηγητή μας- ότι ψευδόμαστε όσον αφορά τα κονδύλια που διατίθενται για τις Επιτροπές στις οποίες συμμετέχει και η Task Force. Γι’ αυτόν το λόγο, επειδή είμαστε σοβαρό κόμμα, επειδή θα είμαστε η επόμενη Αριστερή κυβέρνηση, σας καταθέτουμε σήμερα τις δύο αυτές αποφάσεις του Υπουργείου με ημερομηνία 11-10-2013 και 22-7-2013. 
(Στο σημείο αυτό ο Βουλευτής κ. Κωνσταντίνος Ζαχαριάς καταθέτει για τα Πρακτικά τα προαναφερθέντα έγγραφα, τα οποία βρίσκονται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής.)
Σας διαβάζω από την απόφαση: «Η παρούσα πράξη αφορά ένα σύνολο ενεργειών και δράσεων για την υλοποίηση σημαντικών και αναγκαίων μεταρρυθμίσεων στον τομέα υγείας. Οι μεταρρυθμίσεις υλοποιούνται σύμφωνα με τα σχέδια δράσης που έχουν αναπτυχθεί από την πρωτοβουλία «Υγεία εν Δράσει», σε συνεργασία με τον Παγκόσμιο Οργανισμό Υγείας, το γερμανικό Υπουργείο Υγείας ως Domain Leader και την Task Force for Greece (TFGR) στο πλαίσιο παροχής τεχνικής βοήθειας». Ενεγράφησαν στο Πρόγραμμα Δημοσίων Επενδύσεων γι’ αυτήν τη δράση 9.890.000 ευρώ και για την προηγούμενη δράση 4.500.000 ευρώ. 
Και επειδή ξεχνάει ο κύριος Υπουργός και επειδή έχουμε καταθέσει τροπολογία που δεν την έκανε δεκτή, για την αλλαγή αποπληρωμής των εφημεριών των γιατρών και του υπόλοιπου προσωπικού στα νοσοκομεία μας, για την οποία είπε «θα τη συζητήσουμε», να του υπενθυμίσω ότι στις 22 Αυγούστου, σε σχετική συζήτηση, υποσχέθηκε σε εμένα προσωπικά ο κύριος Υπουργός ότι δεν έχει καμμία αντίρρηση στη συνεδρίαση της Επιτροπής Κοινωνικών Υποθέσεων να δούμε πόσες είναι οι εκκρεμείς εφημερίες και να προσπαθήσουμε με μία σχετική με τις παρελθούσες αυτές ιστορίες νομοθετική διάταξη. Αυτά, λοιπόν.
Και επειδή συζητάμε για εφημερίες, θα ήθελα να πω ότι στο προσωπικό των νοσοκομείων είτε είναι γιατροί είτε είναι νοσηλευτές είτε παραϊατρικό προσωπικό, στηρίζεται η παροχή δημόσιας φροντίδας υγείας στη χώρα μας. Εργαζόμενοι σε συνθήκες burn out, σε συνθήκες εργασιακής καταπόνησης, προσπαθούν να δώσουν τον καλύτερο εαυτό τους. 
Δεν μπορούμε, λοιπόν, ούτε από τα Μέσα Μαζικής Ενημέρωσης ούτε μέσα στη Βουλή να καταφερόμαστε εναντίον τους και να απαξιώνουμε τόσο αυτούς όσο και το δημόσιο σύστημα υγείας στη χώρα μας. 
Και μια και η συζήτηση για γιατρούς, θα πάω στην υπουργική τροπολογία και συγκεκριμένα στο άρθρο 3, που αναφέρεται στους αγροτικούς γιατρούς. Θέλω να πω ότι επειδή οι γιατροί στα περιφερειακά ιατρεία της χώρας μας ανήκουν στην πρωτοβάθμια φροντίδα υγείας παρέλκει πιστεύω αυτή η εξαιρετική βιασύνη του Υπουργείου να φέρει με τροπολογία το ζήτημα, όταν πρόκειται άμεσα –απ’ ό,τι έχει πει το Υπουργείο, σύμφωνα με την ενημέρωση που μας έχει κάνει- να φέρει νομοσχέδιο για την αναδιάρθρωση φροντίδας υγείας σε έναν μήνα περίπου. 
Βεβαίως, η υποχρεωτική θητεία των γιατρών στην υπηρεσία υπαίθρου είναι ένα διοικητικό μέτρο. Δεν υπολογίζει, όμως, το Υπουργείο τις δομές των περιφερειακών ιατρείων και τις ανάγκες ούτε μπορεί συνολικά να δει το ζήτημα της πρωτοβάθμιας φροντίδας υγείας της χώρας. Θέλει να έχει στα περιφερειακά ιατρεία γιατρούς με εξευτελιστικούς μισθούς των 850 ευρώ περίπου, με κακές συνθήκες εργασίας, σε δυσπρόσιτες, άγονες, απομακρυσμένες νησιωτικές περιοχές, όπως συμπλήρωσε προηγουμένως την τροπολογία ο κύριος Υπουργός.
Μεταθέτει το πρόβλημα με την υποχρεωτική υπηρεσία υπαίθρου και θα δημιουργηθούν λίστες αναμονής στους αγροτικούς ιατρούς, χωρίς να αναφέρει κάποιο κίνητρο, δηλαδή οικονομικό κίνητρο και να γνωρίζουμε ότι δεν πληρώνονται οι γιατροί αυτοί για τα έξοδα μετακίνησης από την έδρα τους προς τα χωριά, θέλοντας να εξυπηρετήσουν τους ασφαλισμένους. Διαβιούν σε απομακρυσμένα και προβληματικά σημεία της χώρας μας και επίσης δεν έχουν επιστημονικά κίνητρα. Αυτό το σύνολο των κινήτρων θα έπρεπε να συνοδεύει την τροπολογία σήμερα για την οποία υπάρχουν αυτές οι σοβαρές ενστάσεις. 
Για το άρθρο 1 και τον Εθνικό Συντονιστή, όσον αφορά το σχέδιο δράσης κατά των ναρκωτικών, θα ήθελα να πω ότι μόλις πριν από έξι μήνες ψηφίσαμε το νόμο του Υπουργείου Δικαιοσύνης για τις εξαρτησιογόνες ουσίες. Εκεί προβλέπεται μία διάταξη που πιστεύω ότι αφαιρείται φωτογραφικά σήμερα, η οποία προβλέπει ότι ο Εθνικός Συντονιστής δεν μπορεί να είναι και πρόεδρος ή διοικητής των φορέων που απαρτίζουν αυτό το Εθνικό Συμβούλιο. Αυτή η διάταξη βγαίνει με την τροποποίηση. Μόνο γι’ αυτό έγινε σήμερα. 
Φθάνουμε, λοιπόν, στο σημείο να έχουμε τον Εθνικό Συντονιστή που συντονίζει πέντε φορείς και είναι ο ΟΚΑΝΑ, το ΚΕΘΕΑ, τα κέντρα πρόληψης και τα δύο ψυχιατρικά νοσοκομεία Αθήνας και Θεσσαλονίκης. Απ’ ό,τι ξέρουμε, όμως, τα δύο ψυχιατρικά νοσοκομεία πρόκειται να αναστείλουν τη λειτουργία τους με απόφαση του Υπουργείου Υγείας. Τα κέντρα πρόληψης εξαρτώνται οικονομικά από τον ΟΚΑΝΑ. 
Άρα, τι θα συντονίζει ο Εθνικός Συντονιστής; Δύο υπηρεσίες, τον ΟΚΑΝΑ και το ΚΕΘΕΑ και μάλιστα με μία επιτροπή από πέντε-έξι επιστήμονες, απ’ ό,τι λέγεται, της δικής του επιλογής και για πέντε χρόνια. Αυτές οι υπερεξουσίες και οι φωτογραφικές διατάξεις δεν μπορεί να συνιστούν νομοθέτηση και δεν μπορούν να έχουν τη σοβαρότητα που πρέπει για να αντιμετωπίζουν τα προβλήματα των ναρκωτικών στη χώρα μας.
Να τελειώσω με μία τροπολογία που αναφέρεται στις νοσοκομειακές λοιμώξεις. Και εδώ το Υπουργείο, αντιμετωπίζει το ζήτημα αυτό τελείως διοικητικά. Ενώ στην αιτιολογική έκθεση αναφέρονται τα συμπεράσματα ελέγχου από το Ευρωπαϊκό Κέντρο Πρόληψης Νοσημάτων το ECDC για τη χώρα μας –πρόσφατα μάλιστα, πριν από μερικούς μήνες ήρθε ο Πρόεδρός του- γίνεται επιλεκτική χρήση.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Μισό λεπτό, κύριε Πρόεδρε.
Έτσι, λοιπόν, ενώ αναφέρεται ότι όντως η χώρα μας σε σχέση με τις άλλες χώρες της Ευρωπαϊκής Ένωσης κάνει κατάχρηση στα αντιβιοτικά, έχει το υψηλότερο ποσοστό νοσοκομειακών λοιμώξεων, τη μεγαλύτερη συχνότητα απομόνωσης πολυανθεκτικών στελεχών και το υψηλότερο ποσοστό χρήσης αντιβιοτικών στο νοσοκομειακό χώρο. Ξεχνάει, όμως, η αιτιολογική έκθεση και το Υπουργείο μας ότι πρέπει να αναφερθεί και στις άλλες διαπιστώσεις του κ. Μαρκ Σπρένγκερ, δηλαδή του Γενικού Διευθυντή του ECDC. 
Ο κ. Μαρκ Σπρένγκερ, απαντώντας σε ενστάσεις του Υπουργού, του κ. Λυκουρέντζου τότε, το εξής: «Δεν είμαι πολιτικός αλλά γιατρός και γι’ αυτό είμαι πάρα πολύ ανήσυχος». Γιατί είναι ανήσυχος; Γιατί έγιναν περικοπές, απ’ ό,τι λέει ο ίδιος, στο βασικό εξοπλισμό των νοσοκομείων λόγω της κρίσης ως προς τη μετάδοση των λοιμώξεων. Ποιες είναι αυτές οι προφυλάξεις που πρέπει να υπάρχουν; Παραδείγματος χάριν, τα γάντια. Υπάρχει δηλαδή έλλειψη γαντιών, βασικού εξοπλισμού στα νοσοκομεία, διαλυμάτων καθαρισμού των χεριών, ποδιές νοσηλευτών.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Σας παρακαλώ, ολοκληρώστε.</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΖΑΧΑΡΙΑΣ</Parlmember>: Τελειώνω αμέσως, κύριε Πρόεδρε.
Επίσης, δεν υπάρχουν χώροι απομόνωσης. Υπάρχει ελάχιστο νοσηλευτικό και βοηθητικό προσωπικό, το οποίο ασχολείται με τους ασθενείς και μεταδίδει αυτά τα νοσήματα. Υπάρχουν ελάχιστες κλίνες στις ΜΕΘ, άρα γίνεται γρήγορη μεταφορά των ασθενών σε κοινούς θαλάμους και άρα έχουμε ανάπτυξη και μετάδοση των πολυανθεκτικών στελεχών. 
Κύριε Πρόεδρε, κυρίες και κύριοι συνάδελφοι, αυτά πρέπει να αντιμετωπίσει το Υπουργείο Υγείας και να μην ασχολείται με τις σωστές επισημάνσεις του κόμματός μας, που θα έρθει γρήγορα, θα ανατρέψει την κατάσταση που επικρατεί σήμερα, της διάλυσης του Εθνικού Συστήματος Υγείας και θα προσδώσει την αξιοπρέπεια στον Έλληνα πολίτη.
Ευχαριστώ πολύ.
(Χειροκροτήματα από την πτέρυγα του ΣΥΡΙΖΑ-ΕΚΜ)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ευχαριστούμε και εμείς.
Το λόγο έχει ο κ. Πετράκος για οκτώ λεπτά.</ChairmanSpeech>
<Speech><Parlmember>ΑΘΑΝΑΣΙΟΣ ΠΕΤΡΑΚΟΣ</Parlmember>: Ευχαριστώ πολύ, κύριε Πρόεδρε.
Θα ασχοληθώ με το άρθρο 16 του νομοσχεδίου, που αποτελεί τροποποίηση του ν. 3548 για τον περιφερειακό τύπο και με την περίφημη «DIGEA».
Τι διαπιστώνουμε και με το άρθρο 16, που επαναλαμβάνω ότι αποτελεί τροποποίηση του ν. 3548; Βλέπουμε ότι επί της ουσίας, παρά τις τεκμηριωμένες προτάσεις που έχουν κατατεθεί και στον κύριο Υπουργό, ο οποίος είναι παρών εδώ, από τους εκπροσώπους του περιφερειακού Τύπου είτε ιδιοκτήτες είτε δημοσιογράφους, για μια συνολική αντιμετώπιση του όλου ζητήματος των κρατικών καταχωρήσεων στον περιφερειακό τύπο, στην κατεύθυνση της ριζικής τροποποίησης και της πλήρους αντικατάστασης του νομοθετικού πλαισίου, που σήμερα δεν μπορεί να αντιμετωπίσει ούτε τα προβλήματα αλλά και επί της ουσίας διατηρεί μια πελατειακή κατάσταση μικροδιευθετήσεων, φέρνετε μια πρόχειρη, επιδερμική τροποποίηση ορισμένων διατάξεων, στη λογική των συμβιβασμών των πελατειακών σχέσεων και των μικροδιευθετήσεων.
Αυτό επιβεβαιώνει για μια ακόμη φορά το πόσο κοντόφθαλμη είναι η οπτική σας να αντιμετωπίσετε και να διορθώσετε στοιχειώδη κακώς κείμενα και όπου έστω -για να μην τα λέμε όλα εντελώς μαύρα- έχετε και κάποιο θετικό σημείο, όπως είναι, παραδείγματος χάριν, η ρύθμιση της παραγράφου 1, που κινείται σε μια σωστή κατεύθυνση να διορθώσει και να διευρύνει το πεδίο εφαρμογής του νόμου για τις υποχρεωτικές κρατικές δημοσιεύσεις, ακόμα και εδώ υπάρχει ένα σημείο που αυτό το θετικό βηματάκι που κάνετε το τινάζετε στη συνέχεια στον αέρα, γιατί; Διότι αντικαθιστάτε μόνο το α’ εδάφιο της παραγράφου 3 του ν. 3548 και όχι ολόκληρη την παράγραφο 3, όπως θα έπρεπε. Έτσι παραμένει η συνέχεια της παραγράφου 3, που ορίζει ποιες ειδικότερα δημοσιεύσεις, διακηρύξεις, προκηρύξεις, ισολογισμοί υπάγονται στο νόμο.
Άμεση συνέπεια αυτού, κύριε Υπουργέ, είναι να συνεχίσουν να εξαιρούνται οι διαγωνισμοί πρόσληψης προσωπικού από τις υποχρεωτικές καταχωρήσεις, παραδείγματος χάριν.
Αν δεν πρόκειται, λοιπόν, για νομοτεχνική προχειρότητα και αβλεψία, είναι βέβαιο ότι θα δημιουργηθούν σοβαρά προβλήματα στο μέλλον, καθώς είναι βέβαιο ότι οι υπηρεσίες του δημοσίου θα συνεχίσουν να κινούνται στο πνεύμα της αρχικής διατύπωσης.
Αυτό δεν το λέμε μόνο εμείς, δεν το είπε μόνο ο εισηγητής μας, ο οποίος σας το επεσήμανε, αλλά αυτό σας το επισημαίνει το Επιστημονικό Συμβούλιο της Βουλής, το οποίο στη σχετική του έκθεση επί του νομοσχεδίου επισημαίνει όσον αφορά την παράγραφο 1 στο άρθρο 16 -και διαβάζω επί λέξει- ότι: «Νομοτεχνικώς συνεπές προς την ανωτέρω ρύθμιση θα ήταν να καταργηθεί και το δεύτερο εδάφιο της παραγράφου 3 του ως άνω νόμου. Αν, παρ’ όλα αυτά, παραμείνει το εδάφιο για ενδεικτική απαρίθμηση, τότε πρέπει να περιληφθούν ενδεικτικά και μια σειρά άλλες καταχωρήσεις του δημοσίου που σήμερα είναι εκτός».
Τι πιο εμπεριστατωμένο απ’ αυτό που το ίδιο το Επιστημονικό Συμβούλιο της Βουλής σάς επισημαίνει;
Τρίτο ζήτημα: Η αλλαγή της καταληκτικής προθεσμίας υποβολής των φακέλων, η οποία είναι βέβαιο ότι θα γίνει λάστιχο, γιατί ανά πάσα στιγμή μπορεί να παραταθεί, κάτι που κατά κανόνα συμβαίνει. Θα είχε αυτή η ρύθμιση νόημα, αν συνοδευόταν από ρήτρα απαγόρευσης των παρατάσεων, πλην κάποιας ανωτέρω βίας βέβαια.
Τέταρτη επισήμανση. Η λογική των μικροδιευθετήσεων που σας είπα και των πελατειακών εξυπηρετήσεων, αποτυπώνεται πλήρως και περίτρανα στην παράγραφο 3 του παραπάνω άρθρου. Είναι κάτι χάριν του οποίου προφανώς έγινε η ρύθμιση. Η καθιέρωση ενός ελάχιστου ορίου πωλήσεων ανά έκδοση είναι βασικό κριτήριο τόσο για την αξιολόγηση της βιωσιμότητας μιας εφημερίδας όσο και για τη διασφάλιση της ευρύτερης δυνατής δημοσιότητας των κρατικών δημοσιεύσεων. Ασφαλώς, όχι μόνο πρέπει να διατηρηθεί αλλά και να αυστηροποιηθεί και να διασφαλισθεί να μην καταστρατηγείται. Φυσικά, το κριτήριο αυτό πρέπει να αφορά τις πωλήσεις και όχι διάφορες νεφελώδεις διατυπώσεις. 
Επίσης, υπάρχουν μεγάλες πληθυσμιακές διαφορές ανάμεσα στους διάφορους νομούς, που σήμερα τους λέμε περιφερειακές ενότητες, όπως και μεταξύ των περιφερειών της χώρας που δεν καλύπτονται από μια και μοναδική αυθαίρετη κατά τη γνώμη μας διαφοροποίηση, άνω των ογδόντα χιλιάδων και κάτω των ογδόντα χιλιάδων. Χρειάζεται μια δίκαιη και αντικειμενική ρύθμιση που να καλύπτει όλους τους νομούς. Για παράδειγμα, άλλος ο Νομός Ευρυτανίας, άλλος ο Νομός Αρκαδίας, άλλος ο Νομός Μεσσηνίας. Τι είναι αυτό το πράγμα «πάνω από ογδόντα και κάτω από ογδόντα»; Θα μπορούσατε να θεσπίσετε ένα ελάχιστο ποσοστό. Παραδείγματος χάριν, 0,5% των πωλούμενων φύλλων επί του πληθυσμού, που είναι μια δίκαιη και εύλογη αναλογία. 
Τέλος, συνεχίζετε και επιμένετε στην απαράδεκτη πολιτική σας σε σχέση με τη διενέργεια διαγωνισμού παρόχου δικτύου ψηφιακής τηλεόρασης. Σας τα είπαν και οι άλλοι ομιλητές μας και ο εισηγητής μας. Θα λογοδοτήσετε και στο Ευρωπαϊκό Κοινοβούλιο γι’ αυτό το ζήτημα. Ο Ευρωβουλευτής του ΣΥΡΙΖΑ σας πήγε στο Ευρωπαϊκό Κοινοβούλιο, όχι μόνο γι’ αυτές τις αθλιότητες που κάνατε με την κατάργηση της ΕΡΤ, για να μην μπορεί να συμμετέχει στον διαγωνισμό και να δώσετε στους ιδιώτες που έχουν συμπτύξει την «DIGEA», αλλά γιατί παραβιάζετε ακόμα και το ευρωπαϊκό πλαίσιο. Κατά τα άλλα, μας λέτε ότι εσείς είστε ευρωπαϊστές και εμείς δεν είμαστε. Για να δούμε, λοιπόν, ποιος είναι ευρωπαϊστής; Εκεί που σας συμφέρει; 
Όταν θέλετε να εξυπηρετήσετε τους μεγαλοκαναλάρχες, οι οποίοι σας στηρίζουν με όλα αυτά που λένε, για να δούμε, πώς ο πάροχος δικτύου θα είναι ο ίδιος με τον πάροχο του περιεχομένου; Και τι θα απαντήσετε, όταν το Ευρωπαϊκό Κοινοβούλιο δεν θα μπορεί να κάνει διαφορετικά και θα δώσει απάντηση στον Νίκο Χουντή και θα σας βάλει στη θέση σας; Για να δούμε, τι θα απαντήσετε; 
Θα μου πείτε, εδώ έχει καταργηθεί η πράξη νομοθετικού περιεχομένου, αφού δεν την φέρατε στη Βουλή και συνεχίζετε την αθλιότητα της κατάργησης της ΕΡΤ, σε αυτό θα «κολλήσετε»; 
Όμως, θα λογοδοτήσετε στον ελληνικό λαό για όλα αυτά που κάνετε και έχετε κάνει τόσους μήνες τώρα με την ΕΡΤ και τόσα χρόνια με τις περίφημες προσωρινές άδεις των ιδιωτών, για να μπορούν –επαναλαμβάνω – να σας στηρίζουν και να λένε τα παραμύθια που χρησιμοποιείται και τα περίφημα success story ότι δήθεν βαδίζει η χώρα στην ανάπτυξη, ενώ βαδίζει στην καταστροφή!
(Χειροκροτήματα από την πτέρυγα του ΣΥΡΙΖΑ-ΕΚΜ)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Έχει καταθέσει μια τροπολογία ο Υπουργός ο κ. Μιχελάκης. 
Εάν θέλετε, κύριε Υπουργέ, δώστε τις εξηγήσεις στο Σώμα. Πόσο χρόνο θα χρειαστείτε;</ChairmanSpeech>
<Speech><Parlmember>ΙΩΑΝΝΗΣ ΜΙΧΕΛΑΚΗΣ</Parlmember> (Υπουργός Εσωτερικών): Θα χρειαστώ ενάμισι λεπτό.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ορίστε, κύριε Υπουργέ.</ChairmanSpeech> 
<Speech><Parlmember>ΙΩΑΝΝΗΣ ΜΙΧΕΛΑΚΗΣ</Parlmember> (Υπουργός Εσωτερικών): Έχω καταθέσει μια τροπολογία που λύνει προβλήματα στο θέμα της μεταφοράς των μαθητών. Με τη ρύθμιση της πρώτης παραγράφου της προτεινόμενης τροπολογίας, ρυθμίζεται το ζήτημα της πληρωμής των συμβάσεων μεταφοράς μαθητών, των οποίων τα σχέδια δεν είχαν σταλεί εγκαίρως στο αρμόδιο κλιμάκιο του Ελεγκτικού Συνεδρίου για τον λεγόμενο προσυμβατικό έλεγχο.
Στη δεύτερη παράγραφο, προβλέπεται η παράταση της ισχύος μέχρι την 30η Ιουνίου 2013 της διάταξης που αναφέρεται στην εκκαθάριση δαπανών των συμβάσεων μεταφοράς μαθητών. 
Με τις δύο παραπάνω προτεινόμενες διατάξεις, διευκολύνουμε την αποπληρωμή των μεταφορέων, οι οποίοι έχουν πραγματοποιήσει δρομολόγια μεταφοράς μαθητών, με απώτερο στόχο να διασφαλιστεί η ομαλή συνέχιση του μεταφορικού τους έργου και για την τρέχουσα σχολική χρονιά.
Σε αντίθετη περίπτωση, σε ορισμένες περιφέρειες της χώρας δεν θα καταστεί δυνατή η παράταση των συμβάσεων μεταφοράς μαθητών, σύμφωνα με τη σχετική ρύθμιση που ψηφίστηκε πρόσφατα από τη Βουλή, με αποτέλεσμα οι μαθητές και οι οικογένειές τους να κινδυνεύουν να υποστούν μεγάλη ταλαιπωρία.
Θα ήθελα να τονίσω με ιδιαίτερη έμφαση ότι πρόκειται για αποπληρωμή εκτελεσμένου μεταφορικού έργου και για κονδύλια τα οποία έχουν ήδη προϋπολογιστεί. Αυτό σημαίνει ότι δεν προκαλείται οποιαδήποτε πρόσθετη δαπάνη είτε στον κρατικό προϋπολογισμό είτε στους προϋπολογισμούς των Οργανισμών Τοπικής Αυτοδιοίκησης.
Ευχαριστώ πολύ.
(Στο σημείο αυτό ο Υπουργός Εσωτερικών κ. Ιωάννης Μιχελάκης καταθέτει για τα Πρακτικά την προαναφερθείσα τροπολογία, η οποία έχει ως εξής:
(Να φωτογραφηθούν οι σελ. 275-278)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ευχαριστούμε κι εμείς τον κύριο Υπουργό.
Κύριε Πρόεδρε, έχετε ζητήσει το λόγο. Θα θέλατε να μιλήσετε τώρα;</ChairmanSpeech>
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: Αν δεν υπάρχει κάποιος άλλος συνάδελφος που θα ήθελε τώρα το λόγο, θα επιθυμούσα να μιλήσω, κύριε Πρόεδρε.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Όχι, υπάρχουν κι άλλοι συνάδελφοι. Όμως, αν θέλετε, μπορείτε να μιλήσετε τώρα εσείς.
Ο κ. Βούτσης θα έχει μετά το λόγο.</ChairmanSpeech>
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: Ευχαριστώ πολύ, κύριε Πρόεδρε.
Κυρίες και κύριοι συνάδελφοι, εδώ συζητούμε ένα νομοσχέδιο αρμοδιότητας επτά Υπουργείων αλλά δεν βλέπω κάποιον άλλο μέσα στην Αίθουσα εκτός από τον Υφυπουργό Υγείας, τον Υφυπουργό Επικρατείας και τον Υπουργό Εσωτερικών. Δεν ξέρω αν πέρασε στο μεταξύ κάποιος άλλος. Νομίζω ότι δεν τιμά την Κυβέρνηση και δεν τιμά, επίσης, και οποιονδήποτε Υπουργό να στέλνει απλώς στη Βουλή μία πρόταση, την οποία δεν έρχεται καν να υποστηρίξει, να διευκρινίσει, να δεχθεί –όπως λέει ο Κανονισμός μας, όχι όπως τον εφαρμόζουμε- μία αλλαγή στο κείμενο, μία τροπολογία που έχει κατατεθεί στο κείμενο και όχι εκτός κειμένου, όπως είναι όλες οι τροπολογίες που τα τελευταία χρόνια καταθέτουν πολλοί Υπουργοί, παραβιάζοντας και το Σύνταγμα και τον Κανονισμό της Βουλής.
Σε κάθε περίπτωση, εμείς οφείλουμε να κάνουμε το καθήκον μας και ας ελπίζουμε ότι είναι πολλοί και οι Έλληνες πολίτες που κάνουν το ίδιο. Πιστεύω ότι είναι πολλοί που αισθάνονται όχι μόνο τα δικαιώματα που έχει κάθε πολίτης σε μία δημοκρατία αλλά και τις υποχρεώσεις του. Νομίζω ότι η πρώτη υποχρέωση κάθε πολίτη είναι να παρακολουθεί τι κάνει αυτός που εκπροσωπεί τα συμφέροντά του. Όπως ο ασθενής δεν πηγαίνει σε οποιονδήποτε γιατρό ή όποιος έχει σχετικά προβλήματα, δεν πηγαίνει σε οποιονδήποτε δικηγόρο και όταν πηγαίνει, παρακολουθεί τι κάνει αυτός για την υπόθεσή του. 
Αυτό ισχύει πολύ περισσότερο γι’ αυτόν που με την ψήφο του ο πολίτης καθιστά υπεύθυνο για τη διαχείριση του δημόσιου συμφέροντος. Απευθύνομαι μέσω υμών στους πολίτες, αυτούς που παρακολουθούν όχι τα ιδιωτικά κανάλια της δήθεν ενημέρωσης, αλλά την τηλεόραση της Βουλής, το κατ’ εξοχήν μέσο άμεσης και αμφίδρομης σχέσης και ενημέρωσης του πολίτη για τη Βουλή και καθένα από τους αντιπροσώπους του.
Πού πηγαίνει ο αντιπρόσωπος αυτός; Πηγαίνει στο Βήμα της Βουλής ή μήπως αυτοταπεινώνεται ελλείψει επαρκούς αποθέματος αυτοσεβασμού και ταυτόχρονα εκθέτει και ταπεινώνει και τους συγκεκριμένους πολίτες, που προφανώς την τιμή να τον ψηφίσουν δεν την έκαναν για να πάει αντί «πινακίου φακής» δηλαδή να βγει στα «παράθυρά» τους να την εναποθέσει στα πόδια του οποιουδήποτε καναλάρχη μεγαλοεκδότη, μέσω των υπαλλήλων του που παίζουν το ρόλο του τηλεπαρουσιαστή, της τηλεπαρουσιάστριας κ.ο.κ.;
Σε αυτούς τους πολίτες απευθυνόμαστε και ας ελπίσουμε ότι θα πληθύνονται συνεχώς εκείνοι που θα αντιληφθούν ότι η πολιτική δεν είναι μια υπόθεση για κάποιους «βαρεμένους» ή «ψεκασμένους», όπως λένε ορισμένοι αλλά είναι υποχρέωση κάθε πολίτη που θέλει να χαρακτηρίζεται ενεργός, δηλαδή να μην είναι «ιδιώτης» ή «αχρείος» δηλαδή ανόητος ή άχρηστος όπως έλεγαν οι αρχαίοι ημών πρόγονοι τους απέχοντες από τα κοινά.
Έχουμε, λοιπόν, αυτό το νομοσχέδιο όπου, πράγματι, υπάρχουν κάποιες θετικές διατάξεις του Υπουργείου Υγείας. Εγώ θέλω μάλιστα να πω ότι με πολλή ικανοποίηση παρακολουθώ τον κ. Μπέζα, ο οποίος προσπαθεί όντως γι’ αυτόν τον θεσμό του ΕΟΠΥΥ που περνά κρίση, γιατί δυστυχώς οργανώθηκε και λειτούργησε μέσα στην περίοδο αυτή της μεγάλης δημοσιονομικής κρίσης. Έτσι υπάρχουν προβλήματα και κάποια από αυτά μας απασχολούν τώρα. 
Δεν καταλαβαίνω αίφνης γιατί ο φαρμακοποιός ή ο γιατρός, στον οποίο χρωστάει ο ΕΟΠΥΥ χρήματα, θα πρέπει οπωσδήποτε να έχει τη βεβαίωση φορολογικής και ασφαλιστικής ενημερότητας, που σημαίνει ότι ο ΕΟΠΠΥ θα ανταγωνίζεται με τα ασφαλιστικά ταμεία και το δημόσια για το ποιος θα πάρει πρώτα κάτι που δεν υπάρχει για να δοθεί; 
Εγώ νομίζω ότι είναι αφελής αυτή η διάταξη. Δεν λέω ατελής, λέω αφελής. Θα πληρώσεις ότι οφείλεις και έτσι εκείνος θα εκπληρώσει τις δικές του υποχρεώσεις. Αν δεν τον πληρώσεις, «ουκ αν λάβοις παρά του μη έχοντος» κι εσύ. Και δεν νομίζω ότι ειδικά αυτή η κατηγορία των φορολογουμένων πολιτών έχουν κανένα λόγο –αν έχουν- να προτιμούν τις κυρώσεις.
Επειδή είναι εδώ και ο Υπουργός Εσωτερικών θα ήθελα να πω ότι δεν συμφωνώ με τη διάταξη –βέβαια, εσείς δεν τη φέρατε αλλά ισχύει και εσείς τώρα την ολοκληρώνετε, για να μεταφερθούν οι αρμοδιότητες από τις υπηρεσίες των δήμων, στην αποκεντρωμένη περιφέρεια. Πέρασε «στο σωρό» όπως πέρασαν τόσα άλλα εδώ και λέει ουσιαστικά ότι η πολιτεία δεν εμπιστεύεται στους δήμους για την αρμοδιότητά τους να εκδίδουν άδειες παραμονής σε αυτούς οι οποίοι κατά το νόμο θα τις δικαιούνται. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή) 
Κύριε Πρόεδρε, θα ήθελα λίγο χρόνο ακόμη για να πω τις απόψεις μου.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Συνεχίστε.</ChairmanSpeech>
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: Θα μου πείτε ότι υπάρχουν ορισμένοι δήμαρχοι που δεν είναι εντάξει. Συμφωνώ. Γι’ αυτό η πολιτεία πρέπει να κάνει τους ελέγχους με τους επιθεωρητές της. Βέβαια, όχι υπό τη μορφή ελέγχου εκ μέρους του προϊσταμένου τους. Δεν είναι δικοί του οι έλεγχοι, είναι των υπ’ αυτόν υπηρεσιών. Τις εκθέσεις τους παίρνει ο Γενικός Επίτροπος Δημόσιας Διοίκησης και έχουμε κάθε τρις και λίγο τον κ. Ρακιντζή, στα κανάλια ενώ έχει λήξει η θητεία του εδώ και τόσα χρόνια...
Και δεν το καταλαβαίνω, γιατί θυμάμαι ότι η Νέα Δημοκρατία ήθελε να τη διακόψει. Το ίδιο και το ΠΑΣΟΚ. Εν συνεχεία, ο κ. Μανιτάκης επίσης ήθελε να τη διακόψει. Δεν καταλαβαίνω…</Speech>
<Speech><Parlmember>ΙΩΑΝΝΗΣ ΜΙΧΕΛΑΚΗΣ</Parlmember> (Υπουργός Εσωτερικών): Και του Ραδιοτηλεοπτικού, επίσης, κύριε Πρόεδρε.</Speech> 
<Speech><Parlmember>ΠΑΥΛΟΣ ΒΟΓΙΑΤΖΗΣ</Parlmember>: Ακόμα χειρότερα.</Speech>
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: Αυτό λέω. 
Η αρμοδιότητά του δεν έχει σχέση με το Ραδιοτηλεοπτικό.</Speech> 
<Speech><Parlmember>ΙΩΑΝΝΗΣ ΜΙΧΕΛΑΚΗΣ</Parlmember> (Υπουργός Εσωτερικών): Έχει, κύριε Πρόεδρε. Έχει λήξει η θητεία του.</Speech> 
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: Σας επαναλαμβάνω ότι δεν έχει καμμία απολύτως σχέση, εκτός κι αν μιλάτε γι’ αυτά τα διακομματικά παζάρια, τα οποία εμένα δεν με εκφράζουν, διότι πιστεύω ότι και οι ανεξάρτητες αρχές αλλά και οι διάφοροι κρατικοί λειτουργοί θα πρέπει να είναι ευθύνη συγκεκριμένων προσώπων που έχουν την αντίστοιχη αρμοδιότητα, ώστε εγώ να τους ελέγχω. Αυτό σημαίνει ότι στην περίπτωση αυτή ο Υπουργός Δημόσιας Διοίκησης έχει την αρμοδιότητα να προτείνει τον οποιονδήποτε τον οποίο εγώ θα έχω τη δυνατότητα να ελέγχω ως Βουλευτής και δεν θα μου λέει «ξέρετε, αυτός συμφωνήθηκε και με το κόμμα σας κ.λπ.». Κάτι ανάλογο πήγατε να κάνετε -η Νέα Δημοκρατία με το ΣΥΡΙΖΑ και με το κόμμα του κ. Καμμένου- με τον κ. Παπαγγελόπουλο. Πήγατε, δηλαδή, να βάλετε τον κ. Παπαγγελόπουλο, χάριν, ίσως, των υπηρεσιών που προσέφερε στον έλεγχο του μεγάλου θέματος των υποκλοπών και ως διοικητής της ΕΥΠ, ως Πρόεδρο του Ραδιοτηλεοπτικού Συμβουλίου. Μην τρελαθούμε! 
Με την ευκαιρία, εγώ επιμένω ότι είναι διαφορετική η υπόθεση των υποκλοπών του 2004, η οποία συνεχίστηκε μέχρι τα τέλη Ιανουαρίου του 2005, ενώ έληξαν οι Ολυμπιακοί Αγώνες, για τους οποίους είχε νομιμοποιηθεί η συνεργασία των δικών μας υπηρεσιών με τις αμερικάνικες και άλλων χωρών. Μάλιστα, αν δεν βρισκόταν απαγχονισμένος –κατά την άποψή μου, δολοφονημένος- ο μηχανικός της «VODAFONE», οι παρακολουθήσεις αυτές θα συνεχίζονταν. 
Επαναλαμβάνω, λοιπόν, ότι είναι διαφορετική αυτή η ιστορία και διαφορετική η ιστορία των Αμερικανών. Εδώ φαίνεται ότι πρόκειται –έτσι έκαναν πάντα- για στρατηγικό δόγμα το οποίο ισχύει από το τέλος του Β΄ Παγκοσμίου Πολέμου. Οι Αμερικανοί παρακολουθούν τους πάντες και τα πάντα, ακόμα και τα παιδιά τους και τα εγγόνια τους. Όμως, άλλο είναι το ένα θέμα και άλλο το άλλο. Εμείς δεν θα πρέπει να «καρφώνουμε» τις δικές μας μυστικές υπηρεσίες και τις δικές μας πολιτικές ευθύνες της τότε κυβέρνησης, διότι τώρα βρέθηκε ότι παρακολουθείται και η Μέρκελ από τον Ομπάμα. 
Κυρίες και κύριοι συνάδελφοι, θα ήθελα τώρα πολύ σύντομα να έρθω σ’ αυτό που για μένα είναι εξαιρετικά κρίσιμο. Μάλιστα, θα ήθελα να απευθυνθώ στην Αξιωματική Αντιπολίτευση, η οποία βάλλει -ευτυχώς και ορθώς- εναντίον της διάταξης του άρθρου 18. 
Η διάταξη του άρθρου 18, λοιπόν, παρατείνει το «προσωρινό» της αναλογικής τηλεόρασης και μάλιστα οδηγεί τους καναλάρχες «προσωρινώς» και στο ψηφιακό τοπίο. Η παράταση των προσωρινών αδειών συνεχίζεται από το 1989-1990, εδώ και τριάντα χρόνια δηλαδή. Η τελευταία παράταση αυτών των αδειών έγινε από τον κ. Καψή, ως Υφυπουργό της κυβέρνησης Παπαδήμου τότε. Και τότε, κάποιος «αφελής» Απόστολος Κακλαμάνης έλεγε εδώ «Μα, το Συμβούλιο της Επικρατείας λέει ότι αυτά είναι αντισυνταγματικά». Τότε, λοιπόν, η «γενναία» αντιπολίτευση δεν έσπευσε να πει «Για σταθείτε. Ποιος άλλος συμφωνεί με τον Κακλαμάνη;». Γιατί αυτή μπορούσε να ζητήσει μια ονομαστική ψηφοφορία, ώστε να μπορεί ο κάθε Βουλευτής να τοποθετηθεί. 
Τώρα, λοιπόν, τους δίνεται κι άλλη παράταση και ισχυρίζονται ότι το λέει ο νόμος, μέχρι να ακυρωθεί και αυτός ο νόμος από το Συμβούλιο της Επικρατείας. Ισχυρίζονται, λοιπόν, ότι έχουν το δικαίωμα από το νόμο του κ. Ρουσόπουλου, από το 2007, να εκπέμπουν, τάχα, δοκιμαστικά –έξι χρόνια δοκιμαστικά!- ψηφιακή τηλεόραση και εμείς ερχόμαστε αν τους δικαιώσουμε.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Κύριε Πρόεδρε, αν έχετε την καλοσύνη, σας παρακαλώ να ολοκληρώσετε.</ChairmanSpeech>
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: Θα τελειώσω αμέσως, Πρόεδρέ μου. Μην ανησυχείτε. Τελειώνω αμέσως. Άλλωστε, αυτά ίσως να ενοχλούν και πολλούς -προς Θεού, δεν εννοώ εσάς- όταν ακούγονται. 
Όμως, αυτή είναι η αλήθεια. Ή «βάζουμε το δάχτυλο επί τον τύπον των ήλων» ή γυρίζουμε γύρω από την τρύπα. Στο τέλος θα μας ρουφήξει όλους αυτή η τρύπα. 
Αυτή είναι η αλήθεια, κυρίες και κύριοι συνάδελφοι. Αυτό είναι το σύστημα που επί δεκαετίες συναλλάσσεται με την κάθε κυβέρνηση, εκβιάζει και εκβιάζεται επίσης. Διότι όλα αυτά είναι «δούναι και λαβείν». Και εδώ σφυρίζουμε ή βαράμε κάποια ντουφεκιά έτσι στον αέρα, όπως η ονομαστική ψηφοφορία που ζητάτε, όταν θα έπρεπε τότε να λέγαμε όλοι στον κ. Καψή «Στοπ».</Speech>
<Speech><Parlmember>ΝΙΚΟΛΑΟΣ ΒΟΥΤΣΗΣ</Parlmember>: Μα, τι λέτε; Εννέα Βουλευτές είχαμε τότε!</Speech>
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: Εννέα, αγαπητέ. Εννέα. Κι εσείς και το ΚΚΕ και όλοι, ναι να το κάνατε. Τι λέμε τώρα;</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Να ολοκληρώσετε, παρακαλώ.</ChairmanSpeech>
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: Δηλαδή, χρειάζονται πολλοί; Εγώ μόνος μου είμαι. Λοιπόν;</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Κύριε Βούτση, θα έχετε το λόγο αμέσως μετά.</ChairmanSpeech>
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: Έπρεπε, κύριε Πρόεδρε, να απαντήσω στο φίλο κ. Βούτση.
Όσον αφορά για την Ελληνική Προεδρία, κάντε κάτι για την ΕΡΤ να λειτουργήσει, διότι δεν έχετε τίποτα νόμιμο που να λειτουργεί. Εκτός εάν σκοπείται να ανατεθεί σε κάποιον από τους ιδιώτες να παίξει το ρόλο του ραδιοτηλεοπτικού συντονιστή προβολής της Ελληνικής Προεδρίας αυτό του δημόσιου φορέα.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Παρακαλώ τον κ. Βούτση να έρθει στο Βήμα. Έχετε το λόγο για οκτώ λεπτά.</ChairmanSpeech>
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: Μου διέφυγε, κύριε Πρόεδρε, όσον αφορά το Υπουργείο Υγείας να αναφερθώ σε μία σειρά τροπολογιών του κ. Κρεμαστινού για τους γιατρούς υπαίθρου, τα νοσοκομεία και τα κέντρα υγείας... Τις υποστηρίζω εκθύμως. Ελπίζω ο κ. Μπέζας να κάνει κάτι.</Speech>
<Speech><Parlmember>ΑΝΤΩΝΙΟΣ ΜΠΕΖΑΣ</Parlmember> (Υφυπουργός Υγείας): Τα κάναμε δεκτά τα περισσότερα.</Speech>
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: Μπράβο!</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Έχετε το λόγο, κύριε Βούτση, για οκτώ λεπτά.</ChairmanSpeech>
<Speech><Parlmember>ΝΙΚΟΛΑΟΣ ΒΟΥΤΣΗΣ</Parlmember>: Βάλτε, το χρόνο, αν θέλετε, κύριε Πρόεδρε.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Θα υπάρξει ανοχή, κύριε Βούτση.</ChairmanSpeech>
<Speech><Parlmember>ΝΙΚΟΛΑΟΣ ΒΟΥΤΣΗΣ</Parlmember>: Ναι, το ξέρω.
Θα ήταν ενδιαφέρον, πραγματικά, να συζητήσουμε για τα είκοσι τέσσερα είκοσι πέντε χρόνια παρανομίας στο ραδιοτηλεοπτικό τοπίο. Τότε, σε εκείνη τη συζήτηση πλέον και ο αγαπητός και σεβαστός Πρόεδρος κ. Κακλαμάνης, που πράγματι μας συνδέουν πολλά χρόνια γνωριμίας τουλάχιστον, θα είχε να ακούσει –και θα το πω σήμερα ως προοίμιο εκείνης της συζήτησης, αν ποτέ γίνει- και τις δικές του ευθύνες και του κόμματός του όταν σε πολύ κρίσιμες στιγμές αυτής της εικοσιπενταετίας κρίθηκαν και χάθηκαν μεγάλες μάχες, σαν αυτή του βασικού μετόχου, όπου η Αριστερά –και τα δύο κόμματα της Αριστεράς τότε- σε συγκεκριμένα άρθρα, όταν δινόταν η μάχη για τα ποσοστά και όταν έμπαινε το κεφάλαιο για να νομιμοποιηθεί, πριν από δέκα περίπου χρόνια σε αυτήν την υπόθεση –και ήταν το μοναδικό, αν δεν κάνω λάθος της Νέας Δημοκρατίας- είχαμε υπερψηφίσει και είχαμε στηρίξει τις διατάξεις περί βασικού μετόχου. Είχε γίνει δημόσια συζήτηση συγκλονιστική. Είχαν φτιαχτεί λόμπι στις Βρυξέλλες λομπίστες από εκδότες, που τώρα τους γνωρίζουμε όλοι –τότε δεν τους γνωρίζαμε ακόμη, ήταν στο έμπα τους- και από μεγάλα συμφέροντα, που τελικά κατέρριψαν και καταστρατήγησαν το νόμο περί βασικού μετόχου. Και στην Αναθεώρηση του Συντάγματος που έγινε ύστερα, ψαλιδίστηκε και πήγαμε στα απαράδεκτα ποσοστά του 5% κ.λπ.. Είναι μία ολόκληρη συζήτηση. Είμαι σίγουρος ότι τουλάχιστον εσείς τη γνωρίζετε άριστα και στην οποία τα κόμματα κρίθηκαν και τότε και κριθήκαμε και ύστερα. Διότι πέρασε από πολλές γωνιές αυτή η ιστορία.
Το Εθνικό Συμβούλιο Ραδιοτηλεόρασης με Πρόεδρο τον κ. Λασκαρίδη, ο οποίος βέβαια έχει μία άμεμπτη πορεία και διαδρομή επαγγελματική, δεν είχε το πολιτικό θάρρος και την επιστημονική και πολιτική οντότητα, όπως έχουν άλλα αντίστοιχα Συμβούλια στη Γαλλία, στο Βέλγιο κι αλλού, σε αυτές τις κρίσιμες καμπές να ορθώσει το ανάστημά του και να βάλει χέρι, αν θέλετε, και στους πολιτικούς γι’ αυτά τα οποία γίνονταν, αλλά ανέχθηκε με τις πολλαπλές παρατάσεις όλο αυτό το τοπίο μέχρι τα τώρα.
Μίλησα κι εγώ για τον πρόεδρο, ο οποίος ήταν και δικιά σας επιλογή, κύριε Πρόεδρε, τότε. Επαναλαμβάνω ότι έχει άμεμπτη επαγγελματική διαδρομή, πλην, όμως, ως Πρόεδρος του ΕΣΡ ατύχησε απολύτως, κατά τη δικιά μας εκτίμηση, να βάλει τη σφραγίδα του επί δέκα χρόνια σε όλα όσα εξελίχθηκαν και στις μεγάλες εκκρεμότητες που σήμερα έχει μπροστά της και η σημερινή Κυβέρνηση, ανεξάρτητα αν δεν τις λύνει, κατά τη γνώμη μας, με το σωστό τρόπο.
Έκανα μία εισαγωγή, από την πλευρά μας, στην πολύ ενδιαφέρουσα συζήτηση -αν πρόκειται ποτέ να γίνει εδώ μέσα- γι’ αυτό πράγματι το τοπίο, διότι έχει πολλές πλευρές και όχι μόνο τη μία διάσταση που ακούσαμε.
	Κυρίες και κύριοι συνάδελφοι, συνεπαρμένος από τα νούμερα που ακούω όλο το πρωί εδώ μέσα, στη συζήτηση για την υγεία, θα ήθελα να αναφέρω το εξής: Είχα πάει στην Διαρκή Επιτροπή Δημόσιας Διοίκησης, Δημόσιας Τάξης και Δικαιοσύνης, από όπου τρείς Βουλευτές του κόμματός μας αποχώρησαν για να πάνε σε μία κηδεία. Ένας φαρμακοποιός, ετών πενήντα δύο, στο Περιστέρι -δεν έχω την άδεια να αναφέρω το όνομα του- πατέρας δύο παιδιών, αυτοκτόνησε χτες. Του χρώσταγε το δημόσιο 140.000 ευρώ, του χρώσταγαν πελάτες άλλες 40.000 ευρώ. Ήταν μάχιμος άνθρωπος, γνωστός του περίγυρου του κόμματός μας. Προφανώς δεν το αναφέρω με κάποια διάθεση λαϊκισμού ή οτιδήποτε άλλο. Μη μιλάμε για αριθμούς εδώ, γιατί πλέον κρίνονται ζωές ανθρώπων. Δεν είναι «ανταποκρινόμαστε στο τόσο τις εκατό των υποχρεώσεων, ο ΕΟΠΠΥ και θα είναι καλύτερα τα πράγματα μέχρι το τέλος του έτους». Εδώ πλέον τα πράγματα είναι δραματικά για πάρα πολύ κόσμο. 
Επίσης, με αφορμή αυτό που είπε η εισηγήτρια κ. Μανδρέκα το πρωί, ότι κανείς δεν αναφέρθηκε στο ιατρικό λειτούργημα, θα ήθελα να πω κάτι και στην κ. Μανδρέκα αλλά και στην Αίθουσα. Εδώ και αρκετούς μήνες, δεκάδες εκατοντάδες γιατροί, νοσηλευτές, προσωπικό δίνουν τη μάχη τους και έξω από τα νοσοκομεία και τα φαρμακεία, στα κοινωνικά ιατρεία, στα κοινωνικά φαρμακεία, στα κοινωνικά οδοντιατρεία. Είμαι σίγουρος πως το γνωρίζετε αυτό. Ήμουν προχτές στη Δράμα όπου υπάρχει ένα φαρμακείο πρότυπο, το οποίο κυριολεκτικά σώζει και οι άνθρωποι εκεί σχηματίζουν ουρά. Ενισχύεται και από θεσμούς, από το εργατικό κέντρο κ.λπ., δεν είναι ΣΥΡΙΖΑ. Τυχαίνει άνθρωποι ενδεχομένως όλων των παρατάξεων, να δίνουν εκεί το υπόλοιπο της ώρας τους, το απόγευμα, το βράδυ τους και να ασκούν το «Λειτούργημα» τους, με λάμδα κεφαλαίο. Καταλαβαίνετε, κυρία Μανδρέκα, πως δεν διαφωνώ μαζί σας, πήρα αφορμή απ’ αυτά που είπατε.</Speech> 
	<Speech><Parlmember>ΑΣΠΑΣΙΑ ΜΑΝΔΡΕΚΑ</Parlmember>: Μα επιβεβαιώνετε αυτό που είπα.</Speech>
	<Speech><Parlmember>ΝΙΚΟΛΑΟΣ ΒΟΥΤΣΗΣ</Parlmember>: Πραγματικά δίνουν μάχη, διότι έχει συμβεί κάτι το οποίο πρέπει να το παραδεχτούμε, να το αποδεχτούμε. Έχει αποχωρήσει, έχει αποσυρθεί σε ένα αρκετά μεγάλο βαθμό το κοινωνικό κράτος μέσα από την κοινωνία. Σε αυτήν την απόσυρση, σε αυτό το κενό, βρήκαν ευκαιρία και μπήκαν μέσα και τα άλλα απίστευτα που είδαμε αυτόν τον ενάμιση χρόνο, όπως οι αιμοδοσίες για συγκεκριμένους ανθρώπους και όχι για άλλους, μόνο για Έλληνες. Αυτές τις ανάγκες πήγαν να καλύψουν και σε ένα βαθμό τις κάλυψαν, διότι υπάρχει απόσυρση του κοινωνικού κράτους, στο οποίο η υγεία, η πρόνοια, τα νοσοκομεία έχουν κεντρικό χαρακτήρα.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Κυρίες και κύριοι συνάδελφοι, με μία ανοχή, αγαπητέ Πρόεδρε, θα ήθελα να πω, πραγματικά, για το θέμα του ψηφιακού μερίσματος, της ψηφιακής εποχής πως υπάρχει μεροληψία, προνόμια και διαπλοκή. Σε αυτήν την Αίθουσα πάρα πολλές φορές έχει ακουστεί από την Κυβέρνηση: «Τέλος η ανομία, μηδενική ανοχή στην ανομία». Μόνο προς κάποιους συγκεκριμένους δεν έχει σηκωθεί ποτέ το δάκτυλο για την ανομία. Ποιοι είναι αυτοί; Είναι μεγαλοκαναλάρχες, τράπεζες, τραπεζίτες και μεγάλα οικονομικά συμφέροντα, όπως το εφοπλιστικό κεφάλαιο κ.λπ.. Σε αυτό το τρίγωνο, γύρω από το οποίο έχει διαμορφωθεί διαχρονικά μία σχέση οικονομικής πολιτικής, πολυπλόκαμης και πολύμορφης διαπλοκής, το δάκτυλο δεν σηκώνεται ποτέ. Εκεί δεν υπάρχει ανομία.
Όλοι παραδέχονται πως το τοπίο είναι απολύτως παράνομο. Ρώτησα τον κύριο Υπουργό προηγουμένως και νομίζω ότι ήταν πάρα πολύ καθαρή, ας πούμε, η συζήτηση που διημείφθη με τον κ. Κεδίκογλου.
Πέραν του προγράμματος που ήταν ένας από τους τρεις όρους που είχαν βάλει και το Συμβούλιο της Επικρατείας και η ισχύουσα νομοθεσία, είχαν μπει και οι κεφαλαιακοί όροι, η επάρκεια για να μπορέσει ο άλλος να μπει μέσα, η δική του επάρκεια, το τι βάζει σ’ αυτήν την ιστορία για να μπορέσει να πρωταγωνιστήσει στην αναλογική προηγουμένως και τώρα στην ψηφιακή εποχή. Οι επιπλέον προϋποθέσεις έχουν φύγει από τη μέση. Νόμιμοι, παράνομοι, χρωστούντες, «κόκκινα», «κίτρινα» δάνεια σε τράπεζες. Mπαίνουν στην αφετηρία προνομιακά. Ποιος άλλος καινούργιος θα πάει να τολμήσει να μπει δίπλα τους; Μπαίνουν ως πάροχοι προγράμματος έναντι του παρόχου σήματος και του παρόχου δικτύου που είναι οι ίδιοι. Είναι απέναντι, είναι οι ίδιοι, δηλαδή ο πάροχος δικτύου που είναι το «MEGA», το «STAR», ο «ΑΝΤΕΝΝΑ» κ.λπ. δεν θα δώσει άδεια στο «MEGA», στο «STAR», στον «ΑΝΤΕΝΝΑ», πόσω μάλλον όταν τους αφαιρούμε τις επιπλέον προϋποθέσεις, που σας επαναλαμβάνω –και το γνωρίζετε- ότι είναι η κεφαλαιακή επάρκεια, τα οικονομικά τους ανοίγματα, η κατάσταση του προσωπικού, η εργατική νομοθεσία; Αυτά είναι ψηφισμένα. Όχι, τίποτα. Μπαίνουν σαν «περιστερές» στο νέο τοπίο. Καθαρά πράγματα. Χρωστάνε, η διαφημιστική «πίτα» έχει πέσει, όπως είναι γνωστό. 
Θυμηθείτε την απίστευτη τροπολογία που ήλθε τρεις φορές σ’ αυτήν τη Βουλή 31-12 του ’12, του ’11 και του ’10. Είναι η μόνη μνημονιακή δέσμευση το 20% επί της διαφήμισης στο τζίρο την οποία κάθε 31-12 με μία απαράδεκτη αιτιολογική έκθεση που είναι «φωτογραφία» κάθε φορά και λέει ότι έχει πέσει η διαφημιστική «πίτα», ότι βρίσκονται σε κακή κατάσταση αυτές οι επιχειρήσεις και η Κυβέρνηση στέργει, βλέπει την κατάσταση και τροποποιεί και απαλλάσσει. Σε ποια άλλη κατηγορία ανθρώπων στέργει; Στους σχολικούς φύλακες; Στις γυναίκες που έχουν μονογονεϊκές οικογένειες; Στους ΑΜΕΑ; Έχετε ακούσει εδώ μέσα για καμμία άλλη κατηγορία να στέργει; Τρεις φορές ήδη έχει ψηφιστεί. Καθαρά πράγματα. Πρόκειται περί επιτομή της θωράκισης του μνημονιακού μπλοκ απέναντι στις προφανείς δυσκολίες οι οποίες υπάρχουν σήμερα για να υπάρχουν οι ελάχιστες συναινέσεις σ’ αυτήν την πολιτική. 
Δεν είναι σωστά πράγματα αυτά. Ας μην μπαίνει ως «φύλλο συκής» η εκκρεμότητα στο ΕΣΡ. Εν πάση περιπτώσει, η Κυβέρνηση και επ’ αυτού θα έπρεπε εγκαίρως να έχει τις προτάσεις της έτσι ώστε να αρθεί αυτή η δυσκολία.
	Σας ευχαριστώ πολύ.
(Χειροκροτήματα από την πτέρυγα του ΣΥΡΙΖΑ-ΕΚΜ)</Speech>
	<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: Με συγχωρείτε πάρα πολύ…</Speech>
	ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Παρακαλώ, κύριε Πρόεδρε.</ChairmanSpeech>
	<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: …και το εννοώ και το εννοεί κι εκείνος, είμαι βέβαιος. Ο φίλος μου ο κ. Βούτσης ξέρει πόσο τον συμπαθώ και γνωρίζει και τους λόγους. Δεν είναι εκλεκτός των καναλιών και δεν έχει κανένα λόγο να βάλλει προσωπικά εναντίον μου. Άλλωστε αυτό που είπε, είμαι βέβαιος ότι…</Speech>
	ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Δεν αντελήφθην κάτι, κύριε Πρόεδρε.</ChairmanSpeech>
	<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: Είμαι βέβαιος ότι δεν το είπε με καμμία αρνητική διάθεση. Σ’ ό,τι αφορά δικές μου ευθύνες, θέλω απλώς να πω ότι πιστεύω αυτό που είμαι βέβαιος ότι πιστεύει και ο κ. Βούτσης, δηλαδή ότι η συλλογικότητα στις ευθύνες, όπως και στα «μπράβο», είναι λάθος. Καθένας τιμάται ή δεν πρέπει να τιμάται για τις απόψεις του, τη θέση του κ.λπ.. Σας λέω, λοιπόν, κάτι που ίσως να μην το θυμάται ο κ. Βούτσης, δηλαδή ότι και ο κ. Λασκαρίδης δεν τοποθετήθηκε από εμένα. Ομοφώνως -και νομίζω ότι αυτό έχει περισσότερη σημασία από το εάν έβαζα εγώ τον έναν ή τον άλλο- και το Ραδιοτηλεοπτικό Συμβούλιο και όλες οι ανεξάρτητες αρχές επιλέγονται από τη Διάσκεψη των Προέδρων και νομίζω ότι αυτό θα πρέπει να μας βοηθήσει τώρα να σκεφτούμε πώς τότε κατορθώνονταν η ομοφωνία και τώρα δεν την κατορθώνουμε.
	Δεύτερον, κύριε Πρόεδρε, σε ό,τι με αφορά, νομίζω ότι ήσασταν τότε Βουλευτής του Συνασπισμού στην τροποποίηση του Συντάγματος του 2001. Επέμεινα και παρέμεινε η διάταξη που προβλέπει ακόμη και λογοκρισία για τα μέσα μετάδοσης ήχου ή εικόνας. Είναι η παράγραφος 1 του άρθρου 15.
Είμαι υπέρ της λογοκρισίας; Όχι. Αλλά η πολιτεία έκρινε παλαιότερα –και συνεχίζει- ότι πρέπει να υπάρχει και αυτό ως απειλή. 
Όσον αφορά το βασικό μέτοχο, ένας από τους λόγους που με εχθρεύονται αυτοί οι κύριοι είναι ότι και υψηλότατοι κυβερνητικοί παράγοντες του ΠΑΣΟΚ τότε τους είπαν: «Δεν θέλαμε εμείς αλλά ο Κακλαμάνης με κάποιους άλλους που τον άκουγαν, επέμεναν να μπει ο βασικός μέτοχος». Και τους εισηγήθηκα και είπα από το Βήμα –επί κυβερνήσεως Καραμανλή- ότι αν φέρετε νόμο τώρα, δεν ξέρω τι θα πει το κόμμα μου, αλλά εγώ θα τον ψηφίσω. 
Και αν επρόκειτο να προσφύγουν αυτοί οι κύριοι στο Ευρωπαϊκό Δικαστήριο –όπως φοβόταν ο κ. Παυλόπουλος ότι θα προσφύγουν και θα ρίξουν το νόμο- έπειτα από τρία χρόνια στο Ευρωπαϊκό Δικαστήριο και μέχρι να πάρουν την απόφαση, θα είχαν διαλυθεί «στα εξ ων συνετέθησαν» και δεν θα επιβίωνε μέχρι σήμερα το καρκίνωμα αυτό.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ευχαριστούμε, κύριε Πρόεδρε. 
Το λόγο έχει ο κ. Μουσουρούλης και μετά ο κ. Βογιατζής.</ChairmanSpeech> 
<Speech><Parlmember>ΚΩΝΣΤΑΝΤΙΝΟΣ ΜΟΥΣΟΥΡΟΥΛΗΣ</Parlmember>: Ευχαριστώ πολύ, κύριε Πρόεδρε. 
Ζητώ και από βήματος συγγνώμη από τη συνάδελφο κ. Καραμανλή. Είχαμε αλλάξει σειρά, αλλά δυστυχώς, δεν το έγραψε το Προεδρείο. 
Αγαπητοί συνάδελφοι, μιλάμε για τα δικαιώματα του πολίτη στον τομέα της υγείας και για το χρέος του κράτους. Είναι μεγάλη η συζήτηση αυτή -γίνεται εδώ και πολλά χρόνια σε αυτή τη χώρα. Το αποτέλεσμα, δυστυχώς, δεν έχει δικαιώσει καμμία παράταξη, το πολιτικό σύστημα γενικότερα αλλά και το γενικότερο αναπτυξιακό μοντέλο στη χώρα μας. 
Η ουσία είναι ότι δεν διαθέτουμε βιώσιμο σύστημα υγείας ούτε και θα κατορθώσουμε να το αποκτήσουμε στο μέλλον, όσο το ΑΕΠ παραμένει στα σημερινά επίπεδα. 
Άρα, το βασικό μέλημα για να μπορούμε να ασκήσουμε πολιτική -είτε όπως την έχουμε σχεδιάσει εμείς είτε όπως την ονειρεύεστε εσείς της Αξιωματικής Αντιπολιτεύσεως- είναι να επιτύχουμε σταθερότητα στη χώρα ώστε να αυξήσουμε τον εθνικό πλούτο το συντομότερο δυνατό. Άλλη λύση δεν υπάρχει. 
Κύριε Υπουργέ, στο σημείο αυτό θέλω να αναφέρω μερικά από τα νέα δεδομένα που έχουν διαμορφωθεί, τα οποία όλοι αναγνωρίζουμε ότι καθοδηγούν τη λήψη πολιτικών αποφάσεων. Η προφανής αύξηση της ζήτησης για υπηρεσίες υγείας και η μείωση των δημοσίων δαπανών, πρέπει να οδηγούν στη βελτίωση του κόστους-οφέλους -το πρώτο ζητούμενο- για κάθε δαπάνη. 
Δεύτερο δεδομένο -και πολύ σημαντικό κατά τη γνώμη μου- είναι η έντονη αλληλεξάρτηση των επιμέρους στοιχείων του Εθνικού Συστήματος Υγείας, η οποία απαιτεί συνολική παρέμβαση. Θα το εξηγήσω αυτό. Οι αλλαγές στην πρωτοβάθμια περίθαλψη ασφαλώς επηρεάζουν τα πάντα στη δευτεροβάθμια. Το προσωπικό, την ποιότητα των υπηρεσιών, τις συνθήκες νοσηλείας και γενικότερα. 
Ένα παράδειγμα για να κατανοήσετε τι εννοώ, αφορά δομές όπως το ΙΚΑ. Ακούστε με, κύριε Υπουργέ, αν θέλετε. Το μικροβιολογικό εργαστήριο του ΙΚΑ Χίου έχει πάψει να λειτουργεί, με αποτέλεσμα όλοι να κατευθύνονται στο νοσοκομείο, να σχηματίζονται ουρές και να δημιουργείται –ακόμα και αν δεν υπήρχε- πρόβλημα προσωπικού. Άρα, λοιπόν, αυτό είναι ένα θέμα διοίκησης και καθημερινής διαχείρισης. Ας ονειρευτούμε τη μεγάλη αλλαγή, αλλά να λύσουμε πρώτα τα προβλήματα αυτά. 
Τρίτο δεδομένο, η υγεία δυστυχώς επηρεάζεται πιο έντονα από οποιονδήποτε άλλο τομέα από τις καθολικές μεταρρυθμίσεις που προωθεί η Κυβέρνηση σε άλλους τομείς. Παιδεία, φορολογικό, Δημόσια Διοίκηση, αγορά εργασίας. Ό,τι κάνουμε στο μεταρρυθμιστικό αυτό πακέτο, ακουμπά εντονότερα την υγεία και αυτό κάνει το έργο σας πολύ πιο δύσκολο. 
Κατά τη γνώμη μου, κάθε δαπάνη στον τομέα της υγείας είναι παραγωγική, είναι επένδυση, υπό την προϋπόθεση, βεβαίως, αποδοτικότητας της δαπάνης αυτής. Άρα, λοιπόν, θα πρέπει να αυξήσουμε την αποδοτικότητα. Τι προϋποθέτει αυτό; Τη βελτίωση όλων των συντελεστών παραγωγής της υπηρεσίας υγείας: ανθρώπινοι πόροι, προμήθειες, συστήματα κ.λπ.. 
Οι υποδομές πράγματι αναβαθμίστηκαν με το Κοινοτικό Πλαίσιο Στήριξης, με επενδύσεις, όμως η αποδοτικότητα της δαπάνης μειώθηκε. Δεν πρέπει να μας προβληματίζει αυτό; Ας δούμε, για παράδειγμα, τις δαπάνες υγείας ως ποσοστό του ΑΕΠ. Στην Ελλάδα είναι υψηλές, παρά την κρίση των τελευταίων ετών, και, πάντως, υψηλότερες από το μέσο όρο της Ευρωπαϊκής Ένωσης. 
Τι μπορεί να φταίει; Έχουμε ικανοποιητικό αριθμό νοσοκομείων αλλά λίγες κλίνες. Συμπεραίνω, χωρίς να είμαι ειδικός, ότι έχουμε μικρά σε μέγεθος νοσοκομεία. Ακόμα, έχουμε πολλούς γιατρούς, αλλά λίγους νοσηλευτές. Άρα, υπολειτουργούμε τις κλίνες που ήδη διαθέτουμε. Όλα αυτά, πρέπει να συνοδεύονται από λύσεις, θεραπεία. 
Ερωτώ. Υπάρχουν περιθώρια εξορθολογισμού δαπανών; Πού τα εντοπίζουμε και ποια είναι η προσέγγιση του ΣΥΡΙΖΑ; 
Εσείς, κύριοι του ΣΥΡΙΖΑ, λέτε: «Πάρτε τα από τη διαπλοκή και ρίξτε τα στην υγεία». Πολύ ωραία. Κάτι δεν θα πρέπει να προηγηθεί; Δεν θα πρέπει να προηγηθεί εκλογίκευση του συστήματος; 
Ο κ. Τσίπρας, μιλώντας στην Πανελλήνια Ομοσπονδία των Συλλόγων Εργαζομένων στο ΙΚΑ, αναφέρθηκε στην υποκρισία του πολιτικού συστήματος κ.λπ. και ρωτώ. Το να υπόσχεσαι «δημόσια δωρεάν υγεία για όλους», όταν ξέρεις ότι με την υφιστάμενη κατάσταση στο χώρο και χωρίς τις απαραίτητες διαρθρωτικές αλλαγές και μεταρρυθμίσεις δεν θα μπορέσεις να την προσφέρεις, δεν είναι υποκριτικό; Άρα, λοιπόν, πρώτα πρέπει να απαντήσουμε το πώς θα λύσουμε το πρόβλημα, παραδείγματος χάριν, όπως λέει και ο ΣΥΡΙΖΑ, της υποχρηματοδότησης, το οποίο θεωρεί ότι είναι και το κυριότερο. Για εμένα το κυριότερο πρόβλημα δεν είναι αυτό, αλλά η αποδοτικότητα της δαπάνης. 
Θα ήθελα επίσης να αναφερθώ σε μία ιδεολογική παρεξήγηση που με βεβαιότητα υπάρχει. Και να ρωτήσω το εξής: Η δημόσια υγεία είναι δημόσια μόνο όταν παρέχεται από δημόσιους συντελεστές παραγωγής; Δεν μπορεί να είναι πάροχος ένας ιδιώτης, με το κράτος να αγοράζει την υπηρεσία; Πάλι δημόσια δεν θα είναι η παροχή υγείας; Οι κοινές προϋποθέσεις, είτε στη μία είτε στην άλλη περίπτωση είναι οι μεταρρυθμίσεις. Σε ποιους τομείς; Θα σας πω δύο, κύριοι συνάδελφοι του ΣΥΡΙΖΑ, που συμφωνούμε. Συμφωνούμε στα θέματα της πρόληψης και του οικογενειακού γιατρού. Αλλά εκεί εξαντλείται και η προσπάθεια του ΣΥΡΙΖΑ να προτείνει. Τα έχω διαβάσει όλα όσα έχετε πει αλλά δεν έχω δει κάτι παρακάτω.
Για παράδειγμα, ποιο μηχανισμό παρακολούθησης ελέγχου και αξιολόγησης των δαπανών υγείας προτείνετε εσείς; Με ποιον τρόπο θα κάνουμε συστημικό έλεγχο είτε των δημόσιων νοσοκομείων είτε των δαπανών των ασφαλιστικών ταμείων σε ιδιώτες παρόχους; Μας είπατε ποτέ κάτι γι’ αυτά; Τίποτα απολύτως. Σιγή. 
Ούτε και για εργαλεία, όπως για παράδειγμα η κάρτα ιατρικού ιστορικού ακούσαμε κάτι, δεν αναγνωρίζει ο ΣΥΡΙΖΑ την ανάγκη για δομικές αλλαγές στο χώρο της υγείας. 
Θα ήθελα, κύριε Υπουργέ να πω, κάτι ακόμα για το νομοθετικό πλαίσιο. Έχουμε πληθώρα νομοθεσίας και κανονιστικών πράξεων. Το νομικό πλαίσιο αυξάνεται διαρκώς και αλλάζει διαρκώς. Κάτι πρέπει να γίνει. Χρειάζεται ένα νομοθετικό «νοικοκύρεμα». 
Θα σας φέρω σαν παράδειγμα τον Οίκο Ναύτου. Έχουμε τρία νομοθετήματα μέσα στο 2012 και μάλιστα το τρίτο έβαλε τον Οίκο Ναύτου στο ενιαίο σύστημα υγείας, χωρίς αναλογιστικές μελέτες, χωρίς να γίνει καμμία προετοιμασία προσωπικού, γιατρών, ασφαλισμένων, παρά το γεγονός –και εδώ νομίζω ότι ο κύριος Υπουργός, ο κ. Γεωργιάδης, έχει υποσχεθεί να κάνει κάτι- ότι οι ναυτικοί είναι αναγνωρισμένοι ως προς την ιδιαιτερότητα του επαγγέλματος από διεθνείς συμβάσεις ακόμα και στον τομέα της υγείας. Η πολιτεία οφείλει να τους παρέχει διακριτό σύστημα υγείας –αναφέρομαι στη διεθνή σύμβαση MLC. 
Έχετε, προβλήματα το καταλαβαίνω και αυτά είναι πράγματι πολλά. Αντιμετωπίζετε και την ακαμψία των θεσμικών φορέων, των συνδικαλιστικών φορέων αλλά και των ίδιων των υπαλλήλων του Υπουργείου σας. Πολλές φορές δε αυτή η ακαμψία μετατρέπεται σε εχθρότητα όταν προωθείται μία οποιαδήποτε αλλαγή. Έχει παράδοση το Υπουργείο αυτό στο να βάλλεται εκ των έσω σε κάθε μεταρρύθμιση, όποια και να είναι αυτή. 
Κύριε Πρόεδρε, θα ήθελα κλείνοντας να συνοψίσω στα εξής: Χάνουμε πόρους λόγω χαμηλής αποδοτικότητας. Παράλληλα, χάνουμε γιατρούς, καθώς φεύγουν στο εξωτερικό. Χάνουμε όμως, και ασθενείς που θα μπορούσαμε να προσελκύσουμε και από το εξωτερικό, ενώ ο τομέας της υγείας προσφέρεται για επενδύσεις. Είναι βατήρας για να πάμε στην ανάκαμψη. 
Έχουμε, πολύ μεγάλο δυναμικό, που πρέπει να αξιοποιήσουμε. Δεν μας χρειάζεται όμως ο συντεχνιακός σας λόγος. Για παράδειγμα, η συνάδελφος του ΣΥΡΙΖΑ κ. Δρακάκη μίλησε για τους φαρμακοποιούς και για το γεγονός ότι κλείνουν φαρμακεία. Βεβαίως, αν είναι να κλείσουν φαρμακεία, ας κλείσουν.
Υπάρχουν γειτονιές που έχουμε ένα ανά δέκα μέτρα. 	Επίσης, δεν μας χρειάζεται ούτε ο ακραίος σας λόγος. Και αναφέρομαι ονομαστικά στην κ. Καλογερή η οποία είπε σήμερα στον κύριο Υπουργό, αν δεν τα καταφέρει, να πηδήξει από το παράθυρο. 
Από το παράθυρο θα φύγετε εσείς, όταν θα κληθείτε, συνάδελφοι του ΣΥΡΙΖΑ, να απαντήσετε ειλικρινά στη μοναδική μια και ερώτηση που θα σας κάνει ο ελληνικός λαός: Πώς θα κάνετε πράξη αυτά που του έχετε υποσχεθεί; Υπεκφεύγετε όμως, κάθε μέρα, εδώ στη Βουλή, στις τηλεοράσεις, κ.λπ.. Ας περιμένουμε να δούμε. Εύχομαι κι ελπίζω να καταλάβετε ότι δεν μπορείτε να συνεχίσετε άλλο αυτή την κοροϊδία.
Ευχαριστώ.
(Χειροκροτήματα από την πτέρυγα της Νέας Δημοκρατίας)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>):  Ευχαριστούμε κι εμείς.
Το λόγο έχει ο κ. Βογιατζής.</ChairmanSpeech>
<Speech><Parlmember>ΠΑΥΛΟΣ ΒΟΓΙΑΤΖΗΣ</Parlmember>: Ευχαριστώ πολύ, κύριε Πρόεδρε.
Κυρίες και κύριοι συνάδελφοι, παίρνω το λόγο αφ’ ενός για να ευχαριστήσω τον Υπουργό Υγείας, γιατί έκανε αποδεκτή την τροπολογία που υπέβαλα, αφ’ ετέρου όμως και πιο σημαντικό, για να ενημερώσω το Σώμα για το τι ακριβώς λέει αυτή η τροπολογία, γιατί αν κάποιος διαβάσει το κομμάτι της τροπολογίας πολύ δύσκολα θα καταλάβει τι εννοεί αυτή η τροπολογία.
Πριν από σαράντα χρόνια στο μεγάλο σεισμό του Αγίου Ευστρατίου του μικρού νησιού του Νομού Λέσβου, του Πολύπαθου νησιού του νησιού, το οποίο είναι γνωστό από τη δύσκολη ιστορία την οποία έχει αλλά κι ενός πάρα πολύ ωραίου νησιού με λίγους αλλά εξαιρετικούς ανθρώπους που κατοικούν, η τότε κυβέρνηση της επταετίας, αποφάσισε μετά το σεισμό να γκρεμίσει όλα τα σπίτια τα οποία υπήρχαν στον οικισμό του Αγίου Ευστρατίου. Κάποια στιγμή μπήκε και στη σκέψη να εγκαταλειφτεί το νησί από τους κατοίκους και να απαλλοτριώσει τον οικισμό ο οποίος είναι περίπου στα εξίμισι στρέμματα.
Έκτοτε, όλες οι κυβερνήσεις μέχρι και σήμερα αρνούνταν την άρση απαλλοτρίωσης, την οποία είχε επιβάλει τότε η χούντα αναγκαστικά στους κατοίκους. Κι έρχεται σήμερα ο Υπουργός, με αυτήν την τροπολογία, την οποία κατέθεσα και απεδέχθη, να άρει αυτό το καθεστώς και να μπορέσουν άνθρωποι, οι όποιοι δεν έχουν τόπο να κατοικήσουν σ’ αυτό το νησί, έχουν φύγει από το νησί, να επανέλθουν αλλά και ιδιοκτήτες να πάρουν πίσω την περιουσία τους που τόσο άδικα έχασαν.
Νομίζω ότι είναι μια πολύ σημαντική στιγμή. Και σας το λέω εγώ, που δέκα χρόνια συνεχώς ως Νομάρχης του Νομού Λέσβου, πάλεψα γι’ αυτό το θέμα και ποτέ δεν μπόρεσα να το κατορθώσω. Σήμερα, λοιπόν, θέλω για ακόμα μια φορά να ευχαριστήσω τον κύριο Υπουργό. 
Είναι πάρα πολύ σημαντικό, γι’ αυτό το μικρό νησί του Νομού Λέσβου η τροπολογία που σήμερα έκανε αποδεκτή η ηγεσία του Υπουργείου Υγείας.
Επίσης σ’ αυτό το συγκεκριμένο νομοσχέδιο θέλω να πω ότι είναι πάρα πολύ σημαντικό αυτό το οποίο περνάει, κύριε Υφυπουργέ, για τις δυσπρόσιτες, τις νησιωτικές περιοχές για τους αγροτικούς γιατρούς. Είναι ένα θέμα, το οποίο είναι πάρα πολύ σημαντικό για την επαρχία και κυρίως για το νησιωτικό χώρο, να μπορούν να έχουν οι κάτοικοι επαρκή υγειονομική περίθαλψη.
Σήμερα το πρωί, είδα συναδέλφους στις πρωινές εκπομπές στην τηλεόραση, οι οποίοι -επειδή εμείς οι Έλληνες έχουμε μέσα στη ψυχή μας το διχασμό και το διαχωρισμό- διαχώριζαν τους Έλληνες σ’ αυτούς που κατοικούν στις αστικές περιοχές και σ’ αυτούς που κατοικούν στις αγροτικές περιοχές.
Επαναλαμβάνω, είναι κάτι πάρα πολύ επικίνδυνο, γιατί ακριβώς μέσα στο DNA μας έχουμε το διχασμό. 
Θέλω να πω ότι τη φορολογία και τη σκληρή φορολογία δεν την έχει υποστεί μόνο ο αστικός πληθυσμός αλλά την έχουν υποστεί και οι αγροτικές περιοχές, γιατί κυρίες και κύριοι συνάδελφοι, η φορολογία αυτή υπήρξε στα ακίνητα και οι αγρότες και οι κάτοικοι των αγροτικών περιοχών σε σπίτια μένουν, δεν μένουν σε σπηλιές. Να θυμάστε ότι και αυτοί έχουν πληρώσει κι έχουν συνεισφέρει στην φορολογική βάση.
Θέλω να πω, ότι θα πρέπει να είμαστε πολύ λογικοί. Θέλουμε να διευρυνθεί η φορολογική βάση αλλά η φορολογική βάση να διευρυνθεί ως προς τους ανθρώπους και να φορολογηθούν τα εισοδήματά τους. Είναι πολύ άδικο να φορολογηθεί ένα αγρόκτημα τεσσάρων στρεμμάτων παραθαλάσσιο στο Νησί της Λέσβου, στην πατρίδα μου, το ίδιο με ένα αντίστοιχο παραθαλάσσιο οικόπεδο στη Μύκονο. Πότε μπορεί να φορολογηθεί το ίδιο; Όταν αλλάξει χρήση, γιατί το παραθαλάσσιο οικόπεδο των τεσσάρων στρεμμάτων που έχει ελιές, παράγει ένα συγκεκριμένο εισόδημα. Όταν αυτό αλλάξει χρήση και δεν είναι πια ελαιόκτημα και γίνει ξενοδοχείο, τότε να φορολογηθεί και να φορολογηθεί και ακριβά.
Κυρίως θέλω να πω στους συναδέλφους -εγώ δεν έχω τη δυνατότητα να μιλώ απ’ τα κανάλια- να μην μπαίνουν στη διαδικασία του διχασμού των συμπατριωτών μας σε αυτούς που κατοικούν στα αστικά κέντρα και σε αυτούς που κατοικούν στα αγροτικά κέντρα. 
Ευχαριστώ πολύ, κύριε Πρόεδρε. 
(Χειροκροτήματα από την πτέρυγα της Νέας Δημοκρατίας)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Κι εγώ ευχαριστώ ιδιαίτερα και για την καλή συνεργασία. 
Το λόγο έχει η κ. Άννα Καραμανλή και μετά η κ. Ελένη Μακρή-Θεοδώρου.
Ορίστε, κυρία Καραμανλή, έχετε το λόγο.</ChairmanSpeech> 
<Speech><Parlmember>ΑΝΝΑ ΚΑΡΑΜΑΝΛΗ</Parlmember>: Ευχαριστώ πολύ, κύριε Πρόεδρε. 
Το παρόν νομοσχέδιο, φέρνει πολλές ρυθμίσεις χρήσιμες και απαραίτητες σε διάφορους τομείς των Υπουργείων. 
Θα ήθελα να ξεκινήσω με μία ρύθμιση η οποία κινείται στο σωστό πνεύμα. Πρόκειται για το άρθρο 6, το οποίο αφορά στις πολιτιστικές εκδηλώσεις και στις ομαδικές επισκέψεις σε μουσεία, αρχαιολογικούς χώρους, ιστορικούς τόπους και μνημεία, εκτός του προκαθορισμένου ωραρίου λειτουργίας και κατά τις ημέρες ανάπαυσης του προσωπικού τους.
Πιο αναλυτικά, η αξία του τουρισμού για τη χώρα μας είναι δεδομένη και υψηλή. Ως φορέας ανάπτυξης της οικονομίας, βοηθά τα μέγιστα για την έξοδο της χώρας μας από την κρίση και ως κοινωνός, βοηθάει στην περαιτέρω διάδοση του ελληνικού πολιτισμού. Η τελευταία σχέση βέβαια λειτουργεί και αντίστροφα, καθώς ο πολιτισμός μας προσελκύει σημαντική μερίδα τουριστών.
Σε μία εποχή που η χώρα μας χρειάζεται κάθε δυνατή προσπάθεια, η οποία θα συμβάλλει στην ανάπτυξη της κοινωνίας και της οικονομίας, ο τουρισμός αποτελεί το κυριότερο όχημα προς αυτήν την κατεύθυνση. 
Η Κυβέρνηση καταβάλλει σημαντικές προσπάθειες για την τόνωση της τουριστικής κίνησης στη χώρας μας, επιτυγχάνοντας τζίρο 11,5 δισεκατομμυρίων ευρώ. Είναι φυσικά δεδομένο πως λόγω του έντονου νησιωτικού χαρακτήρα της χώρας, μία μορφή τουρισμού που ευνοείται είναι οι κρουαζιέρες, οι οποίες μπορούν να προσφέρουν ακόμη μεγαλύτερη τόνωση της τουριστικής κίνησης φέρνοντας χιλιάδες τουρίστες. Όπως έχει δηλώσει πρόσφατα άλλωστε και ο Υπουργός Ναυτιλίας, οι κρουαζιέρες αποτελούν πηγή αυξανόμενου εισρέοντος συναλλάγματος. 
Όταν ένα κρουαζιερόπλοιο με δύο και τρεις χιλιάδες επιβάτες πιάνει λιμάνι, λόγου χάριν στον Πειραιά ή σε ένα από τα νησιά μας, αυτόματα τα οφέλη είναι πολλαπλά πρώτα για τη χώρα και έπειτα για την τοπική κοινωνία. Διότι με κάθε ενέργεια στήριξης του τουρισμού, που αποτελεί την ατμομηχανή της οικονομίας, ενδυναμώνουμε τη χώρα και την οικονομία μας. Έτσι θα μπορέσουν να ωφεληθούν και οι τοπικές κοινωνίες. 
Οφείλουμε με απλά λόγια, ως χώρα να προσφέρουμε κάθε διευκόλυνση για τον ελλιμενισμό κρουαζιερόπλοιων στα λιμάνια της χώρας. Πρόσθετα, όπως ορθά έχει αναφερθεί από το Υπουργείο Τουρισμού, στόχος είναι η επιμήκυνση της τουριστικής περιόδου και σε μία ιδανική περίπτωση να δημιουργηθούν οι προϋποθέσεις, ώστε η προσέλευση των τουριστών να διαρκεί ολόκληρο το χρόνο. 
Με τη νέα ρύθμιση, λοιπόν, δυσκολίες στην προσέλκυση τουριστών, που θα μπορούσαν να προκληθούν από τους κλειστούς αρχαιολογικούς χώρους, επιλύονται οριστικά. Δίνεται δηλαδή η επιλογή, ημέρες και ώρες που είναι κλειστός ο χώρος που αποτελεί σημείο ενδιαφέροντος, να δεχθεί μαζικές επισκέψεις, όπως λόγου χάριν από τους επιβάτες ενός κρουαζιερόπλοιου. 
Έτσι θα μπορέσουν να προστεθούν περισσότεροι ελληνικοί προορισμοί στον σχεδιασμό των δρομολογίων των κρουαζιερόπλοιων.
Σε αυτό το σημείο όμως, υπάρχουν δύο ζητήματα που νομίζω πως αξίζει να επιστήσουμε την προσοχή μας. 
Το πρώτο είναι, το πόσο σύντομα θα εφαρμοσθεί αυτή η ρύθμιση στην πράξη, πόσο σύντομα δηλαδή, θα ανακοινωθεί η κοινή απόφαση από τα Υπουργεία Οικονομικών και Πολιτισμού για το ύψος του ποσού που θα πρέπει να καταβάλει ο ενδιαφερόμενος διοργανωτής. Εάν λόγου χάρη ένα κρουαζιερόπλοιο θέλει να ελλιμενιστεί σε κάποια νησιά μας στις αρχές Νοεμβρίου, θα μπορεί να κάνει χρήση της νέας ευνοϊκής ρύθμισης για τον τουρισμό; 
Το δεύτερο ζήτημα, σχετίζεται με τον τρόπο λειτουργίας αυτού του συστήματος. Ενώ είναι σαφές πως το ποσό θα προκαταβάλλεται από τους ενδιαφερόμενους στο Ταμείο Αρχαιολογικών Πόρων και Απαλλοτριώσεων, αυτό που δεν είναι σαφές, είναι το ποιος θα είναι ο αρμόδιος για τις λεπτομέρειες της λειτουργίας του. Πού θα πρέπει δηλαδή να απευθυνθεί ο ενδιαφερόμενος; Σε κάποια κεντρική υπηρεσία ή απευθείας στο αρμόδιο μουσείο; Αυτά τα τελευταία μόνο προς διευκρίνηση μιας πολύ ευνοϊκής ρύθμισης.
Σχετικά με τη ρύθμιση του Υπουργείου Υγείας που προτείνεται στο άρθρο 4 για την εξόφληση των υφιστάμενων οφειλών του ΕΟΠΥΥ προς τα φαρμακεία, θέλω να τονίσω το αναγκαίο και το επείγον του χαρακτήρα της ρύθμισης αυτής. Μέχρι τώρα υπάρχει σημαντική καθυστέρηση στην εξόφληση των φαρμακείων έχοντας φέρει τους ιδιοκτήτες σε δυσχερή κατάσταση, αναγκάζοντάς τους να δυσκολεύονται να ανταποκριθούν στις υποχρεώσεις τους. Δυστυχώς, οι συνέπειες της κρίσης είναι παντού παρούσες. Η ρύθμιση αυτή, απλοποιεί τη διαδικασία εξόφλησης των φαρμακείων και την επιταχύνει, αφού πλέον δεν θα απαιτείται η προσκόμιση στον ΕΟΠΥΥ φορολογικής και ασφαλιστικής ενημερότητας των φαρμακείων, όταν ισχύει η ήδη εκδοθείσα. 
Αναφορικά με το άρθρο 8 του σχεδίου νόμου από το Υπουργείο Δημόσιας Τάξης και Προστασίας του Πολίτη, θέλω να υπογραμμίσω τη θερμή υποστήριξή μου. Πρόκειται για μία ρύθμιση, η οποία έχει ως σκοπό να διευκολύνει τη λήψη χρηματικής ενίσχυσης από το αστυνομικό προσωπικό, που αποσπάται στα σύνορα της χώρας για τη διαχείριση του μεταναστευτικού κύματος, μέσω της δημιουργίας ενός ειδικού λογαριασμού στην Τράπεζα της Ελλάδος. Πρέπει να διευκολύνουμε με κάθε τρόπο τους ανθρώπους που επιχειρούν για το καλό όλων μας σε εξαιρετικά δύσκολες συνθήκες και κάθε ρύθμιση προς αυτήν την κατεύθυνση κρίνεται επιβεβλημένη.
Για το άρθρο 13 και τις ρυθμίσεις που αφορούν οργανωτικά και διοικητικά θέματα της Γενικής Γραμματείας Ενημέρωσης και Επικοινωνίας, έχω πει πολλές φορές από αυτό εδώ το Βήμα, πως η επερχόμενη Προεδρία της χώρας μας στο Συμβούλιο της Ευρωπαϊκής Ένωσης για το πρώτο εξάμηνο του 2014, δημιουργεί εξέχουσες ευκαιρίες και υποχρεώσεις. Θεωρώ πως μας δίνεται η δυνατότητα να αναδείξουμε ιδιαίτερης αξίας πολιτικά ζητήματα, όπως έχει ήδη ξεκινήσει να κάνει ο Πρωθυπουργός με την ανάδειξη του μεταναστευτικού και των συνεπειών του στη Νότια Ευρώπη. Κινήσεις όπως αυτή, μας προσφέρουν την ευκαιρία αφ’ ενός μεν να συμβάλλουμε στην ευρωπαϊκή πολιτική ατζέντα και να δείξουμε το ρόλο που μπορεί να παίξει η Ελλάδα, αφ’ ετέρου δε να προβάλλουμε επικοινωνιακά τη χώρα μας και τις δυνατότητές της στο διεθνές κοινό που για έξι μήνες θα είναι στραμμένο επάνω μας. Το άρθρο 13 και οι ρυθμίσεις που επιφέρει, κινούνται προς αυτήν την κατεύθυνση και συμβάλλουν στην εκπλήρωση των υποχρεώσεών μας με τον πιο αποδοτικό τρόπο. 
Κλείνοντας, θα ήθελα να αναφερθώ στο άρθρο 16, που έχει ως στόχο τη στήριξη του περιφερειακού Τύπου. Ως δημοσιογράφος, καλωσορίζω κάθε πρωτοβουλία στήριξης των μέσων επικοινωνίας, ακόμη περισσότερο δε όταν αυτό συμβαίνει εν μέσω της σαρωτικής κρίσης που όλοι βιώνουμε και έχει φέρει τις επιχειρήσεις του Τύπου και κατά συνέπεια τις θέσεις εργασίας σε τέλμα. Η τροποποίηση των ελάχιστων προϋποθέσεων για την ένταξη των τοπικών εφημερίδων στη λίστα όσων μπορούν να δημοσιεύουν αποφάσεις στον Τύπο του δημοσίου, όπως το χρονικό διάστημα κατά το οποίο εκδίδονται ή ο ελάχιστος αριθμός πωλούμενων φύλλων, ευελπιστώ ότι θα δώσει μία ανάσα στα μέσα επικοινωνίας. Με στοχευμένα μέτρα στήριξης συγκεκριμένων επαγγελματικών ομάδων, θα μπορέσουμε αρχικά να ανακόψουμε τις απώλειες θέσεων εργασίας και σε δεύτερο βαθμό να μειώσουμε αποτελεσματικά την ανεργία.
Ευχαριστώ πολύ.
(Χειροκροτήματα από την πτέρυγα της Νέας Δημοκρατίας)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Κι εμείς ευχαριστούμε την κ. Καραμανλή.
Το λόγο έχει η κ. Μακρή-Θεοδώρου και στη συνέχεια ο κ. Κικίλιας και η κ. Αντωνίου.
Ορίστε, κυρία Θεοδώρου, έχετε το λόγο.</ChairmanSpeech> 
<Speech><Parlmember>ΕΛΕΝΗ ΜΑΚΡΗ-ΘΕΟΔΩΡΟΥ</Parlmember>: Σας ευχαριστώ. 
Κυρίες και κύριοι συνάδελφοι, ασχολήθηκαν πολλοί από τους ομιλητές με το αν το νομοσχέδιο έρχεται από συγκεκριμένο Υπουργείο και περιλαμβάνει ρυθμίσεις και άλλων Υπουργείων, δηλαδή με θέματα διαδικαστικά που δεν είναι τα ελάσσονα και δεν είναι η ουσία. Βρισκόμαστε εδώ, για να δώσουμε λύσεις σε θέματα που άπτονται της καθημερινότητας του πολίτη, θέματα που χρονίζουν, θέματα που οι ανάγκες της χώρας επιβάλλουν την άμεση διευθέτηση.
Ας ασχοληθούμε, λοιπόν, με την ουσία και ας αφήσουμε τα άλλα για άλλες διαδικασίες. 
Πρώτα απ’ όλα, θα πρέπει να αντιμετωπιστεί το θέμα των ληξιπρόθεσμων οφειλών σε φαρμακεία, μικρομεσαίες επιχειρήσεις σε όλη τη χώρα, οι οποίες πληρώνουν το τίμημα των καθυστερήσεων, καθώς για διαφόρους γραφειοκρατικούς λόγους η διοίκηση δεν μπορεί να ξεπληρώσει και οι τεράστιες αυτές καθυστερήσεις έχουν πλήξει ανεπανόρθωτα την αξιοπιστία του κράτους στα μάτια των πολιτών, κυρίως, όμως, πλήττεται η επιβίωση αυτών των επιχειρήσεων. 
Η ουσία του θέματος, είναι να πληρώσει εγκαίρως ο ΕΟΠΥΥ τις πραγματικές οφειλές του προς τους παρόχους, καθώς μόνο έτσι διασφαλίζεται η επιβίωσή τους αλλά κυρίως η περίθαλψη των ασφαλισμένων, που είναι και το κύριο μέλημά μας. Και σε αυτό το ζήτημα, το παρόν σχέδιο νόμου προσπαθεί να δώσει αποτελεσματικές λύσεις. 
(Στο σημείο αυτό την Προεδρική Έδρα καταλαμβάνει ο Γ΄ Αντιπρόεδρος της Βουλής, κ. ΧΡΗΣΤΟΣ ΜΑΡΚΟΓΙΑΝΝΑΚΗΣ ) 
Αξίζει να σημειωθεί, πως για την εξόφληση του συνόλου των υφισταμένων κατά τα έτη 2010, 2011 και 2012, οφειλών και των κλάδων υγείας και των φορέων κοινωνικής ασφάλισης- που εντάχθηκαν στον οργανισμό όπως τα φαρμακεία- δεν απαιτείται προσκόμιση φορολογικής και ασφαλιστικής ενημερότητας, εάν τελούν εν ισχύι ή είναι προσκομισθείσες. 
Επίσης, συστήνεται στον ΕΟΠΥΥ επιτροπή διαπραγμάτευσης, προκειμένου να διαπραγματεύεται με όλους τους συμβαλλόμενους παρόχους ή τους νέους, τις αμοιβές τους, τους όροι των συμβάσεων, τις τιμές των ιατροτεχνικών υλικών και των φαρμάκων. Στόχος είναι η μείωση του κόστους. Γιατί πρέπει αυτό να είναι αρνητικό; 
Το άρθρο 7, αφορά ρυθμίσεις σχετικές με το Υπουργείο Περιβάλλοντος Ενέργειας και Κλιματικής Αλλαγής. 
Το ίδρυμα «Όρος Σινά» στην εκλογική μου περιφέρεια, την Τραγάνα Φθιώτιδας, σε μία έκταση διακοσίων ενενήντα στρεμμάτων, έχει ήδη αποπερατώσει ένα πολύ μεγάλο συνεδριακό κέντρο και άλλες εγκαταστάσεις, οι οποίες συμβάλλουν στην προβολή της περιοχής. Είναι διεθνούς ενδιαφέροντος. Πριν από λίγο διάστημα έγιναν και τα εγκαίνιά του. Η καθυστέρηση υλοποίησης των διαφόρων πράξεων και διαδικασιών, οφείλεται σε υπαιτιότητα της διοίκησης και αυτό πρέπει να αποκατασταθεί. 
Το άρθρο 8, είναι σχετικό με το αστυνομικό προσωπικό το οποίο αποσπάται στο πλαίσιο διαχείρισης των μεταναστευτικών ροών, κυρίως στα σύνορα της χώρας, υπό συνθήκες, που όπως γίνεται αντιληπτό απαιτούν ενισχυμένες αστυνομικές δυνάμεις. Κρίνεται ότι πριν την αναχώρησή τους από την υπηρεσία την οποία ανήκουν και πριν μεταβούν στον τόπο της αστυνομικής επιχείρησης, πρέπει να λαμβάνουν μία χρηματική ενίσχυση, η οποία καλύπτει τα εκτός έδρας, δαπάνες διαμονής και μετακίνησης. 
Λόγω του ότι οι ανωτέρω δράσεις αποπληρώνονται από το Πρόγραμμα των Δημοσίων Επενδύσεων και χρηματοδοτούνται κατά το πλείστον από ευρωπαϊκούς πόρους, γεννάται η ανάγκη δημιουργίας ενός ειδικού λογαριασμού για την χρηματική διευκόλυνση αυτών των δαπανών. 
Είχα ήδη καταθέσει ερώτηση για την καθυστέρηση εξόφλησης αυτών των χρημάτων προς τους ανθρώπους, οι οποίοι για να εκτελέσουν την υπηρεσία τους, αναγκάζονται από την τσέπη τους να την χρηματοδοτήσουν και μάλιστα σε αυτούς τους καιρούς ή να περιμένουν πάνω από ένα χρόνο για να πάρουν αυτά τα χρήματα. 
Στο άρθρο 11, που αφορά ρυθμίσεις του Υπουργείο Τουρισμού, ρυθμίζονται θέματα αναφορικά με τη λειτουργία ειδικοτήτων ινστιτούτων επαγγελματικής κατάρτισης και τη λειτουργία επαγγελματικών σχολών αυτού του Υπουργείου. Παρατείνεται η λειτουργία για το σπουδαστικό έτος 2014-2015 των ειδικοτήτων των ΙΕΚ, για τις οποίες ήδη είχε προκηρυχθεί εισαγωγή σπουδαστών πριν την κατάργησή τους, σύμφωνα με τις διατάξεις του ν. 4186/2013 και αποσαφηνίζεται ο χρόνος κατάργησης των ΕΠΑΣ αρμοδιότητας του ίδιου Υπουργείου –μιλάμε για το Υπουργείο Τουρισμού- ότι είναι η 15η Σεπτεμβρίου 2015, όπως ρητά ορίζει ο νόμος για τις αντίστοιχες σχολές αρμοδιότητάς του, όπως συμβαίνει και στο Υπουργείο Παιδείας και στις σχολές στον ΟΑΕΔ. 
Ποιοι ωφελούνται από αυτό, γιατί μιλάμε για πραγματικά γεγονότα: Ωφελούνται άνθρωποι οι οποίοι είναι χίλιοι εκατόν δύο υποψήφιοι στα ΙΕΚ και χίλιοι πενήντα τρεις για τα ΕΠΑΣ. (PE)
Δεν γίνεται, οι άνθρωποι αυτοί που έχουν εκδηλώσει το ενδιαφέρον τους να σπουδάσουν στις συγκεκριμένες σχολές, να μείνουν ακάλυπτοι.
Κλείνοντας, θα αναφερθώ στην τροπολογία για το θέμα των αγροτικών γιατρών. Κυρίες και κύριοι συνάδελφοι, οι ορεινές και νησιωτικές περιοχές, ξέρουμε όλοι μας ότι αντιμετωπίζουν πρόβλημα στελέχωσης ιατρικού προσωπικού. Καλές οι θεωρητικές προσεγγίσεις, καλές οι γενικεύσεις αλλά επί του πρακτέου πρέπει να βρεθεί μία λύση. Έχουμε δει διαγωνισμούς για να καλύψουν αυτές τις περιοχές, που έχουν αποβεί άγονοι.
Θα συμφωνήσω με την εισηγήτρια της Νέας Δημοκρατίας, την κ. Μανδρέκα, ότι η ιατρική είναι και λειτούργημα, είναι και προσφορά. Καιρός, λοιπόν, να αναθεωρήσουμε τις απόψεις που οδήγησαν στον ευδαιμονισμό και στον ατομισμό.
Σας ευχαριστώ.
(Χειροκροτήματα από την πτέρυγα της Νέας Δημοκρατίας)</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ευχαριστούμε, κυρία συνάδελφε.
Το λόγο έχει ο Βουλευτής της Νέα Δημοκρατίας κ. Βασίλειος Κικίλιας.</ChairmanSpeech>
<Speech><Parlmember>ΒΑΣΙΛΕΙΟΣ ΚΙΚΙΛΙΑΣ</Parlmember>: Κύριε Πρόεδρε, σας ευχαριστώ πολύ.
Είναι επιβεβλημένο για εμένα σήμερα, να ομιλήσω κυρίως ως μάχιμος ιατρός –χειρουργός ορθοπεδικός- και λιγότερο ως Βουλευτής. Αυτό σημαίνει, κύριε Υπουργέ, ότι κυκλοφορώντας κάθε μέρα στα νοσοκομεία, εφημερεύοντας, χειρουργώντας ή βλέποντας ασθενείς και παρόχους υγείας, όλους τους ανθρώπους που κινούνται γύρω από το φάσμα της υγείας, θεωρώ ότι μπορώ να έχω μια πιο ολοκληρωμένη εικόνα και να μη θεωρητικολογήσω αλλά αντίθετα να είμαι πιο συγκεκριμένος.
Νωρίτερα, στη θητεία αυτής της Βουλής, όταν δεν ήσασταν Υφυπουργός Υγείας, είχα κρούσει από τους πρώτους τον κώδωνα του κινδύνου σε ό,τι έχει να κάνει με τον ΕΟΠΥΥ, την υποχρηματοδότησή του και τη λάθος αρχιτεκτονική του. 
Η ενίσχυση, κύριε Υπουργέ, σήμερα του προϋπολογισμού του ΕΟΠΥΥ είναι επιβεβλημένη, γιατί ο φορέας έχει φθάσει σε επίπεδα περιορισμένης αντοχής. Θέλω να σας υπενθυμίσω ότι οι συνολικοί πόροι είναι λιγότεροι σήμερα από τα επίπεδα του 2011, που ήταν το pick της κρίσης. Εάν θέλουμε υγεία για πολίτες και ασφαλιζόμενους του ΕΟΠΥΥ, είμαστε υποχρεωμένοι να βρούμε επιπλέον πόρους και θα προτείνω λύσεις λίγο αργότερα.
Επίσης, χρειάζεται ανακατανομή των πόρων του ΕΟΠΥΥ. Εφόσον οι οικονομικοί πόροι είναι περιορισμένοι και το αντιλαμβανόμαστε όλοι αυτό, θα πρέπει οι μειώσεις να γίνουν αναλογικά και ισότιμα σε όλες τις κατηγορίες. Επιτέλους, θα πρέπει το Υπουργείο Υγείας να δώσει τα πραγματικά απολογιστικά στοιχεία των τελευταίων ετών και να συντάξει έναν προϋπολογισμό, ο οποίος θα είναι αντικειμενικός και σαφής. Θέλω να είμαι καθαρός σε αυτό. Δεν έχουμε δώσει στο παρελθόν, πρόσφατο και απώτερο, πραγματικά στοιχεία σε ό,τι έχει να κάνει με τον προϋπολογισμό του ΕΟΠΥΥ. Ήταν ψεύτικα τα στοιχεία. Αυτή είναι η αλήθεια.
Τα προβλήματα της προχειρότητας του παρελθόντος πρέπει να σταματήσουν, κύριε Υπουργέ. Ο προϋπολογισμός του 2014, πρέπει να είναι συμβατός με όλα τα παραπάνω. Είναι ιερή υποχρέωσή μας, κυρίως, απέναντι στους Έλληνες οι οποίοι πιστεύουν, θέλουν, έχουν πληρώσει και ψάχνουν να βρουν αξιόπιστο σύστημα υγείας.
Θα πάω και στην άλλη πλευρά. Ο έλεγχος και μάλιστα ο ενδελεχής έλεγχος των δαπανών της υγείας στους παρόχους υγείας τόσο του ιδιωτικού όσο και του δημοσίου τομέα, θα πρέπει να γίνει άμεσα και γρήγορα. Ξέρετε, έχουμε κάνει ένα haircut, έχουμε κάνει «κούρεμα» στους παρόχους υγείας, ενώ δεν τους έχουμε ελέγξει. Κύριε Υπουργέ, δεν ξέρουμε ποιοι είναι εντάξει και ποιοι δεν είναι εντάξει, ποιοι είναι νόμιμοι και ποιοι όχι, ποιοι χρεώνουν παραπάνω στο Εθνικό Σύστημα Υγείας και ποιοι είναι σύμφωνοι και έτσι όπως πρέπει αλλά τους «κουρεύουμε» όλους. Δεν είναι σωστό αυτό.</Speech>
<Speech><Parlmember>ΑΝΤΩΝΙΟΣ ΜΠΕΖΑΣ</Parlmember> (Υφυπουργός Υγείας): Είναι σε εξέλιξη ο έλεγχος.</Speech>
<Speech><Parlmember>ΒΑΣΙΛΕΙΟΣ ΚΙΚΙΛΙΑΣ</Parlmember>: Ισχύει, κύριε Υπουργέ. Πράγματι, είναι σε εξέλιξη ο έλεγχος. 
Οφείλω να ομολογήσω, για να μην αδικήσω την παρούσα ηγεσία του Υπουργείου Υγείας, ότι είναι πράγματα τα οποία έχω ξαναπεί και πράγματα τα οποία πιθανώς κληρονομείτε. Εσείς, όμως, βρίσκεστε αυτήν τη στιγμή στα έδρανα και οφείλω να είμαι καθαρός και ειλικρινής απέναντί σας. 
Βεβαίως, να θεσπιστούν αυστηρότατες ποινές για όσους καταστρατηγούν τους όρους του παιχνιδιού και όσους λυμαίνονται το χώρο της υγείας. Να υπάρξει εξυγίανση, παραδειγματικές τιμωρίες στους παραβάτες, να υπάρξει ίσως και αποκλεισμός κάποιου παρόχου, ο οποίος για μεγάλο διάστημα μπορεί να μείνει έξω από τον ΕΟΠΥΥ και αυτό να χρησιμοποιηθεί σαν εργαλείο πίεσης, για να είναι όλοι σύννομοι και εντάξει. 
Πρέπει να θεσπισθούν όρια και επίπεδα στην παροχή υγείας και, επιτέλους, το 2014 να κατηγοριοποιηθούν οι πάροχοι. Είναι απαραίτητο σήμερα οι πόροι του ΕΟΠΥΥ, που είναι περιορισμένοι, να μπορούν να ταξινομηθούν, έτσι ώστε να υπάρχει διαφοροποίηση στις αποζημιώσεις που καταβάλλει ο ΕΟΠΥΥ στους παρόχους. Δηλαδή, δεν μπορεί να αποζημιώνεται το ίδιο ένα νοσοκομείο της Αθήνας με ένα νοσοκομείο της περιφέρειας, αν δεν παρέχουν τις ίδιες υπηρεσίες.
Δεν μπορεί να αποζημιώνεται το ίδιο μια ακτινολογική πράξη σύγχρονου μηχανήματος με μια πράξη πεπαλαιωμένου μηχανήματος. Ούτε μπορεί να αποζημιώνεται μια ιατρική υπηρεσία που παρέχεται από φορέα που λειτουργεί από Δευτέρα ως Παρασκευή σε ορισμένες ώρες σε σχέση με ένα φορέα που λειτουργεί όλο το εικοσιτετράωρο, τριακόσιες εξήντα πέντε μέρες το χρόνο. Θα πρέπει να θεσπιστούν κριτήρια, φορείς αξιολόγησης και τελικά διαφοροποίηση των αποζημιώσεων μεταξύ των παρόχων. 
Επίσης, όσο και αν αυτό ενοχλεί κάποιους εδώ, θα πρέπει να δούμε τι κοστίζει ένας ασθενής όταν νοσηλεύεται στο δημόσιο νοσοκομείο για τον φορέα και τι κοστίζει στο ιδιωτικό σε ό,τι έχει να κάνει με το κράτος. Πολύ φοβάμαι ότι όταν με το παρόν σύστημα αρκετών δημοσίων νοσοκομείων λιμνάζει το θέμα ενός ασθενή, μέχρις ότου να διερευνηθεί η πάθησή του, τα εργαστηριακά του και στο τέλος να χειρουργηθεί, κοστίζει υπερπολλαπλάσια από ό,τι σε ένα ιδιωτικό νοσοκομείο. 
Η αποπληρωμή των ληξιπρόθεσμων χρεών σε όλους τους παρόχους, τόσο του ιδιωτικού, όσο και του δημόσιου τομέα θα πρέπει, κύριε Υπουργέ, να βελτιωθεί μέχρι το τέλος του έτους. Σας το λέω αυτό γιατί εσείς ξέρετε ότι υπάρχουν λεφτά από τον Δεκέμβριο του 2012 και έχει περάσει ένας χρόνος, χωρίς να έχουμε εξοφλήσει παρόχους και αυτό επειδή εμείς δεν έχουμε κάνει την κατάλληλη κατανομή, επειδή εμείς δεν έχουμε ελέγξει και έτσι αυτά τα λεφτά δεν έχουν πέσει στην αγορά. Αν αυτά τα λεφτά έπεφταν στην αγορά, κύριε Υπουργέ, θα γύριζαν πάλι στο κράτος και στα ασφαλιστικά ταμεία και θα επούλωναν πολλά προβλήματα των Ελλήνων, αλλά και των ελληνικών εταιριών. 
Μιλάω για τις ελληνικές εταιρίες και επιμένω σε αυτό, γιατί θέλω να ξέρετε, κυρίες και κύριοι συνάδελφοι, ότι όταν μια ελληνική εταιρία έχει κέρδος –όχι μια άλλη εταιρία που εδράζει στην Ελλάδα, μια ελληνική εταιρία όπου ο ιδιοκτήτης είναι Έλληνας- τα χρήματα επανεπενδύονται εδώ. Τα χρήματα μένουν στην Ελλάδα. 
Μιλώ και για άλλους τομείς της ελληνικής οικονομίας, για παράδειγμα για τη ζυθοποιία. Όταν στηρίζουμε εταιρίες οι οποίες έχουν την έδρα εδώ πέρα, αλλά ο ιδιοκτήτης δεν είναι Έλληνας, δηλαδή δεν είναι ελληνικές εταιρίες, τα χρήματα πάνε εκεί, στην Ελβετία, στη Ζυρίχη, στη Γερμανία, στην Αυστρία. Όταν ο ιδιοκτήτης της εταιρίας είναι Έλληνας, τα χρήματα μένουν εδώ. Αυτός είναι ένας τρόπος να στηρίζουμε την ελληνική οικονομία. Αυτό σημαίνει «επιμένω ελληνικά», όχι στη θεωρία. Το θέμα είναι στην πράξη τι κάνουμε γι’ αυτούς τους ανθρώπους, οι οποίοι δεν έρχονται εδώ πέρα ως αρπακτικά. 
Ανάκαμψη και ανάταση, όπως είχε πει ο κ. Μουσουρούλης νωρίτερα, θα γίνει όταν πρώτα στηρίξουμε το ελληνικό επιχειρείν. Αυτοί δεν μπορούν να φύγουν από εδώ, είναι καταδικασμένοι να επενδύουν σωστά εδώ. Οι άλλοι προς το παρόν κάνουν «αρπαχτές» στη χώρα μας. Αυτή είναι η πραγματικότητα και αυτή είναι η αλήθεια. 
Παλαιότερα είχα μιλήσει για την ανοργανωσιά του ΕΟΠΥΥ. Μίλησα για ελλείψεις μηχανογράφησης κ.λπ. Σήμερα δεν θα μιλήσω γι’ αυτές τις ανάγκες. Απλά θέλω να πω, κύριε Υπουργέ, ότι είναι καταφανείς οι ελλείψεις και πρέπει μέσα στους επόμενους δυο μήνες το Υπουργείο να κάνει κάτι έτσι ώστε να εκσυγχρονιστεί ο ΕΟΠΥΥ και να καταστεί φορέας εξυπηρέτησης του συστήματος υγείας και όχι δυνάστης των ασφαλιζομένων του. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Τελειώνω, κύριε Πρόεδρε. 
Επίσης –και αυτή η επισήμανση αφορά στο Υπουργείο Υγείας- οι άλλοι φορείς του Υπουργείου Υγείας –και μιλώ καθαρά- πρέπει να αρθούν στο ύψος των περιστάσεων και να καταλάβουν ότι έχουν λόγο ύπαρξης, μόνο όταν εξυπηρετούν τους πολίτες με το καλύτερο δυνατό τρόπο και ιδίως με τη βέλτιστη αξιοποίηση περιορισμένων πόρων. 
Πιο συγκεκριμένα, μίλησα και λίγο πιο τεχνοκρατικά σήμερα και είμαι υποχρεωμένος να δώσω ένα-δυο παραδείγματα, κύριε Υπουργέ, γιατί θεωρώ ότι μπορεί κανείς εύκολα να θεωρητικολογεί και να κάνει «πλιάτσικο» στο χώρο της υγείας, αλλά αν δεν έχει να προτείνει κάτι, δεν πάει πουθενά.
Κύριε Υπουργέ, έγινε μια ανορθόδοξη προσπάθεια προσέλκυσης στο ελληνικό υγειονομικό τοπίο ασθενών από το εξωτερικό. Αυτό σημαίνει και συνάλλαγμα. Σημαίνει και κεφάλαιο. Το κάναμε με λάθος τρόπο, ανορθόδοξα και δεν πέτυχε. Μιλώ για όλες αυτές τις χώρες της Βόρειας Αφρικής και κυρίως αυτές που βάλλονται και σπαράσσονται από προβλήματα και πολέμους. Κάποιοι ασθενείς τους, τραυματίες ήρθαν εδώ, δεν μπορούσε να βρεθεί καμμία λύση. 
Την ίδια στιγμή, κύριε Πρόεδρε, η γείτων χώρα, η Τουρκία, είχε έσοδα ένα δισεκατομμύριο ευρώ την περσινή χρονιά από την περίθαλψη αυτών των ασθενών. Οφείλουμε όλοι, λοιπόν, να τους ομαδοποιήσουμε. 
Οφείλετε –το έχω πει στον Υπουργό Υγείας τον κ. Γεωργιάδη, αλλά δεν αισθάνομαι ότι αδικών κανέναν αυτή τη στιγμή- να πάρετε ένα αεροπλάνο με όλους τους επιχειρηματίες και να πάτε εκεί κάτω. Να γίνουν συμφωνίες με αυτές τις χώρες, να φέρουμε εδώ πέρα ασθενείς. Αν, λοιπόν, οι πόροι δεν φτάνουν σε αυτή τη χώρα, να δημιουργήσουμε άλλους πόρους και από έξω να τους φέρουμε εδώ, να μιλήσουμε με τις πρεσβείες σε αυτές τις χώρες, να «βάλουμε πλάτη». Το ένα θέμα είναι αυτό. 
Το άλλο θέμα, για το οποίο δεν έχω ικανή και επαρκή ενημέρωση –γιατί η Task Force έχει μπλεχθεί στο συγκεκριμένο- είναι το εξής: Αναρωτιέμαι τι γίνεται με το ΕΣΠΑ στο χώρο της υγείας.
Τελευταία φορά που είχα ενημέρωση ήμασταν σε ένα Α’ επίπεδο, πιθανώς ικανοποιητικό, αλλά όχι τόσο. 
Υπάρχουν όλοι αυτοί οι πόροι ακόμη στην υγεία; Μήπως κάποιοι πόροι έχουν μετακυλιστεί αλλού; Μήπως μπορούμε να εντείνουμε λίγο τις προσπάθειές μας σε αυτόν τον τομέα; Είναι ίσως δύο παραδείγματα, κύριε Υπουργέ, που μπορούν να βοηθήσουν στην κατεύθυνση αυτή. 
Κλείνω, λέγοντας ότι αντιλαμβάνομαι πως διοικείτε ένα πάρα πολύ δύσκολο Υπουργείο. Αντιλαμβάνομαι ότι τα προβλήματα που έρχονται από το παρελθόν είναι μεγάλα, αλλά δυστυχώς δεν μπορούν να περιμένουν, κύριε Υπουργέ. Σε κάθε περίπτωση, όπου μπορούμε να βοηθήσουμε, θα το κάνουμε με όλη μας την καρδιά. 
(Χειροκροτήματα από την πτέρυγα της Νέας Δημοκρατίας)</Speech>
 ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ευχαριστούμε, κύριε συνάδελφε. 
Το λόγο έχει η κ. Μαρία Αντωνίου, Βουλευτής της Νέας Δημοκρατίας.</ChairmanSpeech>
<Speech><Parlmember>ΜΑΡΙΑ ΑΝΤΩΝΙΟΥ</Parlmember>: Ευχαριστώ, κύριε Πρόεδρε. 
Κύριοι Υπουργοί, κύριοι συνάδελφοι, με το παρόν νομοσχέδιο εισάγονται ρυθμίσεις από επτά Υπουργεία που διευκολύνουν και επιλύουν ζητήματα, που σε κάποιες περιπτώσεις θεωρώ ότι είναι χρονίζοντα. 
Εγώ ζήτησα να πάρω το λόγο για να αναφερθώ πολύ σύντομα κυρίως σε θέματα που αφορούν το Υπουργείο Υγείας και ρυθμίζονται στο εν λόγω νομοσχέδιο. 
Από την εκλογή μου, πριν περίπου από ένα χρόνο και κάτι, σε μια περιοχή που χαρακτηρίζεται σύμφωνα με το π.δ. 131/1987 ως άγονη και προβληματική το Νομό Καστοριάς, αντιμετωπίζουμε συχνά προβλήματα με τις λειτουργίες των αγροτικών ιατρείων ή των ιατρείων υπαίθρου, τα οποία ενώ στελεχώνονται, οι γιατροί τους δεν παραμένουν στα ορεινά και απομακρυσμένα χωριά του νομού. 
Όλοι αντιλαμβανόμαστε ότι η γιαγιά και ο παππούς που μένουν στη Διποταμία, ένα μεγάλο χωριό που βρίσκεται στα σύνορα με την Αλβανία, θεωρούν ασφάλεια την ύπαρξη γιατρού στο χωριό. 
Με την τροπολογία που εισάγετε και τις διατάξεις του Υπουργείου Υγείας που μοριοδοτούν πλέον τους γιατρούς της υπαίθρου, λύνεται ένα μακροχρόνιο πρόβλημα για τις περιοχές μας. Είναι, λοιπόν, σε θετική κατεύθυνση και θα πρέπει επιτέλους, κύριοι, κυρίως της Αντιπολίτευσης, να έχουμε το σθένος και τη δύναμη -γιατί θέλει μεγάλη δύναμη- να επικροτούμε όλοι μαζί τα θετικά σε ένα νομοσχέδιο. Επιτέλους, ο κόσμος περιμένει να δει την ανωτερότητα που έχουμε ως πολιτικοί να προσπαθούμε όλοι μαζί για το καλό της χώρας και του τόπου. 
Ήμουν νομίζω πολύ σύντομη. Απλά, αυτά ήθελα να πω.
Σας ευχαριστώ πολύ.
(Χειροκροτήματα από την πτέρυγα της Νέας Δημοκρατίας)</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Το λόγο έχει ο κ. Στύλιος.
Παρακαλώ να τηρούμε τη σειρά γιατί κανονικά θα έπρεπε να εκφωνώ τα ονόματα και να ακολουθώ αυτό που λέει ο Κανονισμός.</ChairmanSpeech>
<Speech><Parlmember>ΓΕΩΡΓΙΟΣ ΣΤΥΛΙΟΣ</Parlmember>: Κύριε Πρόεδρε, κυρίες και κύριοι συνάδελφοι, συζητούμε σήμερα το νομοσχέδιο του Υπουργείου Υγείας, όπου από τις ομιλίες του συνόλου σχεδόν των συναδέλφων φάνηκε να υπάρχει μία σύγκλιση σε ό,τι αφορά τεχνικά θέματα, που δίνουν λύσεις σε πρακτικά ζητήματα άμεσης ανάγκης.
Θέλω να αναφερθώ όμως στην τροπολογία που κατατέθηκε από το Υπουργείο Υγείας, η οποία έχει συγκεκριμένα άρθρα. Συγκεκριμένα, αναφέρομαι στο άρθρο 1 που αφορά στον Εθνικό Συντονιστή Καταπολέμησης των Ναρκωτικών. 
Θεωρώ ότι είναι κρίσιμο, σημαντικό και ουσιαστικό στην χρονική συγκυρία και την κοινωνική κατάσταση που υπάρχει στη χώρα, λόγω της οικονομικής κρίσης, να αναληφθούν ιδιαίτερες δράσεις, ιδιαίτερες πρωτοβουλίες και να υπάρξει από το καθ’ ύλην αρμόδιο Υπουργείο, όπως είναι το Υπουργείο Υγείας, μία πιο συντονισμένη, πιο ρεαλιστική προσπάθεια ενημέρωσης, καταπολέμησης των ναρκωτικών στη χώρα μας. 
Το έχουμε ανάγκη, το χρειαζόμαστε, διότι τα ναρκωτικά χτυπούν την πόρτα κάθε σπιτιού και γνωρίζετε πάρα πολύ καλά ότι το πρόβλημα αυτό αφορά κυρίως τους νέους ανθρώπους και τη νέα γενιά. Ορθώς γίνεται, λοιπόν, αυτή η συγκεκριμένη κίνηση. 
Θα ήθελα όμως, κύριε Υπουργέ, να προτείνω το εξής: Σε συνεργασία με το Υπουργείο Παιδείας θα μπορούσατε να αναλάβετε και κάποιες πρωτοβουλίες περισσότερο ενημέρωσης και διαμόρφωσης παιδείας και κουλτούρας των νέων ανθρώπων απέναντι στα ναρκωτικά, δίνοντας τους άλλες διεξόδους, όπως στο πνεύμα και στον αθλητισμό. 
Τέλος, θα ήθελα να αναφερθώ στο άρθρο της τροπολογίας που αφορά τους αγροτικούς ιατρούς, τα αγροτικά ιατρεία. Σήμερα γίνεται μια στροφή και μια έκκληση από πολλούς ομιλητές πολιτικούς και παράγοντες του δημόσιου βίου που λένε ότι πρέπει να γυρίσουμε στην πρωτογενή παραγωγή και στον πρωτογενή τομέα. Σε αυτούς, δηλαδή, τους ανθρώπους που βρίσκονται στην ύπαιθρο δίνουμε αυτή τη στροφή και αυτήν την κατεύθυνση να μπορεί το κράτος να τους παρέχει ασφάλεια και υγεία. Ο άμεσος, ο πρώτος που μπορεί να τους παρέχει τις στοιχειώδεις υπηρεσίες υγείας είναι ο αγροτικός ιατρός. 
Δυστυχώς, τα τελευταία χρόνια, λόγω του ότι δεν ήταν υποχρεωτικό να θητεύσει κάποιος ως αγροτικός ιατρός παρατηρήθηκε το φαινόμενο στη δική μου περιοχή, σε πολλά αγροτικά ιατρεία και ενώ γινόταν προκήρυξη θέσης αγροτικού ιατρού, να μην υπάρχει ενδιαφέρον, αν και γνωρίζουμε πάρα πολύ καλά ότι πολλοί νέοι πτυχιούχοι των ιατρικών σχολών είναι άνεργοι και ψάχνουν να βρουν διεξόδους σε άλλες χώρες. 
Με τη συγκεκριμένη τροπολογία δίνεται ένα κίνητρο σε πτυχιούχους γιατρούς να πάνε σε αγροτικά ιατρεία να εργαστούν, να προσφέρουν τις υπηρεσίες τους, να έρθουν πιο κοντά στην ελληνική ύπαιθρο, στους ανθρώπους της υπαίθρου και με αυτόν τον τρόπο να υπάρχει μια συνολικότερη συγκρότηση και συνοχή στην ελληνική κοινωνία. 
Υπερψηφίζω τη συγκεκριμένη τροπολογία. Πρέπει να δώσουμε τα εύσημα στο Υπουργείο Υγείας και στην πολιτική ηγεσία του γι’ αυτή την τροπολογία, διότι λύνεται μια παθογένεια του συστήματος. Νομίζω ότι ως πολιτικοί και ως άνθρωποι της δράσης και του αποτελέσματος, όπου βλέπουμε το πρόβλημα, οφείλουμε άμεσα να παρεμβαίνουμε και να δίνουμε λύσεις. 
Ευχαριστώ πολύ.
(Χειροκροτήματα από την πτέρυγα της Νέας Δημοκρατίας)</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Το λόγο έχει ο Βουλευτής του ΣΥΡΙΖΑ κ. Ανδρέας Ξανθός.</ChairmanSpeech>
<Speech><Parlmember>ΑΝΔΡΕΑΣ ΞΑΝΘΟΣ</Parlmember>: Ευχαριστώ, κύριε Πρόεδρε.
Κύριε Υπουργέ, αγαπητοί συνάδελφοι, νομίζω ότι έχουμε αναλύσει αρκετά και χθες και σήμερα την προσέγγισή μας σε αυτό το θέμα. Επιγραμματικά, να σας πω ότι θεωρούμε πως δεν μπορούν να υπάρξουν σήμερα στην πραγματικότητα θετικές ρυθμίσεις στο χώρο της υγείας, όταν υπάρχει μια διαδικασία συνεχούς απορρύθμισης και λειτουργικής κατάρρευσης της δημόσιας περίθαλψης, των δημόσιων δομών είτε αυτό αφορά την πρωτοβάθμια φροντίδα είτε τις υγειονομικές μονάδες του ΕΟΠΥΥ είτε τα κέντρα υγείας, είτε τα δημόσια νοσοκομεία. Ακριβώς για το λόγο αυτό, η βασική μας τοποθέτηση είναι αρνητική. 
Θα μου επιτρέψετε, πριν αναφερθώ σε μια-δυο τροπολογίες συγκεκριμένες, να κάνω ένα σχόλιο στην αναφορά του κ. Γεωργιάδη για το θέμα της πρωτοβάθμιας φροντίδας υγείας. Μας είπε με περισσό, θα έλεγα, θράσος ότι η πρόταση, την οποία παρουσιάσαμε πριν λίγες μέρες σε διαβούλευση με τους υγειονομικούς φορείς, η πρόταση του ΣΥΡΙΖΑ που παρουσίασε ο Πρόεδρος του ο Αλέξης Τσίπρας, είναι πανομοιότυπη με την πρόταση της Task Force. 
Κατ’ αρχήν, ο κ. Γεωργιάδης με αυτόν τον τρόπο ομολογεί ότι ο διάλογος μεταξύ τριών διαφορετικών σχεδίων για την πρωτοβάθμια φροντίδα υγείας είναι προσχηματικός και ουσιαστικά έχει αποφασίσει ότι αυτό που θα υλοποιηθεί είναι το σχέδιο της Task Force.
Εμείς, στη διαβούλευση που κάναμε με τους φορείς, αναδείξαμε ότι και τα τρία αυτά σχέδια, τα οποία σήμερα –υποτίθεται- συζητιούνται και περιμένουμε κάποια στιγμή να μας φέρει ως πρόταση νόμου η Κυβέρνηση, έχουν πολλά κοινά στοιχεία και έναν πυρήνα απορρύθμισης και απαξίωσης του δημόσιου συστήματος υγείας. 
Ουσιαστικά και τα τρία αυτά σχέδια έχουν μια λογική συρρίκνωσης των δομών, ανοίγματος της αγοράς και μετακύλισης μεγάλου μέρους του κόστους στις τσέπες των πολιτών και των ασφαλισμένων στη λογική ενός βασικού πακέτου παροχών. Ιδιαίτερα το σχέδιο αυτό της Task Force, που μιλάει για αποκλειστικό αγοραστή υπηρεσιών υγείας, έχει μια λογική πλήρους ιδιωτικοποίησης και αγοράς από τον ΕΟΠΥΥ υπηρεσιών, με κριτήρια κυρίως κόστους από τις μεγάλες επιχειρηματικές αλυσίδες. 
Προφανέστατα, με ένα τέτοιο σχέδιο δεν μπορούμε να έχουμε καμία συνάφεια και συμφωνία. Εμείς επιμείναμε και είπαμε ότι το κρίσιμο ζήτημα δεν είναι το οργανωτικό μοντέλο της πρωτοβάθμιας φροντίδας και η ταμπέλα, αν θα λέει ΥΠΕ ή αν θα λέει ΕΟΠΥΥ. Το κρίσιμο ζήτημα είναι το περιεχόμενο, οι λειτουργικές και χρηματοδοτικές, κυρίως, προϋποθέσεις, η στελέχωση με ανθρώπινο δυναμικό, το οποίο σήμερα δεν υπάρχει, η ενδυνάμωση και η αναβάθμιση των εργαστηρίων των υγειονομικών μονάδων, που σήμερα έχουν απαξιωθεί και καλύπτουν μόνο το 3,5% των διαγνωστικών αναγκών των ασφαλισμένων του ΕΟΠΥΥ. Αυτά είναι τα σημεία και βεβαίως ο στρατηγικός προσανατολισμός αυτού του συστήματος που πρέπει να είναι ένα σύστημα πυλώνας του δημόσιου συστήματος υγείας στη χώρα μας, με καθολική πρόσβαση όλων των πολιτών, ανεξάρτητα από εργασία, ασφάλιση και εισόδημα, με δωρεάν παροχές την ώρα της ανάγκης και χωρίς αποκλεισμούς.
Είναι, λοιπόν, μια εντελώς διαφορετική φιλοσοφία και πραγματικά, είναι προκλητικό ένας Υπουργός, ο οποίος χθες στο MEGA αναγνώρισε με βάση τα λεγόμενά του ότι ο ιδιωτικός τομέας είναι πολύ πιο συμφέρων από το δημόσιο σύστημα και ότι είναι πολύ πιο αποδοτικός ο ιδιωτικός τομέας και άρα δίνει το στίγμα τού ποια αντίληψη έχει και ποιους θέλει να ευνοήσει, ένας Υπουργός ο οποίος σήμερα έμαθα –δεν το έχω επιβεβαιώσει ακόμα- ότι μίλησε και για απογευματινά ιδιωτικά χειρουργεία στα νοσοκομεία, να λέει ότι το σχέδιο που προωθεί αυτός ταυτίζεται με το όραμα και τις προτάσεις της Αξιωματικής Αντιπολίτευσης.
Θα τα πούμε αυτά «χαρτί και καλαμάρι», όταν έρθει η ώρα. Θα σας αναδείξουμε και το σχέδιό μας και τους τρόπους με τους οποίους μπορεί να είναι βιώσιμο, πώς μπορούν να στηριχθούν σήμερα οι δημόσιες δομές της πρωτοβάθμιας φροντίδας υγείας, πώς να χρηματοδοτηθούν προοπτικά από τη γενική φορολογία και όχι από το ασφαλιστικό σύστημα που καταρρέει από τη δραματική υποχώρηση των εισφορών λόγω της ανεργίας και της ανασφάλιστης εργασίας. Βεβαίως, όλα αυτά προϋποθέτουν μια ρήξη με τη βασική μνημονιακή επιλογή που είναι συνεπακόλουθο όλων των μέτρων και όλων των μνημονίων που έχουν ψηφιστεί, που είναι η συρρίκνωση και η υποχρηματοδότηση των δημόσιων υπηρεσιών υγείας.
Όσον αφορά τώρα τις τροπολογίες, επιτρέψτε μου μια αναφορά στο ζήτημα της μικροβιακής αντοχής. Προφανώς αυτό είναι ένα σοβαρό πρόβλημα δημόσιας υγείας. Είναι ένα πρόβλημα, όμως, που έχει πολυπαραγοντική αιτιολογία και κατά την άποψή μας, η αυστηρά δημοσιονομική και διοικητική προσέγγιση που κάνει η Κυβέρνηση είναι σε τελείως λάθος λογική. Υποτιμά το πρόβλημα, γιατί δεν μπορεί να αντιληφθεί η Κυβέρνηση ότι δεν μπορεί να υπάρξει αποτελεσματική παρέμβαση σε αυτό το πρόβλημα, στο πρόβλημα, δηλαδή, της διασποράς πολυανθεκτικών στελεχών, της κυκλοφορίας στελεχών όπως τα NDM στελέχη της klebsiella, με τις καρβαπενεμάσες και με τις μεταλλο-β-λακταμάσες.
Αυτές οι ουσίες ουσιαστικά επάγονται από τα μικρόβια, τα οποία προσπαθούν να αμυνθούν σε ένα περιβάλλον πιεστικό, που είναι η κακή χρήση των αντιβιοτικών, και, κυρίως, οι κακές συνθήκες νοσηλείας των αρρώστων.
Δεν μπορεί, λοιπόν, να υπάρξει αποτελεσματική αντιμετώπιση της μικροβιακής αντοχής σε νοσοκομεία με ράντζα, σε νοσοκομεία με μία νοσηλεύτρια ανά σαράντα ασθενείς, όταν αναγκάζονται οι συγγενείς και οι αποκλειστικές αδελφές να προσφέρουν νοσηλευτικό έργο υπό απαράδεκτες συνθήκες, όταν δεν υπάρχουν τα στοιχειώδη μέσα υγειονομικής προφύλαξης, όταν δεν υπάρχει στήριξη των εργαστηρίων για να υπάρχει απομόνωση των στελεχών, διερεύνησή τους, καταγραφή και επιτήρηση της αντοχής.
Το πρόγραμμα «Προκρούστης», που αφορά την επιδημιολογική επιτήρηση των πολυανθεκτικών στελεχών, δεν μπορεί να εφαρμοστεί όταν ενεργοποιείται ο «Προκρούστης» της δημόσιας περίθαλψης.
Νομίζω ότι σε γενικές γραμμές δεν μπορεί η πολιτική ηγεσία του Υπουργείου να προτρέπει απλώς τους εργαζόμενους να «νίπτουν τας χείρας τους» και να τηρούν τους κανόνες υγιεινής, όταν οι ίδια «νίπτει τας χείρας της» απέναντι σ’ αυτά τα συσσωρευμένα τραγικά προβλήματα της λειτουργίας των δημοσίων νοσοκομείων, που έχουν αυτήν την αντανάκλαση στο ζήτημα των πολυανθεκτικών στελεχών.
Είναι, λοιπόν, με μία έννοια πολιτικό το πρόβλημα, είναι επιστημονικό, είναι ζήτημα λειτουργίας των νοσοκομείων. Όμως, σε τελευταία ανάλυση, είναι πολιτικό το ζήτημα της μικροβιακής αντοχής και θέλει μία σοβαρή παρέμβαση, σε διαβούλευση με την επιστημονική κοινότητα, με ύπαρξη λοιμωξιολόγων σε κάθε νοσοκομείο, με αναβαθμισμένες επιτροπές των νοσοκομειακών λοιμώξεων, έτσι ώστε, πραγματικά, οι πολίτες που νοσηλεύονται στα νοσοκομεία της πατρίδας μας να έχουν την καλύτερη δυνατή περίθαλψη.
Ευχαριστώ πολύ.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Το λόγο έχει η κ. Γιαταγάνα, Βουλευτής των Ανεξάρτητων Ελλήνων.</ChairmanSpeech>
<Speech><Parlmember>ΧΡΥΣΟΥΛΑ-ΜΑΡΙΑ ΓΙΑΤΑΓΑΝΑ</Parlmember>: Κύριε Πρόεδρε, κύριε Υπουργέ, αγαπητές κυρίες και κύριοι συνάδελφοι, κατά τη συνήθη πρακτική της η συγκυβέρνηση φέρει προς ψήφιση ένα σχέδιο νόμου που περιλαμβάνει πληθώρα λοιπών διατάξεων εντελώς άσχετων μεταξύ τους. Ενώ το σχέδιο νόμου τιτλοφορείται: «Ρυθμίσεις Υπουργείου Υγείας και άλλες διατάξεις», εντούτοις μόνο τέσσερα άρθρα από τα είκοσι αφορούν το Υπουργείο Υγείας. Τα υπόλοιπα δεκαέξι αφορούν τουλάχιστον πέντε-έξι άλλα Υπουργεία.
Κατ’ επανάληψη, έχουμε καυτηριάσει τον ολισθηρό δρόμο που ακολουθεί η Κυβέρνηση με τη νομοθετική της πρωτοβουλία, μία πρωτοβουλία που στηρίζεται κυρίως σε πράξεις νομοθετικού περιεχομένου, πολυνομοσχέδια, όπως το παρόν, νομοσχέδια τα οποία αποτελούνται από ένα μόνο άρθρο με εκατοντάδες παραγράφους, περιπτώσεις και υποπεριπτώσεις, όπως ο ν. 4093, ο οποίος, ειρήσθω εν παρόδω, έχει τροποποιηθεί άπειρες φορές μέχρι σήμερα, με αποτέλεσμα οι Βουλευτές που τον ψήφισαν να μην γνωρίζουν τι έχουν ψηφίσει. Την ίδια στιγμή, σε τοποθετήσεις τους σε κανάλια διατρανώνουν ότι δεν θα ψηφίσουν άλλα μέτρα, ενώ ήδη τα έχουν ψηφίσει αυτά τα μέτρα, γιατί δεν έχουν προλάβει να διαβάσουν τον νόμο.
Με αυτόν τον τρόπο, όμως, η Κυβέρνηση έχει κυριολεκτικά καταλύσει την κοινοβουλευτική διαδικασία και προκαλεί σύγχυση των εξουσιών ως μη ώφειλε.
Περαιτέρω, κατά τη συζήτηση αυτών των νομοσχεδίων δεν παρίστανται καν οι αρμόδιοι Υπουργοί, προκειμένου να τα εισηγηθούν και να τα υποστηρίξουν. Αυτό συνέβη και κατά τη συζήτηση του παρόντος νομοσχεδίου στην πρώτη συνεδρίαση, όπου παρευρίσκετο μόνο ο παριστάμενος και σήμερα Υφυπουργός.
Γι’ αυτό απευθύνω έκκληση στους συναδέλφους της συγκυβέρνησης και τους συνιστώ να πάψουν να ψηφίζουν τέτοιους νόμους που απαξιώνουν το λειτούργημά τους. Τώρα πια δεν καλύπτονται από το άλλοθι της έλλειψης γνώσης.
Όσον αφορά το υπό συζήτηση νομοσχέδιο, αναφέρομαι στο άρθρο 4 που αφορά εξόφληση των υφισταμένων κατά τα έτη 2010, 2011 και 2012 οφειλών του ΕΟΠΥΥ προς τους φαρμακοποιούς και ρυθμίζει κάποιες διαδικαστικές προϋποθέσεις, προκειμένου να γίνει η εξόφληση. Ελπίζω και εύχομαι να εξοφληθούν τα χρέη του ΕΟΠΥΥ προς τους φαρμακοποιούς το ταχύτερο δυνατό, γιατί είναι γνωστό ότι οι φαρμακοποιοί αγοράζουν τα φάρμακα από τις φαρμακαποθήκες τοις μετρητοίς και ως εκ τούτου βρίσκονται σε δεινή οικονομική κατάσταση. 
Παρατηρώ, όμως, ότι το άρθρο 4 αναφέρεται στην προσκόμιση στον ΕΟΠΥΥ από τα φαρμακεία φορολογικής και ασφαλιστικής ενημερότητας, αν δεν τελούν εν ισχύι οι προσκομισθείσες ενημερότητες. Τι θα συμβεί στην περίπτωση που ορισμένοι εκ των φαρμακοποιών δεν μπορούν να προσκομίσουν φορολογική και ασφαλιστική ενημερότητα εξαιτίας των οφειλών του ΕΟΠΥΥ προς αυτούς; Θα χάσουν τα χρήματά τους; Γιατί δεν προβλέπεται η χορήγηση προκαταβολής, προκειμένου να εξοφλήσουν τυχόν οφειλές τους στο δημόσιο και στα ασφαλιστικά ταμεία και στη συνέχεια να γίνει η εκκαθάριση; Θα χάσουν τα χρήματά τους; Ζητώ απάντηση επί του προκειμένου. 
Επιπλέον, δεν είναι μόνο οι φαρμακοποιοί. Χρήματα οφείλονται στους νοσοκομειακούς ιατρούς, υπερωρίες και άλλα.</Speech> 
<Speech><Parlmember>ΒΑΣΙΛΕΙΟΣ ΚΑΠΕΡΝΑΡΟΣ</Parlmember>: Στους φιλάσθενους γενικά.</Speech> 
<Speech><Parlmember>ΧΡΥΣΟΥΛΑ-ΜΑΡΙΑ ΓΙΑΤΑΓΑΝΑ</Parlmember>: Ακριβώς.
 Χρήματα οφείλονται από τον ΕΟΠΥΥ σε όλες τις τάξεις των εργαζομένων, σε ιδιωτικά ιατρεία, στους πάντες. Αυτούς θα τους εξοφλήσει ο ΕΟΠΥΥ; Τι θα γίνει; Δεν μας δώσατε καμμία απάντηση. 
Ακούστηκε εντός της Αιθούσης αυτής ότι έχει ανατεθεί στην Task Force εκπόνηση μελέτης, η οποία ήδη κόστισε 9.000.000 συν 4.500.000, σύνολο 13.500.000 ευρώ. Και ερωτώ: Δεν υπάρχουν άξιοι καθηγητές Ιατρικής, ειδικοί υπάλληλοι των Υπουργείων; Γιατί έτσι, με τέτοια ευκολία πετάτε τα χρήματα του δημοσίου, όταν οφείλει ένα σωρό χρήματα σε όλους όσους έχουν παράσχει όντως και αποτελεσματικά τις υπηρεσίες τους στον τομέα της υγείας; Δεν μπορείτε να χαρίζετε αφειδώς χρήμα στους Γερμανούς. 
Στο άρθρο 7 του νομοσχεδίου επισημαίνω τα εξής: Στην παράγραφο 1 του άρθρου 24 του Συντάγματος, όπως αναθεωρήθηκε το 2001, ορίζεται ότι «η προστασία του φυσικού και πολιτιστικού περιβάλλοντος αποτελεί υποχρέωση του κράτους και δικαίωμα του καθενός. Για τη διαφύλαξή του το κράτος έχει υποχρέωση να παίρνει ιδιαίτερα προληπτικά ή κατασταλτικά μέτρα στο πλαίσιο της αρχής της αειφορίας». Και συνεχίζει με το τι είναι δάσος κ.λπ.. 
Επιπλέον, τέθηκε η εξής ερμηνευτική δήλωση υπό το εν λόγω άρθρο: «Ως δάσος ή δασικό οικοσύστημα νοείται το οργανικό σύνολο άγριων φυτών με ξυλώδη κορμό πάνω στην αναγκαία επιφάνεια του εδάφους, τα οποία μαζί με την εκεί συνυπάρχουσα χλωρίδα και πανίδα αποτελούν μέσω αμοιβαίας αλληλεξάρτησης βιοκοινότητα (δασοβιοκοινότητα) και ιδιαίτερο φυσικό περιβάλλον (δασογενές)». 
Συνεπώς, η προσθήκη εδαφίου που εισηγείται με την παράγραφο 2 του άρθρου 7 του παρόντος νομοσχεδίου στο άρθρο 13 του ν. 1734/1987 βρίσκεται σε ευθεία αντίθεση με το άρθρο 21 παράγραφος 1 του Συντάγματος, σύμφωνα και με τη νομολογία του Συμβουλίου της Επικρατείας. Η τελευταία μόλις απόφασή του είναι η υπ’ αριθμόν 2694/2012. 
Γι’ αυτόν το λόγο, επειδή γίνεται φανερό ότι προσπαθείτε να νομιμοποιήσετε εκ των υστέρων παραχωρήσεις δασών, αναφέροντας μάλιστα ότι αρκεί να υπάρχουν προπαρασκευαστικές εργασίες υλοποίησης έργων –διερωτώμαι ποιες είναι οι προπαρασκευαστικές αυτές εργασίες. Μήπως το να ακουμπήσουμε κανένα καροτσάκι τούβλα, χώματα; Και επειδή αυτό βρίσκεται σε ευθεία αντίθεση με το άρθρο 24 παράγραφος 1 του Συντάγματος, το καταψηφίζουμε. 
Στο άρθρο 8 η σύσταση ειδικού λογαριασμού, εκτός του τακτικού προϋπολογισμού, για την ταμειακή διευκόλυνση προπληρωμής μετακινήσεων αστυνομικού προσωπικού στο πλαίσιο των επιλέξιμων από την Ευρωπαϊκή Ένωση δράσεων για την αντιμετώπιση των μεταναστευτικών ροών μάς βρίσκει σύμφωνους. 
Φυσικά, πρέπει η Ευρωπαϊκή Ένωση να πληρώνει τα έξοδα των μετακινήσεων αυτών, αφού η ίδια επιλέγει και τις δράσεις, δεδομένου ότι η Ελλάδα είναι τα προς ανατολάς σύνορα της Ευρωπαϊκής Ένωσης. 
Στο σημείο αυτό δεν παραλείπουμε να ζητήσουμε και πάλι να καταγγελθεί από τη χώρα μας η Συνθήκη «Δουβλίνο ΙΙ», ώστε η μεν χώρα μας να απαλλαγεί από το βραχνά της υπερσυγκέντρωσης αλλοδαπών, η δε Ευρώπη να αναλάβει επιτέλους πλήρως τις ευθύνες της. 
Επειδή βλέπω ότι λήγει και ο χρόνος, θα αναφερθώ μόνο στο άρθρο 18.
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού)
Μισό λεπτό, κύριε Πρόεδρε, σας παρακαλώ.
Δυστυχώς, και πάλι προσφέρετε «δωράκια» στους τηλεοπτικούς σταθμούς με το άρθρο αυτό, προκειμένου να συνεχίσουν να εξυμνούν το έργο της Κυβέρνησής σας και να παραπλανούν συστηματικά τον Έλληνα πολίτη. Δυστυχώς, με αυτόν τον τρόπο χάνονται εκατοντάδες εκατομμύρια ευρώ, όταν η συντριπτική πλειοψηφία του ελληνικού λαού έχει κυριολεκτικά εξαθλιωθεί.
 Με τις μεθοδεύσεις που ακολουθείτε στο άρθρο 18 στερείτε την ΕΡΤ από τη δυνατότητα να έχει ψηφιακή εκπομπή του προγράμματός της. Μολονότι εξέπνευσε η προθεσμία της πράξης νομοθετικού περιεχομένου, με την οποία την καταργήσατε, δεν τη φέρατε προς ψήφιση στη Βουλή.
Επομένως, μετά την εξέλιξη αυτή, καθίσταται πρόδηλο ότι παύει να ισχύει η κατάργηση της ΕΡΤ και από τούδε και στο εξής μπορεί να λειτουργεί νόμιμα. Το μόρφωμα της δημόσιας τηλεόρασης που επιλέξατε, δεν έχει κανένα έρεισμα στο νόμο και πλέον δεν μπορεί να αντικαταστήσει την ΕΡΤ. 
Ευχαριστώ πολύ.
(Χειροκροτήματα από την πτέρυγα των ΑΝΕΛ)</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ευχαριστούμε, κυρία συνάδελφε.
Οι πρωτολογίες περατώθηκαν και εισερχόμαστε στις δευτερολογίες. 
Πρώτη θα μιλήσει η κ. Σκόνδρα. Έχει προτασσόμενη δευτερολογία. Έχετε τέσσερα λεπτά. Θα μιλήσετε από τη θέση σας, κυρία συνάδελφε, εάν θέλετε.</ChairmanSpeech>
<Speech><Parlmember>ΑΣΗΜΙΝΑ ΣΚΟΝΔΡΑ</Parlmember>: Πρωτολογία δεν είναι, κύριε Πρόεδρε;</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Όχι Προτασσόμενη δευτερολογία έχετε. Δεν έχετε εγγραφεί για πρωτολογία.</ChairmanSpeech>
<Speech><Parlmember>ΑΣΗΜΙΝΑ ΣΚΟΝΔΡΑ</Parlmember>: Για πρωτολογία δεν γράφτηκα;</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Με συγχωρείτε, σας έχω για προτασσόμενη δευτερολογία.</ChairmanSpeech>
<Speech><Parlmember>ΒΑΣΙΛΕΙΟΣ ΚΥΡΙΑΚΑΚΗΣ</Parlmember>: Ήταν στον κατάλογο για πρωτολογία, κύριε Πρόεδρε.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Αλλάξατε με τον κ. Βογιατζή, ο οποίος δεν ήταν εγγεγραμμένος.</ChairmanSpeech>
<Speech><Parlmember>ΑΣΗΜΙΝΑ ΣΚΟΝΔΡΑ</Parlmember>: Αλλαγή κάναμε.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Μα, ο κ. Βογιατζής δεν ήταν εγγεγραμμένος.</ChairmanSpeech>
<Speech><Parlmember>ΒΑΣΙΛΕΙΟΣ ΚΥΡΙΑΚΑΚΗΣ</Parlmember>: Ήταν.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ήταν για προτασσόμενη δευτερολογία ο κ. Βογιατζής. Ήρθε και μίλησε στη θέση σας και εσείς πήγατε στη θέση του, ως προτασσόμενη δευτερολογία.
Παρακαλώ, έχετε το λόγο.</ChairmanSpeech>
<Speech><Parlmember>ΑΣΗΜΙΝΑ ΣΚΟΝΔΡΑ</Parlmember>: Ευχαριστώ, κύριε Πρόεδρε.
Ούτως ή άλλως τελειώνει η συζήτηση, μία συζήτηση κατά την οποία θεωρώ ότι συζητήθηκαν και εξαντλήθηκαν πάρα πολλά ζητήματα. 
Εκείνο, βέβαια, που θέλω να πω είναι ότι εμείς και η παρούσα Κυβέρνηση γενικότερα έχει πάρα πολύ υψηλό το αίσθημα της ευθύνης των αναγκών της χώρας, όσο και των αναγκών των πολιτών. Όταν διανύουμε μία τόσο δύσκολη εποχή –και μάλιστα επί σειρά ετών τώρα- πολλές φορές αυτή η εξίσωση γίνεται ακόμη πιο δύσκολη απ’ ό,τι πραγματικά είναι γιατί οι ανάγκες της χώρας έρχονται ίσως και σε αντίθεση ορισμένες φορές με τις ανάγκες των πολιτών.
 Όμως δεσμευτήκαμε απέναντι στους πολίτες ότι δεν θα αφήσουμε αυτή τη χώρα να καταρρεύσει και προχωρήσαμε σε μεταρρυθμίσεις δύσκολες και προχωράμε και σε θέματα που εκκρεμούσαν εδώ και πάρα πολλά χρόνια.
Πέρα όμως από τις μεταρρυθμίσεις, οφείλουμε να δίνουμε –και αυτό νομίζω ότι κάνει η Κυβέρνηση και με το παρόν νομοσχέδιο- λύσεις πρακτικές σε υπαρκτά προβλήματα, που απορρέουν από τη γραφειοκρατία, από την πολυνομία και από οποιαδήποτε άλλη στρέβλωση υπάρχει. Με αυτό το πνεύμα και υπό αυτό το πρίσμα, δεν θεωρώ ότι είναι τόσο σοβαρό το γεγονός ότι σε ένα νομοσχέδιο μπορεί να συμπεριλαμβάνονται και ρυθμίσεις άλλων Υπουργείων, γιατί ακριβώς αυτό το πνεύμα έχει.
Θα σταθώ μόνο σε δύο ζητήματα. Γι’ αυτό, άλλωστε, πήρα το λόγο.
Το πρώτο αφορά το Υπουργείο Υγείας, κύριε Υπουργέ, και συγκεκριμένα τους αγροτικούς γιατρούς. Είναι μία πολύ καλή πρωτοβουλία αυτή που παίρνετε για να επεκτείνετε τις προϋποθέσεις, ούτως ώστε οι γιατροί, οι οποίοι θέλουν να συνάψουν συμβάσεις με τον ΕΟΠΥΥ, να προσκομίζουν και βεβαίωση υπηρεσίας στην ύπαιθρο.
Όμως, εδώ θα πρέπει να δούμε ότι είναι ένα ζήτημα που απασχολεί δύο διαφορετικές κοινωνικές ομάδες. Πρώτον, τους ανθρώπους που έχουν ανάγκη τον αγροτικό γιατρό και κυρίως σε μέρη με δύσκολη πρόσβαση, σε μέρη απόμερα, εκεί που έχουν πραγματική ανάγκη, γιατί είναι μακριά από αστικά κέντρα, γιατί είναι ηλικιωμένοι κ.λπ.. Είναι απαραίτητος, λοιπόν, ο αγροτικός γιατρός εκεί, ακόμα και για να συνταγογραφήσουν τα φάρμακά τους.
Από την άλλη μεριά, έχουμε τους γιατρούς που αυτή τη στιγμή είναι δυσεύρετοι. Μην ξεχνάμε ότι έχουμε τεράστια «αιμορραγία» νέων γιατρών προς το εξωτερικό. Επίσης, να μην ξεχνάμε ότι μιλάμε για γιατρούς είκοσι πέντε και τριάντα χρονών συνήθως, για παιδιά που καλούνται, χωρίς να είναι ικανοποιητικός ο μισθός, να μεταβούν σε ένα μέρος στο οποίο μπορεί να μείνουν αποκλεισμένοι –και πάντα όταν τα λέω αυτά έχω στο μυαλό μου τα ορεινά της Καρδίτσας, που είναι η περιφέρειά μου- και μια βδομάδα και δέκα μέρες. Στην ευθύνη τους, έχουν όχι ένα χωριό ή έναν οικισμό, αλλά πέντε χωριά και πέντε ή δέκα οικισμούς και θα πρέπει να μεταβαίνουν με δικό τους αυτοκίνητο. Και όλα αυτά χωρίς να αμείβονται. 
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού)
Μεταξύ αυτών των δύο πρέπει να βρούμε την ισορροπία. Είναι καλή η προσπάθεια, δεν ξέρω κατά πόσο θα είναι αποτελεσματική. Πρέπει αυτό να το παρακολουθούμε επισταμένως. 
Επίσης, όσον αφορά το Υπουργείο Υγείας, θέλω να σταθώ και σε ένα άλλο ζήτημα, που απασχολεί πολύ μεγάλο αριθμό νοσηλευτικού προσωπικού. Μιλάω για τις αμοιβαίες μεταθέσεις. Ήταν σωστή η φιλοσοφία του νόμου να υπάρχει η πενταετία, ούτως ώστε να υπάρχει αυτή η δικλίδα ασφαλείας και να μην φεύγουν από την επαρχία και να ζητούν να έρχονται στα αστικά κέντρα και να αδειάζουν εκεί οι θέσεις. Αυτό νομίζω ότι ήταν η φιλοσοφία. Όμως τώρα έχουν αντιστραφεί οι όροι. 
Ειδικά στις περιπτώσεις των αμοιβαίων μεταθέσεων θεωρώ, κύριε Υπουργέ, ότι πρέπει να δούμε και λόγω έκτακτων καταστάσεων πώς μπορούμε να διευκολύνουμε αυτούς τους ανθρώπους. Δεν στοιχίζει τίποτα. Το μόνο που μπορεί να γίνει είναι μια γραφειοκρατική, ας το πούμε έτσι, προσπάθεια για να πάνε στα σπίτια τους, να απαλείψουμε δηλαδή τον όρο της πενταετίας σ’ αυτούς που ζητούν αμοιβαία μετάθεση.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ευχαριστούμε πολύ, κυρία συνάδελφε.</ChairmanSpeech> 
<Speech><Parlmember>ΑΣΗΜΙΝΑ ΣΚΟΝΔΡΑ</Parlmember>: Προχωράω πολύ γρήγορα, αν και δεν είναι εδώ κάποιος από το Υπουργείο Περιβάλλοντος, γιατί θέλω να σταθώ στο άρθρο 7 του σχεδίου όπου προβλέπονται ρυθμίσεις σχετικά με το καθεστώς των παραχωρούμενων δημοσίων δασικών χορτολιβαδικών εκτάσεων σε οριζόμενα νομικά πρόσωπα ιδιωτικού δικαίου αφού εξυπηρετείται το δημόσιο συμφέρον. Είναι πραγματικά μια σωστή ρύθμιση και αυτό δείχνει ότι, όπου υπάρχει βούληση, βρίσκεται και ο τρόπος.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ευχαριστούμε, κυρία συνάδελφε.</ChairmanSpeech>
<Speech><Parlmember>ΑΣΗΜΙΝΑ ΣΚΟΝΔΡΑ</Parlmember>: Συγγνώμη, κύριε Πρόεδρε, αλλά εγώ ήμουν προετοιμασμένη να μιλήσω για επτά και οκτώ λεπτά…</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Τι να κάνουμε, κυρία συνάδελφε;</ChairmanSpeech>
<Speech><Parlmember>ΑΣΗΜΙΝΑ ΣΚΟΝΔΡΑ</Parlmember>: Αφήστε με τουλάχιστον μισό λεπτό ακόμα και τελειώνω.
Πάνω σ’ αυτό το πνεύμα θα ήθελα να πω ότι υπάρχει ένα μεγάλο πρόβλημα που πρέπει να δούμε με τις γαίες υψηλής παραγωγικότητας. Στα πλαίσια του Κοινοβουλευτικού Ελέγχου είχα κάνει πολλές παρεμβάσεις γι’ αυτό το ζήτημα, διότι πρέπει να απεγκλωβιστούν απ’ αυτά τα αδιέξοδα, τόσο οι αγρότες που θέλουν να δραστηριοποιηθούν σε έναν άλλο κλάδο ή σε δευτερογενή και τριτογενή τομέα, αλλά και διάφοροι άλλοι που θέλουν να επενδύσουν αξιοποιώντας τα προγράμματα.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Σας ευχαριστούμε, κυρία συνάδελφε.</ChairmanSpeech>
<Speech><Parlmember>ΑΣΗΜΙΝΑ ΣΚΟΝΔΡΑ</Parlmember>: Σας ευχαριστώ και εγώ, κύριε Πρόεδρε, αν και δεν με αφήσατε να πω όσα θα ήθελα.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Θέλει κάποιος από τους εισηγητές να δευτερολογήσει;</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΖΑΧΑΡΙΑΣ</Parlmember>: Κύριε Πρόεδρε, θα ήθελα το λόγο.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Κύριε συνάδελφε, θα έρθει η σειρά σας.
Θέλει κάποιος από τους εισηγητές να δευτερολογήσει;</ChairmanSpeech>
<Speech><Parlmember>ΒΑΣΙΛΕΙΟΣ ΚΥΡΙΑΚΑΚΗΣ</Parlmember>: Ναι, κύριε Πρόεδρε.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Το λόγο έχει ο κ. Κυριακάκης. 
Ορίστε, κύριε Κυριακάκη, από τη θέση σας. Έχετε τέσσερα λεπτά και θα παρακαλούσα, επειδή στην πρωτολογία σας υπερέβητε κατά πολύ το χρόνο, να περιοριστείτε στα τέσσερα λεπτά.</ChairmanSpeech>
<Speech><Parlmember>ΒΑΣΙΛΕΙΟΣ ΚΥΡΙΑΚΑΚΗΣ</Parlmember>: Ευχαριστώ, κύριε Πρόεδρε.
Θα ήθελα να απαντήσω, κατ’ αρχήν, σε πολλά ζητήματα που θίχτηκαν κυρίως για το θέμα της υγείας, γιατί τα άλλα θεωρώ ότι έχουν καλυφθεί.
Εδώ μέσα ο ίδιος ο κύριος Υπουργός, ο κ. Γεωργιάδης, ο οποίος έρχεται, τοποθετείται και μετά, στα ενδιάμεσα δίνει συνεντεύξεις στους ραδιοφωνικούς και τηλεοπτικούς σταθμούς όπου υβρίζεται με τους εργαζόμενους στην υγεία, τους οποίους κατηγόρησε ότι δεν δουλεύουν, απηύθυνε και κατηγορία στον εισηγητή του νομοσχεδίου ότι ψεύδεται. Μας κατηγόρησε ότι ψευδόμαστε.
Δεν ζήτησα για προσωπικό ζήτημα το λόγο, διότι θεωρώ ότι η θέση του αυτή είναι πολιτική και πολιτικά θα του απαντήσουμε.
Κύριε Γεωργιάδη, ποιος ψεύδεται, αλήθεια, όταν εσείς μας λέγατε την άνοιξη ότι δεν θα κλείσετε νοσοκομεία και τελικά κλείσατε εννέα νοσοκομεία στην Αττική και τη Θεσσαλονίκη; Σε ερώτησή μου στην Επιτροπή Κοινωνικών Υποθέσεων στις 17-7-2013 για το αν τα δημοσιεύματα εκείνων των ημερών που έφερναν το σχέδιο της Task Force για τον ΕΟΠΥΥ να προκρίνεται, απάντησε επί λέξει ο κ. Γεωργιάδης: «Δεν θα αποφύγω το ερώτημα». Θα πάω στο ερώτημα: «Σχεδιάζει η Ελληνική Κυβέρνηση τη μετατροπή του ΕΟΠΥΥ αποκλειστικά σε αγοραστή υπηρεσιών υγείας;». Απάντηση: «Όχι, δεν το σχεδιάζει. Στα σχέδια που έχουμε δεν υπάρχει αυτό μέσα. Αυτό λένε κατ’ ουσίαν. Δεν λένε να κλείσει κανένα νοσοκομείο ή να κλείσει κάποιο κέντρο». Αυτό για το σχέδιο της Task Force. Αυτά έλεγε τον Ιούλιο.
Ποιος ψεύδεται; Εκτός αν μέσα σε τρεις μήνες η Κυβέρνηση αλλάζει παντελώς τα σχέδια, τη στιγμή που υπάρχουν άλλα δύο εναλλακτικά σχέδια. Όμως, εδώ και σήμερα ο κ. Γεωργιάδης επιβεβαίωσε ότι το σχέδιο της Task Force είναι αυτό που θα εφαρμόσει το Υπουργείο. Και το επιβεβαίωσε, λέγοντας μάλιστα εμφατικά ότι αυτό το σχέδιο συμφωνεί ακριβώς και με το σχέδιο του ΣΥΡΙΖΑ που εξήγγειλε και ο κ. Τσίπρας στην ομιλία του προχθές στους φορείς πρωτοβάθμιας φροντίδας υγείας. Το σχέδιο, λοιπόν, αυτό συμφωνεί, όπως μας είπε.
Είναι ντροπή να ακούμε τέτοια πράγματα και τέλος πάντων, αν θεωρεί ο κύριος Υπουργός ότι συμφωνεί τόσο πολύ, ας το υλοποιήσει όπως εμείς το λέμε.
Τι λέμε και ποιες είναι οι διαφορές; Χρηματοδότηση: Εμείς λέμε ότι θα χρηματοδοτείται από τον κρατικό προϋπολογισμό και δεύτερον, ότι δεν θα πληρώνουν οι ασθενείς. Σήμερα αναγκάζονται να βάλουν το χέρι στην τσέπη όχι μόνο για τα πεντάευρα που θα γίνουν εικοσιπεντάευρα, αλλά πηγαίνοντας με ένα μικρό τραύμα στα επείγοντα του νοσοκομείου, θα πρέπει να αγοράσουν από πριν τα ράμματα, τα γάντια, το betadine, γιατί δεν υπάρχουν αυτά τα υλικά στο νοσοκομείο και αν πρέπει να νοσηλευτούν, πρέπει να φέρουν και σεντόνια από το σπίτι τους. Εκεί έχετε καταντήσει τη χώρα.
Επειδή είπα και χθες τα στοιχεία -δεν προλαβαίνω να τα επαναλάβω τώρα- θα καταθέσω στα Πρακτικά το πώς ψεύδεται, όταν λέει ότι ο ΕΟΠΥΥ είναι κοστοβόρος, ενώ συμβαίνει το αντίθετο. Οι υπηρεσίες του ΕΟΠΥΥ μέχρι σήμερα, σύμφωνα με επίσημες μελέτες τις οποίες καταθέτω στα Πρακτικά, κάνουν οικονομία, σε σχέση με το αν οι ίδιες εξετάσεις γίνουν στον ιδιωτικό τομέα.
(Στο σημείο αυτό ο Βουλευτής κ. Βασίλειος Κυριακάκης καταθέτει για τα Πρακτικά το προαναφερθέν δημοσίευμα, το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
Άρα, όταν λέει ο κ. Γεωργιάδης ότι τα ιδιωτικά συστήματα μάς συμφέρουν περισσότερο από τα δημόσια, ας αναρωτηθούμε το εξής: Ποιον άραγε συμφέρουν; Τη χώρα ή αυτόν και τους επιχειρηματίες που εξυπηρετεί;
Επειδή ο κ. Γεωργιάδης δεν καταλαβαίνει ίσως πολύ από τα Πρακτικά, από τα νούμερα και από τα δημοσιεύματα -γιατί δεν επικαλεστήκαμε δημοσιεύματα, όταν είπαμε για τα 4,5 εκατομμύρια που δίνονται στην Task Force- ήταν απόφαση του Υπουργείου την οποία στα Πρακτικά κατέθεσε ο συνάδελφος κ. Ζαχαριάς, θα καταθέσω όχι νούμερα και πίνακες, αλλά το σημερινό πρωτοσέλιδο δημοσίευμα της «ΕΛΕΥΘΕΡΟΤΥΠΙΑΣ», που έχει μία φωτογραφία, που αξίζει όσο χίλιες λέξεις.
(Στο σημείο αυτό ο Βουλευτής κ. Βασίλειος Κυριακάκης καταθέτει για τα Πρακτικά το προαναφερθέν δημοσίευμα, το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
Υπάρχει φωτογραφία από ένα θάλαμο στον «Ευαγγελισμό», που έκανε το γύρο του κόσμου και του διαδικτύου, για να καταλάβουμε σε τι χάλια έχουν καταντήσει τη δημόσια υγεία και να δώσουν λύσεις γι’ αυτά τα χάλια και όχι να νομοθετούν για κέντρα αδυνατίσματος και για ιδιωτικές κλινικές. 
Ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Το λόγο έχει η κ. Μάρκου, ειδική αγορήτρια της Δημοκρατικής Αριστεράς. 
Παρακαλώ για την τήρηση του χρόνου, γιατί στις δευτερολογίες τον έχετε υπερβεί όλοι, πλην του κ. Καπερνάρου.</ChairmanSpeech> 
<Speech><Parlmember>ΔΗΜΗΤΡΙΟΣ ΚΡΕΜΑΣΤΙΝΟΣ</Parlmember>: Μπορώ να έχω το λόγο, κύριε Πρόεδρε;</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Προηγούνται οι εισηγητές και ειδικοί αγορητές και ευθύς αμέσως, εφόσον κανείς άλλος δεν θέλει να δευτερολογήσει, έρχονται οι Κοινοβουλευτικοί Εκπρόσωποι.
Ορίστε, κυρία Μάρκου.</ChairmanSpeech>
<Speech><Parlmember>ΑΙΚΑΤΕΡΙΝΗ ΜΑΡΚΟΥ</Parlmember>: Ευχαριστώ πολύ, κύριε Πρόεδρε.
Σχετικά με τις νομοτεχνικές βελτιώσεις που προτείνετε, όσον αφορά το άρθρο 8, συμφωνούμε με την πρώτη παράγραφο. Για τη δεύτερη παράγραφο, όμως, που αφορά στα καθήκοντα του αστυνομικού προσωπικού που διατίθεται από τη Βουλή στη Γενική Γραμματεία της Κυβέρνησης, δεν μπορεί να παρέχεται εξουσιοδότηση διά νόμου στον προϊστάμενο του ιδιαίτερου γραφείου. Η απόφαση πρέπει να είναι του ιδίου Γενικού Γραμματέα και αυτό νομίζω πρέπει να διορθωθεί. Με τις βελτιώσεις στη διατύπωση των άρθρων 2 και 3 δεν διαφωνούμε. Με τη βελτίωση στο υπ’ αριθμόν 11, πραγματικά θέλουμε να μας πείτε τι θέλετε να επιτύχετε. Σήμερα όσον αφορά το ποιοι ασκούν διαχειριστικό έλεγχο σε αυτά τα πρόσωπα και γιατί ο έλεγχος ορίζεται ως αποκλειστικός, θα ήθελα πραγματικά διευκρινίσεις. 
Για τις αλλαγές στο άρθρο 3 για την υπηρεσία υπαίθρου, είπαμε πως θέση μας είναι ότι το σύστημα υγείας πρέπει να φτάσει στο σημείο της καθολικής κάλυψης της επικράτειας με περιφερειακά κέντρα υγείας, όπου θα υπηρετούν ειδικευόμενοι ιατροί και να μην βασιζόμαστε στον αγροτικό ιατρό για να καλύπτουμε τα κενά. Εν πάση περιπτώσει συμφωνούμε, γιατί απλά αντιλαμβανόμαστε την κατάσταση. 
Περιμένουμε και μια απάντηση για το θέμα που σας ανέφερα σχετικά με την εξαίρεση από το αγροτικό για τις άγονες ειδικότητες. Να θυμίσω ότι αυτό ίσχυε και παλαιότερα, έλυνε προβλήματα στα νοσοκομεία που είχαν προκύψει και ζητούμε να το ξαναδείτε. 
Για τις τροπολογίες που κάνατε δεκτές, με την τροπολογία για τα ταχύπλοα και το ΕΤΑΚ συμφωνούμε. Όσον αφορά την υπ’ αριθμόν 909 για την εργασία στα καταστήματα τις Κυριακές, εμείς ήμασταν και παραμένουμε αντίθετοι στη ρύθμιση αυτή, γιατί δεν πιστεύουμε ότι προσφέρει ούτε στην αγορά ούτε στους εργαζόμενους. Προφανώς, ισχύουν οι διατάξεις του Εργατικού Δικαίου για την πρόσθετη αμοιβή και την ανάπαυση. Νομίζω ότι αυτό είναι αυτονόητο και προφανώς, όλες οι υπηρεσίες πρέπει να ελέγχουν την τήρησή τους. Άρα, η συγκεκριμένη ρύθμιση θεωρούμε πως είναι άνευ αντικειμένου και δεν μπορούμε να την στηρίξουμε.
Για την τροπολογία του κ. Βογιατζή, θέλω να πω ότι συμφωνούμε. Είναι θετικό ότι δίνεται μια λύση και στο θέμα της μεταφοράς των μαθητών, έστω και καθυστερημένα με την τροπολογία που κατέθεσε ο κ. Μιχελάκης. Πρέπει να σας μεταφέρω ότι στους Δήμους Ωραιοκάστρου, Θέρμης και Λαγκαδά στη Θεσσαλονίκη μαθητές και γονείς βρίσκονται πραγματικά σε απόγνωση από τότε που άνοιξαν τα σχολεία, εξαιτίας του θέματος αυτού. Πρέπει να δούμε όμως και μακροπρόθεσμα τη μεταφορά των μαθητών, γιατί κάθε χρόνο κάνουμε την ίδια συζήτηση.
Να κλείσω με την τροπολογία για τα κέντρα πρόληψης και την προγραμματική σύμβαση. Κύριε Υπουργέ, ακούσατε αρκετούς συναδέλφους από όλα τα κόμματα να συμφωνούν με την πρότασή μας. Εμείς θα το επαναφέρουμε διαρκώς το θέμα και πρέπει να λυθεί. Πιστεύουμε ότι οι δομές αυτές πρέπει να παραμείνουν και να τις στηρίξετε . Περιμένουμε και τη δική σας τοποθέτηση.
Ευχαριστώ πολύ.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ευχαριστούμε, κυρία συνάδελφε. 
Το λόγο έχει ο κ. Κρεμαστινός, Κοινοβουλευτικός Εκπρόσωπος του ΠΑΣΟΚ.</ChairmanSpeech> 
<Speech><Parlmember>ΔΗΜΗΤΡΙΟΣ ΚΡΕΜΑΣΤΙΝΟΣ</Parlmember>: Κύριε Πρόεδρε, έχω την εντύπωση ότι έχουμε Κοινοβουλευτική Δημοκρατία και όχι «τηλεοπτική δημοκρατία».</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Παρακαλώ, δεν κατάλαβα!</ChairmanSpeech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Νέα Δημοκρατία έχουμε, κύριε Κρεμαστινέ!</Speech> 
<Speech><Parlmember>ΔΗΜΗΤΡΙΟΣ ΚΡΕΜΑΣΤΙΝΟΣ</Parlmember>: Και τούτο το λέω, διότι ο κ. Κυριακάκης αναφέρθηκε στο ότι οι Υπουργοί βρίσκονται στις τηλεοράσεις.
Οι Υπουργοί οφείλουν, σύμφωνα με τον Κανονισμό της Βουλής και εφόσον υπογράφουν τους νόμους να βρίσκονται εδώ, διότι και τα σχόλια τα οποία ακούγονται δεν είναι προς τιμήν τους, αλλά μπορεί να είναι και υπερβολικά. Πρέπει να υπάρχει ένας διάλογος στη Βουλή. Αλλιώς, θα πρέπει όλοι εδώ να πηγαίνουμε στις τηλεοράσεις και να τον κάνουμε εκεί το διάλογο. 
Οπότε το μεγάλο ερώτημα είναι αν θα εφαρμόζεται σωστά ο Κανονισμός της Βουλής, ούτως ώστε να υπάρχει εκπροσώπηση των κομμάτων στη Βουλή. Όταν, λοιπόν, βλέπουμε αυτά τα φαινόμενα, απευθυνόμαστε στο Προεδρείο της Βουλής και του λέμε ότι πρέπει να εφαρμόζει τον Κανονισμό πιστά. 
Όταν υπάρχει νομοσχέδιο –όχι μόνο ερωτήσεις, που φωνάζει ο κ. Κακλαμάνης γιατί δεν είναι ο Υπουργός εδώ, αλλά στο ίδιο το νομοσχέδιο- δεν μπορεί να ακούμε κριτική κατά του Υπουργείου και να μην ακούμε κάτι από τον ίδιο τον Υπουργό, διότι δεν κάνει κριτική στον κ. Μπέζα, αλλά κάνει κριτική στον κ. Γεωργιάδη προσωπικά. Δεν μιλάει για το νομοσχέδιο. 
Κατά συνέπεια, θα ήθελα να ακούσουμε από το Προεδρείο την άποψή του επάνω σ’ αυτό το θέμα.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Μαρκογιαννάκης</Parlmember>): Μα, με πληροφορούν ότι ο κ. Γεωργιάδης ήταν εδώ και μίλησε. Επίσης, με πληροφορούν ότι καθ’ όλη τη διάρκεια της συζήτησης του νομοσχεδίου είναι παρών ο κ. Μπέζας.</ChairmanSpeech>
<Speech><Parlmember>ΔΗΜΗΤΡΙΟΣ ΚΡΕΜΑΣΤΙΝΟΣ</Parlmember>: Στην προηγούμενη τοποθέτηση του κ. Κουρουμπλή…</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Μαρκογιαννάκης</Parlmember>): Εγώ δεν ξέρω εάν είναι στα τηλεοπτικά κανάλια ο κ. Γεωργιάδης. Δεν το ξέρω αυτό το πράγμα και δεν μπορώ να του απαγορεύσω και να είναι.</ChairmanSpeech>
<Speech><Parlmember>ΔΗΜΗΤΡΙΟΣ ΚΡΕΜΑΣΤΙΝΟΣ</Parlmember>: Καθόλου, αλλά ο κ. Κουρουμπλής μιλώντας είπε «την ώρα που μιλώ εγώ ως εκπρόσωπος της Αξιωματικής Αντιπολίτευσης πρέπει να είναι εδώ ο Υπουργός». Θέτω ξανά το ίδιο θέμα.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Μαρκογιαννάκης</Parlmember>): Ήταν ο Υφυπουργός. Το ίδιο είναι.</ChairmanSpeech>
<Speech><Parlmember>ΔΗΜΗΤΡΙΟΣ ΚΡΕΜΑΣΤΙΝΟΣ</Parlmember>: Δεν είναι το ίδιο και το ξέρετε και από τη δική σας εμπειρία.
Εν πάση περιπτώσει, χωρίς να είναι αυτό μομφή για τον κ. Μπέζα, μιλώ για τον κοινοβουλευτικό θεσμό. Σε γενικές γραμμές, η εικόνα που δίνουμε οι κοινοβουλευτικοί στις τηλεοράσεις δεν είναι και ό,τι καλύτερο. Πολλές φορές, δηλαδή, σκέφτεται κανένας, πού είναι πιο ωραίο να μιλά πιο σοβαρά, στην τηλεόραση ή στην ίδια τη Βουλή; Νομίζω ότι εδώ είναι και το μεγάλο πρόβλημα. Σε καμμία χώρα του κόσμου, μα καμμία –εγώ τουλάχιστον μιλώ για όσες έχω επισκεφθεί- δεν έχω δει να διαπληκτίζονται οι Βουλευτές μ’ αυτόν τον τρόπο στις τηλεοράσεις κάθε πρωί. Και το ξέρετε αυτό. Άρα, λοιπόν, πιστεύω ότι είναι θέμα εφαρμογής του Κανονισμού και, μάλιστα, προς πάσα κατεύθυνση.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Μαρκογιαννάκης</Parlmember>): Ο κ. Καπερνάρος έχει ζητήσει το λόγο προηγουμένως.
Ορίστε, κύριε συνάδελφε, έχετε το λόγο.</ChairmanSpeech>
<Speech><Parlmember>ΒΑΣΙΛΕΙΟΣ ΚΑΠΕΡΝΑΡΟΣ</Parlmember>: Ευχαριστώ πολύ, κύριε Πρόεδρε.
Κύριε Πρόεδρε, δεν είχα την τύχη να είμαι εδώ όταν απήντησε ο Υφυπουργός Τύπου κ. Κεδίκογλου, διότι ήμουν στην Επιτροπή Δημόσιας Διοίκησης και Διοικητικής Μεταρρύθμισης, γιατί –δυστυχώς- εμείς είμαστε λίγοι για πολλές δουλειές. Ωστόσο, ο ίδιος τώρα απουσιάζει. Ήρθε, είπε και εξηφανίσθη. Του έθεσα ένα ερώτημα και περίμενα, βέβαια, μία σαφή απάντηση, διότι το ερώτημά μου ήταν σαφέστατο. Ρώτησα για τον όρο που έχει βάλει στο άρθρο 18, το οποίο είναι αποκλειστικής αρμοδιότητάς του και δεν είναι του κ. Μπέζα, που είναι συνεχώς παρών. 
Αυτό το άρθρο του, λοιπόν, το υπ’ αριθμόν 18, έχει υποστεί κυριολεκτικό βομβαρδισμό από όλες τις πτέρυγες και όλοι έχουν κάτι να προσάψουν. Τον ρώτησα εάν η φράση «λειτουργούν νομίμως» είναι νόμιμη με την έννοια της νομικής ερμηνείας. Δηλαδή, στην περίπτωση που τον ρωτήσει κάποιος –για παράδειγμα, ο συνάδελφός του κ. Μπέζας- αν οι τηλεοπτικοί σταθμοί σήμερα λειτουργούν νομίμως ή όχι, θα ήθελε μία σαφή απάντηση εάν λειτουργούν νομίμως ή μη νομίμως, δηλαδή ένα «ναι» ή ένα «όχι». 
Λέω ένα παράδειγμα για εσάς, κύριε Μπέζα, που ήσασταν δίπλα του. Το λέω από περιέργεια μήπως τυχόν τον ρωτήσατε.</Speech> 
<Speech><Parlmember>ΑΝΤΩΝΙΟΣ ΜΠΕΖΑΣ</Parlmember> (Υφυπουργός Υγείας): Απάντησε ο κύριος Κεδίκογλου.</Speech>
<Speech><Parlmember>ΒΑΣΙΛΕΙΟΣ ΚΑΠΕΡΝΑΡΟΣ</Parlmember>: Όταν απήντησε, δεν απήντησε λέγοντας ένα «ναι» ή ένα «όχι». Κατέφυγε σε μία μεθοδευμένη δικαιολογία, η οποία είναι αυτό που λέμε αποφυγή και υπεκφυγή δια της μεθόδου της αερολογίας. Ο κύριος Υφυπουργός οφείλει να έρθει να εξηγηθεί απέναντι στους συναδέλφους μας, τις κυρίες και τους κυρίους Βουλευτές, και να τους πει γιατί προσπαθεί να τους παγιδεύσει, έτσι ώστε να αποσπάσει την ψήφο τους μεθαύριο την Τρίτη και γιατί δεν τους εξηγεί γι’ αυτό που τον ρώτησα, διότι δεν είναι δυνατόν να λέει ότι αυτή τη στιγμή οι τηλεοπτικοί σταθμοί λειτουργούν νομίμως. Δεν μπορεί να ζητά από τους Βουλευτές να νομιμοποιήσουν μη νομιμοποιημένους τηλεοπτικούς σταθμούς, οι οποίοι δεν έχουν κανονικές άδειες λειτουργίας. Εάν είχαν κανονικές άδειες λειτουργίας, θα ήταν νόμιμοι. Τώρα δεν είναι νόμιμοι. Το να λέμε «ξέρετε, ισχύει αυτό που ίσχυε το 1985, το 1988, το 1989» δεν έχει να κάνει με τη νομιμότητα, διότι τότε τους έδωσαν προσωρινές άδειες.
Τώρα, λοιπόν, που ήρθε ο Υπουργός, τον προκαλώ να μας πει αν είναι νόμιμοι οι τηλεοπτικοί σταθμοί. Ναι ή όχι; Τίποτε άλλο.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ευχαριστούμε πολύ.
Το λόγο έχει ο κ. Ζαχαριάς για τέσσερα λεπτά.</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΖΑΧΑΡΙΑΣ</Parlmember>: Ευχαριστώ, κύριε Πρόεδρε.
Εγώ απλώς ήθελα να πω το εξής: Επειδή ο κύριος Υπουργός έκανε δεκτή την τροπολογία με αριθμό 904, που έχει καταθέσει ο κ. Σηφουνάκης, για την αυτονομία του Νοσοκομείου Λήμνου και Μυτιλήνης, σε σχέση με το Νοσοκομείο Μυτιλήνης, που αυτήν τη στιγμή είναι συνδιοικούμενα, αποτελούν ένα συνδιοικούμενο νομικό πρόσωπο δημοσίου δικαίου, θα ήθελα να εκφράσω την έκπληξή μου και την αγανάκτησή μου –αν θέλετε- γιατί δεν κάνει δεκτό και το δεύτερο μέρος, τη δική μας τροπολογία, που έχει…</Speech>
<Speech><Parlmember>ΑΝΤΩΝΙΟΣ ΜΠΕΖΑΣ</Parlmember> (Υφυπουργός Υγείας): Δεν την έκανε δεκτή.</Speech>
<Speech><Parlmember>ΚΩΝΣΤΑΝΤΙΝΟΣ ΖΑΧΑΡΙΑΣ</Parlmember>: Δεν την έκανε; Υπήρχε μία ενημέρωση…</Speech>
<Speech><Parlmember>ΑΝΤΩΝΙΟΣ ΜΠΕΖΑΣ</Parlmember> (Υφυπουργός Υγείας): Αυτή που είπατε, δεν την έκανε δεκτή.</Speech>
<Speech><Parlmember>ΚΩΝΣΤΑΝΤΙΝΟΣ ΖΑΧΑΡΙΑΣ</Parlmember>: Εντάξει. Είπαν ότι έγινε δεκτή, κύριε Υπουργέ, με συγχωρείτε.
Επειδή, κύριε Πρόεδρε, τίποτα δεν πρέπει να μένει αναπάντητο και αναφέρθηκε ο κύριος Υπουργός στο άρθρο 3 της τροπολογίας για τη σύσταση επιτροπής διαπραγμάτευσης στον ΕΟΠΥΥ, θα ήθελα και σ’ αυτό να αναφερθώ. 
Είπα και χθες ότι δεν χρειάζεται, κατά τη γνώμη μου, καθόλου να νομοθετηθεί αυτή η επιτροπή, ούτε καν ο κανονισμός της, γιατί από 30-9-2013 με κοινή απόφαση του ίδιου του Υπουργού και του Αναπληρωτή Υπουργού Οικονομικών, κ. Σταϊκούρα, έχει ακριβώς συσταθεί η επιτροπή και προβλέπονται τα πάντα γι’ αυτήν, όπως ο σκοπός της, οι όροι λειτουργίας της, το προσωπικό το οποίο έχει και όλα τα υπόλοιπα που συνιστούν τον κανονισμό της. 
Θα καταθέσω την υπουργική αυτή απόφαση στα Πρακτικά, σαν απάντηση στα όσα είπε ο κύριος Υπουργός.
Ευχαριστώ.
 (Στο σημείο αυτό ο Βουλευτής κ. Κωνσταντίνος Ζαχαριάς καταθέτει για τα Πρακτικά το προαναφερθέν έγγραφο, το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ευχαριστούμε πολύ, κύριε συνάδελφε.
Τελειώσαμε με τις δευτερολογίες των συναδέλφων.</ChairmanSpeech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Κύριε Πρόεδρε, έχω ζητήσει και εγώ το λόγο.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Πώς;</ChairmanSpeech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Τι «πώς»; Δεν σας ενημέρωσαν οι συνεργάτες σας; Σας ενημέρωσαν.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Με συγχωρείτε. Θα σας δώσω το λόγο για τέσσερα λεπτά.</ChairmanSpeech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Δεν σας ενημέρωσαν;</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Επιτρέψτε μου, κυρία συνάδελφε.</ChairmanSpeech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Δεν σας ενημέρωσαν; Εγώ ενημέρωσα τη συνεργάτη σας. 
Αν προσποιήστε ότι δεν ενημερώνεστε για να εκθέτετε υπαλλήλους ή Βουλευτές, με τους οποίους έχετε προσωπικό πρόβλημα, αυτό αφορά εσάς. Η συνεργάτης σας με ενημέρωσε ότι έχετε ενημερωθεί υπηρεσιακώς. Ισχύει ή όχι;</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Όταν τελειώσετε, θα μου επιτρέψετε να μιλήσω. Ήρθατε πάντως και ακουστήκατε δεόντως! 
Με ενημέρωσε η συνεργάτης μου ότι έχετε πει πως θα έρθετε να μιλήσετε και να δευτερολογήσετε.</ChairmanSpeech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Πείτε και το λόγο.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ορίστε;</ChairmanSpeech> 
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Ήμουν στην Επιτροπή Θεσμών και διαφάνειας, δεν προσγειώθηκα…</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Μάλιστα, και υποβάλατε ερωτήσεις εκείνη την ώρα. 
Σας λέω λοιπόν ότι κατά το άρθρο 103…</ChairmanSpeech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Προσπαθείτε να δημιουργήσετε εντυπώσεις.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Σας λέω, λοιπόν, ότι κατά το άρθρο 103 του Κανονισμού της Βουλής δικαίωμα δευτερολογίας και προτασσόμενης δευτερολογίας υπάρχει κάτω από ορισμένες προϋποθέσεις που δεν πληρούνται εν προκειμένω.
Παρά ταύτα και επειδή αντιλαμβάνομαι τις προθέσεις σας και δεν θα σας αφήσω να ικανοποιηθούν, γι’ αυτό θα σας δώσω το λόγο για τέσσερα λεπτά, παρά τον Κανονισμό.</ChairmanSpeech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Ο Κανονισμός ρητώς ορίζει τις περιπτώσεις. Κι επειδή γνωρίζω ποιοι προτάθηκαν σε δευτερολογία, χωρίς να έχουν πρωτολογήσει και επειδή κάνετε πολύ μεγάλο λάθος αν νομίζετε ότι με φασιστικές μεθόδους θα αποτρέψετε…</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ορίστε; Τι είπατε;</ChairmanSpeech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Δεν με ακούσατε;</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Παρακαλώ ανακαλέστε αυτό που είπατε.</ChairmanSpeech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Όχι, δεν το ανακαλώ. Σας το είπα και χθες, κλείνετε τα μικρόφωνα και αυτό είναι φασιστικό.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Σας παρακαλώ ανακαλέστε αυτό που είπατε. Θα σας αφαιρέσω το λόγο.</ChairmanSpeech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Κλείνετε τα μικρόφωνα…</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Παρακαλώ, θα σας αφαιρέσω το λόγο.</ChairmanSpeech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Αυτός είναι ο φασισμός.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ανακαλέστε τη φράση που είπατε.</ChairmanSpeech> 
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Αυτός είναι ο φασισμός.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ανακαλέστε τη φράση που είπατε.</ChairmanSpeech> 
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Αυτό είναι φασισμός.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Παρακαλώ πάρα πολύ.</ChairmanSpeech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Οφείλετε να απέχετε από το να προεδρεύετε, κύριε Μαρκογιαννάκη.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Σας αφαιρώ το λόγο.</ChairmanSpeech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Οφείλεται να απέχετε από το να προεδρεύετε.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Σας ανακαλώ στη τάξη.</ChairmanSpeech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Για ποιο λόγο;</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Εάν θέλετε να ανακαλέσετε, ανακαλέστε. Εάν δεν ανακαλέσετε τη φράση, ότι είναι φασισμός αυτό το οποίο κάνω εγώ αυτήν τη στιγμή…</ChairmanSpeech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Είναι φασισμός…</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Παρακαλώ να κλείσουν τα μικρόφωνα για την κυρία συνάδελφο.</ChairmanSpeech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Υλοποιείτε το φασισμό. Αυτό υλοποιείτε. 
Kαι από εκεί και πέρα, εγώ επιφυλάσσομαι. Οφείλετε να απόσχετε από της Προεδρίας.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Κύριοι συνάδελφοι, ακούστε τι λέει το σχετικό άρθρο. «Δικαίωμα δευτερολογίας στην κατ’ άρθρο συζήτηση έχουν μόνο όσοι πρωτολόγησαν και εφόσον το ζήτησαν ως το τέλος του σταδίου της δευτερολογίας κάθε άρθρου. 
Επίσης, εγγραφές που γίνονται μετά το τέλος της ομιλίας του τέταρτου ομιλητή και ως την ολοκλήρωση των πρωτολογιών κάθε άρθρου, ισχύουν μόνο ως δευτερολογίες που προτάσσονται από τις δευτερολογίες της επόμενης παραγράφου». 
Επομένως, η συνάδελφος δεν είχε δικαίωμα ούτε πρωτολογίας ούτε δευτερολογίας. Παρά ταύτα, της έδωσα το λόγο. Και αυτό είναι «φασισμός»!</ChairmanSpeech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Λέτε ψέματα!</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Κύριε Υπουργέ, έχετε το λόγο.</ChairmanSpeech> 
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Δώστε μου το λόγο, γιατί λέτε ψέματα!</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Κύριε Υπουργέ, σας έδωσα το λόγο.</ChairmanSpeech> 
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Δώστε μου το λόγο επί προσωπικού, διότι λέτε ψέματα, αναφερόμενος σε μένα!</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Κύριε Υπουργέ, σας έχω δώσει το λόγο!</ChairmanSpeech> 
<Speech><Parlmember>ΣΙΜΟΣ ΚΕΔΙΚΟΓΛΟΥ</Parlmember> (Υφυπουργός στον Πρωθυπουργό και Κυβερνητικός Εκπρόσωπος): Μάλιστα, κύριε Πρόεδρε.</Speech> 
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Είχα το λόγο και μου τον αφαιρέσατε πάλι, κύριε Μαρκογιαννάκη!</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Κύριε Υπουργέ, συνεχίστε.</ChairmanSpeech> 
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Και θέλω να μιλήσω για το άρθρο 18, για το οποίο και χθες μου αφαιρέσατε το λόγο.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Να μη γράφεται τίποτα από αυτά που λέει η κυρία συνάδελφος.</ChairmanSpeech> 
<Speech><Parlmember>ΣΙΜΟΣ ΚΕΔΙΚΟΓΛΟΥ</Parlmember> (Υφυπουργός στον Πρωθυπουργό και Κυβερνητικός Εκπρόσωπος): Να απαντήσω εκ νέου στην εκ νέου ερώτηση του κ. Καπερνάρου. Δεν ήσασταν εδώ…</Speech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: …</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Να μη γράφεται τίποτα από αυτά που λέει η κυρία συνάδελφος. 
Συνεχίστε, κύριε Υπουργέ.</ChairmanSpeech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: …</Speech>
<Speech><Parlmember>ΣΙΜΟΣ ΚΕΔΙΚΟΓΛΟΥ</Parlmember> (Υφυπουργός στον Πρωθυπουργό και Κυβερνητικός Εκπρόσωπος): Κυρία Κωνσταντοπούλου, απαντάω σε ερώτηση συναδέλφου. 
Σε ό,τι αφορά την ερώτηση του κ. Καπερνάρου, θα ήθελα να επαναλάβω ότι χρησιμοποίησα την ορολογία που χρησιμοποιείται από το 1995 για «νομίμως λειτουργούντες τηλεοπτικούς σταθμούς». Δεν είμαι ούτε εγώ ούτε εσείς αρμόδιοι. Εννοώ ότι δεν είναι αρμοδιότητα ούτε της Κυβέρνησης ούτε του Κοινοβουλίου να εκδίδει βεβαιώσεις νομιμότητας των τηλεοπτικών σταθμών. Είναι αρμοδιότητα του Εθνικού Συμβουλίου Ραδιοτηλεόρασης. 
Και στο σημείο αυτό, θα ήθελα να επαναλάβω, όπως έκανα και το πρωί, την έκκλησή μου…</Speech>
<Speech><Parlmember>ΒΑΣΙΛΕΙΟΣ ΚΑΠΕΡΝΑΡΟΣ</Parlmember>: Είναι νόμιμοι οι τηλεοπτικοί σταθμοί σήμερα;</Speech> 
<Speech><Parlmember>ΣΙΜΟΣ ΚΕΔΙΚΟΓΛΟΥ</Parlmember> (Υφυπουργός στον Πρωθυπουργό και Κυβερνητικός Εκπρόσωπος): Ρωτήστε το Εθνικό Συμβούλιο Ραδιοτηλεόρασης, κύριε Καπερνάρο.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Κύριοι συνάδελφοι, σας παρακαλώ!</ChairmanSpeech>
<Speech><Parlmember>ΣΙΜΟΣ ΚΕΔΙΚΟΓΛΟΥ</Parlmember> (Υφυπουργός στον Πρωθυπουργό και Κυβερνητικός Εκπρόσωπος): Μα, συγγνώμη, είναι σωστό να υποκαταστήσω μια ανεξάρτητη αρχή;</Speech> 
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: …</Speech>
<Speech><Parlmember>ΣΙΜΟΣ ΚΕΔΙΚΟΓΛΟΥ</Parlmember> (Υφυπουργός στον Πρωθυπουργό και Κυβερνητικός Εκπρόσωπος): Αυτό που είναι σωστό, είναι να αναλάβουμε όλοι τις ευθύνες μας και να φροντίσουμε να υπάρξει νομίμως λειτουργόν Εθνικό Συμβούλιο Ραδιοτηλεόρασης. Αυτό είναι υποχρέωση όλων μας. Και καλό θα είναι να το κάνουμε.</Speech> 
<Speech><Parlmember>ΒΑΣΙΛΕΙΟΣ ΚΑΠΕΡΝΑΡΟΣ</Parlmember>: Λέτε πού λειτουργούν νομίμως και ζητάτε την ψήφο τους.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Κύριε Καπερνάρο, μπορείτε να τριτολογήσετε. Έχετε αυτό το δικαίωμα. 
Κύριε Υπουργέ, συνεχίστε, σας παρακαλώ.</ChairmanSpeech> 
<Speech><Parlmember>ΣΙΜΟΣ ΚΕΔΙΚΟΓΛΟΥ</Parlmember> (Υφυπουργός στον Πρωθυπουργό και Κυβερνητικός Εκπρόσωπος): Κύριε Καπερνάρο, σας επαναλαμβάνω αυτό που αποφαίνεται το Εθνικό Συμβούλιο Ραδιοτηλεόρασης.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Τελείωσε ο κύριος Υπουργός. 
Κύριε Καπερνάρο, θέλετε να τριτολογήσετε;</ChairmanSpeech> 
<Speech><Parlmember>ΒΑΣΙΛΕΙΟΣ ΚΑΠΕΡΝΑΡΟΣ</Parlmember>: Κύριε Πρόεδρε, δώστε μου το λόγο για μισό λεπτό.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ορίστε, έχετε το λόγο.</ChairmanSpeech> 
<Speech><Parlmember>ΒΑΣΙΛΕΙΟΣ ΚΑΠΕΡΝΑΡΟΣ</Parlmember>: Κύριε Υπουργέ, το Εθνικό Συμβούλιο Ραδιοτηλεόρασης είναι μια αρχή. Έρχεστε εδώ και φέρνετε ένα σχέδιο νόμου. Γιατί, λοιπόν, δεν ρωτάτε αυτή την αρχή να σας πει αν έχει δώσει άδεια στους τηλεοπτικούς σταθμούς, αφού λέτε μέσα στο άρθρο 18 ότι αυτοί οι σταθμοί λειτουργούν νομίμως; Διότι αν αυτή η αρχή σας πει: ξέρετε, δεν λειτουργούν νομίμως, τότε να αφαιρέσετε το «νομίμως» και να βάλετε σκέτο το «λειτουργούν». Γιατί προσπαθείτε να νομιμοποιήσετε τους μη νομίμως λειτουργούντες μ’ αυτό το σχέδιο νόμου;</Speech> 
<Speech><Parlmember>ΣΙΜΟΣ ΚΕΔΙΚΟΓΛΟΥ</Parlmember> (Υφυπουργός στον Πρωθυπουργό και Κυβερνητικός Εκπρόσωπος): Κύριε Καπερνάρο, από το Εθνικό Συμβούλιο Ραδιοτηλεόρασης θα πρέπει να πάρουν τη βεβαίωση ότι ήταν νομίμως λειτουργούντες.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Μην κάνετε διάλογο, κύριοι συνάδελφοι.</ChairmanSpeech> 
<Speech><Parlmember>ΒΑΣΙΛΕΙΟΣ ΚΑΠΕΡΝΑΡΟΣ</Parlmember>: Και οι Βουλευτές που θα ψηφίσουν να μην ξέρουν;</Speech> 
<Speech><Parlmember>ΣΙΜΟΣ ΚΕΔΙΚΟΓΛΟΥ</Parlmember> (Υφυπουργός στον Πρωθυπουργό και Κυβερνητικός Εκπρόσωπος): Αυτή είναι προϋπόθεση για να λειτουργήσουν…</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Κύριε Υπουργέ, αφήστε να τελειώσει πρώτα ο κ. Καπερνάρος.</ChairmanSpeech> 
<Speech><Parlmember>ΒΑΣΙΛΕΙΟΣ ΚΑΠΕΡΝΑΡΟΣ</Parlmember>: Κύριε Πρόεδρε, σας παρακαλώ, επειδή οι Βουλευτές συνάδελφοί μου καλούνται να ψηφίσουν αυτό το άρθρο, όπου προηγουμένως δεν θα έχουν τη δυνατότητα να προσφύγουν στο Εθνικό Συμβούλιο Ραδιοτηλεόρασης, ώστε να ενημερωθούν εάν λειτουργούν νομίμως ή όχι, ρωτάμε τον κύριο Υφυπουργό αν ρώτησε το Εθνικό Συμβούλιο Ραδιοτηλεόρασης να τον πληροφορήσει αν λειτουργούν νομίμως, ώστε να βάλει στο σχέδιο νόμου ότι οι τηλεοπτικοί σταθμοί λειτουργούν νομίμως, για να γνωρίζουν οι Βουλευτές που θα ψηφίσουν αν αληθεύει αυτό ή όχι. Αυτό ρωτήσαμε. Απλά δεν απαντά.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ευχαριστούμε πολύ, κύριε Καπερνάρο.</ChairmanSpeech> 
<Speech><Parlmember>ΣΙΜΟΣ ΚΕΔΙΚΟΓΛΟΥ</Parlmember> (Υφυπουργός στον Πρωθυπουργό και Κυβερνητικός Εκπρόσωπος): Κύριε Καπερνάρο, για άλλη μια φορά σας δίνω απλά την απάντηση, για να μάθετε τη διαδικασία. 
Αυτό που γίνεται…</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Έχετε, λοιπόν, το λόγο, κύριε Υπουργέ, τον οποίο δεν ζητήσατε. Όμως, εκ των υστέρων, σας δίνω το λόγο. 
Ορίστε, συνεχίστε.</ChairmanSpeech> 
<Speech><Parlmember>ΣΙΜΟΣ ΚΕΔΙΚΟΓΛΟΥ</Parlmember> (Υφυπουργός στον Πρωθυπουργό και Κυβερνητικός Εκπρόσωπος): Με συγχωρείτε, κύριε Πρόεδρε, αλλά παρασύρθηκα από τη συζήτηση. 
Όταν θα περάσουν στην ψηφιακή μετάδοση σε κάθε περιοχή, θα πρέπει να εγκριθεί από το Εθνικό Συμβούλιο Ραδιοτηλεόρασης η σύμβασή τους με τον πάροχο δικτύου. Μεταξύ των προϋποθέσεων που θα πρέπει να παρουσιάσουν και να εγκρίνει το Εθνικό Συμβούλιο Ραδιοτηλεόρασης -για να μπορέσουν να κάνουν χρήση του άρθρου 18- είναι να αποφανθεί και το Εθνικό Συμβούλιο Ραδιοτηλεόρασης αν λειτουργούσαν νομίμως μέχρι εκείνη τη στιγμή. 
Δεν θα το αποφασίσετε εσείς, κύριε Καπερνάρο, δεν θα το αποφασίσω εγώ. Θα το αποφασίσει η ανεξάρτητη αρχή. Έτσι λειτουργούμε.</Speech>
<Speech><Parlmember>ΒΑΣΙΛΕΙΟΣ ΚΑΠΕΡΝΑΡΟΣ</Parlmember>: Κύριε Πρόεδρε, θα ήθελα το λόγο.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Δεν έχετε δικαίωμα. Τριτολογήσατε. Δεν μπορείτε να μιλήσετε ξανά.</ChairmanSpeech>
<Speech><Parlmember>ΒΑΣΙΛΕΙΟΣ ΚΑΠΕΡΝΑΡΟΣ</Parlmember>: Με την ανοχή σας, κύριε Πρόεδρε.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Όχι, κύριε συνάδελφε. Επί προσωπικού, αν θέλετε να μιλήσετε. Εξηγήστε το προσωπικό.</ChairmanSpeech>
<Speech><Parlmember>ΒΑΣΙΛΕΙΟΣ ΚΑΠΕΡΝΑΡΟΣ</Parlmember>: Επί προσωπικού;</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Αφού δεν έχετε το δικαίωμα να τεταρτολογήσετε, σας δίνω το λόγο επί προσωπικού.</ChairmanSpeech> 
<Speech><Parlmember>ΒΑΣΙΛΕΙΟΣ ΚΑΠΕΡΝΑΡΟΣ</Parlmember>: Επί προσωπικού, επειδή ανέφερε το όνομά μου.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ορίστε, κύριε Καπερνάρο.</ChairmanSpeech>
<Speech><Parlmember>ΒΑΣΙΛΕΙΟΣ ΚΑΠΕΡΝΑΡΟΣ</Parlmember>: Κύριε Υπουργέ, επειδή αναφέρεστε σε γεγονός μελλοντικό και ενδεχόμενο, δηλαδή τι θα πρέπει να κάνουν οι αρχές, τώρα φέρνετε ένα νομοσχέδιο να ψηφιστεί στη Βουλή και περιλαμβάνετε μέσα τη φράση ότι «οι τηλεοπτικοί σταθμοί λειτουργούν νομίμως». Εάν ψηφίσουν αυτοί οι άνθρωποι εδώ και δεχτούν αυτό που λέτε, νομιμοποιούν τους τηλεοπτικούς σταθμούς ότι λειτουργούν νομίμως. Αν ψηφίσουν και το νομιμοποιήσουν, τι χρεία έχει να πάμε μετά στο Ραδιοτηλεοπτικό Συμβούλιο, να μας πει εάν λειτουργούν νομίμως; Ήδη το έχουν νομιμοποιήσει. Το καταλάβατε;</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Η ερώτησή σας έγινε κατανοητή, προφανώς, από όλους και από τον κύριο Υπουργό.</ChairmanSpeech>
<Speech><Parlmember>ΒΑΣΙΛΕΙΟΣ ΚΑΠΕΡΝΑΡΟΣ</Parlmember>: Ξέρετε ποια θα ήταν η σωστή φράση; «Οι τηλεοπτικοί σταθμοί που λειτουργούν». Σκέτο, όχι «νομίμως». Διότι δεν λειτουργούν νομίμως. Λειτουργούν νομιμοφανώς. Απλά.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Κατανοητή η παρατήρησή σας. Ως εδώ τώρα οι παρεμβάσεις.
Το λόγο έχει ο Υπουργός Υγείας, κ. Γεωργιάδης.
Πόση ώρα θα χρειαστείτε, κύριε Υπουργέ;</ChairmanSpeech>
<Speech><Parlmember>ΣΠΥΡΙΔΩΝ-ΑΔΩΝΙΣ ΓΕΩΓΙΑΔΗΣ</Parlmember> (Υπουργός Υγείας): Τρία λεπτά, κύριε Πρόεδρε.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Θα σας δώσω, λοιπόν, τρία λεπτά και ολοκληρώνουμε τη διαδικασία.
Ορίστε, κύριε Υπουργέ, έχετε το λόγο.</ChairmanSpeech>
<Speech><Parlmember>ΣΠΥΡΙΔΩΝ-ΑΔΩΝΙΣ ΓΕΩΓΙΑΔΗΣ</Parlmember> (Υπουργός Υγείας): Ευχαριστώ, κύριε Πρόεδρε. 
Κύριε συνάδελφε, κι εσείς κι εγώ, όπως είπατε και προηγουμένως, συχνά - πυκνά είμαστε στα κανάλια. Λέτε να συμπράττουμε σε παρανομίες; Δεν νομίζω ότι το λέτε αυτό εσείς, που είστε τόσο νομοταγής πολίτης. Άρα, προφανώς νομίμως λειτουργούν.</Speech>
<Speech><Parlmember>ΒΑΣΙΛΕΙΟΣ ΚΑΠΕΡΝΑΡΟΣ</Parlmember>: Όταν πάτε στα κανάλια, ψηφίζετε…</Speech> 
<Speech><Parlmember>ΣΠΥΡΙΔΩΝ-ΑΔΩΝΙΣ ΓΕΩΓΙΑΔΗΣ</Parlmember> (Υπουργός Υγείας): Λέω, άρα προφανώς νομίμως λειτουργούν, αλλιώς θα είστε κι εσείς συνεργός σε παρανομία και δεν το δέχομαι για εσάς αυτό. Για εσάς δεν μπορώ να το δεχτώ, για έναν έντιμο Βουλευτή σαν τον Καπερνάρο!
(Θόρυβος στην Αίθουσα)
Εδώ για το Εθνικό Συμβούλιο Ραδιοτηλεοράσεως η κ. Κωνσταντοπούλου έχει και τη μητέρα της μέλος. Τα ξέρει. Άρα, ας τα αφήσετε αυτά. Αν πιστεύετε ότι τα κανάλια δεν λειτουργούν νομίμως, να μην ξαναπάτε. Αφού πηγαίνετε, τα νομιμοποιείτε διά της παρουσίας σας. Τα υπόλοιπα είναι show.
(Χειροκροτήματα από τον κ. Καπερνάρο)</Speech>
<Speech><Parlmember>ΣΠΥΡΙΔΩΝ-ΑΔΩΝΙΣ ΓΕΩΓΙΑΔΗΣ</Parlmember> (Υπουργός Υγείας): Ευχαριστώ πάρα πολύ.</Speech>
<Speech><Parlmember>ΒΑΣΙΛΕΙΟΣ ΚΑΠΕΡΝΑΡΟΣ</Parlmember>: Με αποστομώσατε!</Speech>
<Speech><Parlmember>ΣΠΥΡΙΔΩΝ-ΑΔΩΝΙΣ ΓΕΩΓΙΑΔΗΣ</Parlmember> (Υπουργός Υγείας): Πάμε λίγο τώρα…</Speech>
<Speech><Parlmember>ΒΑΣΙΛΕΙΟΣ ΚΑΠΕΡΝΑΡΟΣ</Parlmember>: Δηλαδή, όταν πάτε στα κανάλια…</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Κύριε Καπερνάρο, μη διακόπτετε.</ChairmanSpeech>
<Speech><Parlmember>ΣΠΥΡΙΔΩΝ-ΑΔΩΝΙΣ ΓΕΩΓΙΑΔΗΣ</Parlmember> (Υπουργός Υγείας): Ακούστε, στο show είμαι κι εγώ ικανός. Ξαναλέω: Κάθε δεύτερο, τρίτο πρωί σας βλέπω στην εκπομπή του Παπαδάκη. Αν νομίζετε ότι ο ANT1 λειτουργεί παρανόμως, μην ξαναπάτε. 
Πάμε τώρα στην ουσία.</Speech>
<Speech><Parlmember>ΒΑΣΙΛΕΙΟΣ ΚΑΠΕΡΝΑΡΟΣ</Parlmember>: Αυτό είναι επιχείρημα!</Speech>
<Speech><Parlmember>ΣΠΥΡΙΔΩΝ-ΑΔΩΝΙΣ ΓΕΩΓΙΑΔΗΣ</Parlmember> (Υπουργός Υγείας): Εσείς δεν μπορεί να είστε συνεργός σε παρανομία. Δεν το δέχομαι για τον κ. Καπερνάρο εγώ αυτό.
Πάμε, λοιπόν, τώρα στην ουσία.</Speech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Ο κ. Κεδίκογλου είπε άλλο πράγμα. Λέτε άλλα απ’ αυτά που μας είπε ο κύριος Υπουργός.</Speech>
<Speech><Parlmember>ΣΠΥΡΙΔΩΝ-ΑΔΩΝΙΣ ΓΕΩΓΙΑΔΗΣ</Parlmember> (Υπουργός Υγείας): Πάω στην ουσία.</Speech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Ο κ. Κεδίκογλου είπε το αντίθετο απ’ αυτό που λέτε.</Speech> 
<Speech><Parlmember>ΣΠΥΡΙΔΩΝ-ΑΔΩΝΙΣ ΓΕΩΓΙΑΔΗΣ</Parlmember> (Υπουργός Υγείας): Αγαπητέ κύριε συνάδελφε από το ΣΥΡΙΖΑ, σας το είπα και πριν στην ομιλία μου, αλλά ίσως δεν έγινα και πολύ αντιληπτός. Είναι εξαιρετικά κρίμα για το κόμμα της Αξιωματικής Αντιπολιτεύσεως να μεταχειρίζεται φτηνά επικοινωνιακά τεχνάσματα για θέματα τόσο πολύ σοβαρά. Τι έγινε, λοιπόν, προηγουμένως εν τη απουσία μου, όπου κατηγορήθηκα ότι λείπω και συχνά; 
Κύριε Κρεμαστινέ, δεν έχετε δίκιο. Εγώ δεν αφήνω να πέσει τίποτα κάτω. Εγώ ήμουν από το πρωί εδώ, από τις 9.30’ και μάλιστα με επίκαιρη ερώτηση μέχρι τη 13.00’ όπου μίλησα. Μετά πήγα να παραλάβω την Έκθεση του Γενικού Επιθεωρητού, του κ. Ρακιντζή, για την αναδιοργάνωση του ΕΟΠΥΥ. Δεν έμεινε η Ολομέλεια καθόλου χωρίς εκπροσώπηση από το Υπουργείο Υγείας, γιατί ο Υφυπουργός ήταν εδώ συνεχώς και εγώ είχα πει ότι θα επιστρέψω, αφού μάζεψα οτιδήποτε ετέθη ως απορία. Καθόλου δεν υποτιμώ την κοινοβουλευτική διαδικασία. Είμαι πολύ κοινοβουλευτικός και μου αρέσει η Βουλή και την τιμώ.
Δείτε, όμως, τώρα τι συμβαίνει. Εν τη απουσία μου, λοιπόν, ο κ. Κυριακάκης –συγγνώμη αν κάνω λάθος το επώνυμο- έκανε την εξής απρέπεια: Χρησιμοποίησε αυτήν την περίφημη φωτογραφία. Επειδή σας αρέσουν και τα κανάλια, σας παραπέμπω στη χθεσινή δήλωση του Προέδρου των εργαζομένων της ΕΙΝΑΠ του «Ευαγγελισμού», του κ. Σιώρα. Στη δική μου ερώτηση στο δελτίο της κ. Ζαχαρέα «Αυτό είναι τώρα;» η απάντηση ήταν «Όχι, αυτό είναι πάντα». «Α, είναι πάντα;», του λέω. «Και αφού είναι πάντα, γιατί τη βγάλατε τώρα τη φωτογραφία;». Εκεί λίγο σκιάχτηκε. 
Λοιπόν, για να έρθουμε τώρα στα πραγματικά περιστατικά, κύριε Κυριακάκη, γιατί την πατήσατε για δεύτερη φορά -και είναι αποκαρδιωτικό για την Αξιωματική Αντιπολίτευση να τη συλλαμβάνουμε ψευδομένη για δεύτερη φορά στην Ολομέλεια- η συγκεκριμένη φωτογραφία, όπως εξηγήθηκε και πιστοποιήθηκε από τον Πρόεδρο των εργαζομένων, είναι από το triage. Οι γιατροί εδώ ξέρουν πολύ καλά περί τίνος πρόκειται.
Είναι, δηλαδή, η ολιγόωρη αναμονή εκείνων που πηγαίνουν στην εφημερία, για να ελέγξουν οι γιατροί ο καθένας προς τα πού πρέπει να κατευθυνθεί. Όταν, φυσικά, σε ένα εφημερεύον νοσοκομείο πάνε χίλιοι άνθρωποι, ε τότε ναι, θα υπάρχει και λίγη αναμονή. Αυτά δεν είναι τα «ράντζα» που λέγαμε ότι «μένουν αυτοί και κάνουν νοσηλεία στα ράντζα», είναι η διαδικασία της αναμονής. Όσοι, δηλαδή, δεν έχουν την άνεση να είναι όρθιοι στην ουρά, επειδή είναι άρρωστοι, είναι σε κάποιο σημείο για να αναπαύονται. Αυτή, όμως, δεν είναι η κανονική διαδικασία της νοσηλείας, είναι η διαδικασία της αναμονής μέχρι να μπουν για νοσηλεία. Και πρέπει να σας πω, κύριε συνάδελφε, αφού αποφασίσατε να ασχοληθείτε με θέματα της υγείας ότι τέτοιου είδους εικόνες στην εφημερία..</Speech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Ο γιατρός αποφάσισε ή ο βιβλιοπώλης να ασχοληθεί με θέματα υγείας;</Speech> 
<Speech><Parlmember>ΑΝΔΡΕΑΣ ΞΑΝΘΟΣ</Parlmember>: Είστε προκλητικός!</Speech> 
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Το ότι είστε Υπουργός Υγείας είναι αυτοτελής πρόκληση.</Speech>
<Speech><Parlmember>ΣΠΥΡΙΔΩΝ-AΔΩΝΙΣ ΓΕΩΡΓΙΑΔΗΣ</Parlmember> (Υπουργός Υγείας): Δεν θα πάρω την άδεια σας, κ. Κωνσταντακοπούλου. Ευτυχώς!
Αφού, λοιπόν, είστε γιατρός, μη μου πείτε ότι δεν ξέρατε ότι αυτό γίνεται πάντα στο triage σε όλα τα νοσοκομεία και μάλιστα όχι μόνο στης Ελλάδος τα νοσοκομεία αλλά στα νοσοκομεία όλου του πλανήτη. Στη Γαλλία, στη Γερμανία έτσι είναι στο triage, σε ράντζα μέχρι να μπουν στο δωμάτιο. Αντί, λοιπόν, να υπερασπιστείτε το Εθνικό Σύστημα Υγείας, τι κάνετε; Για φθηνή αντιπολίτευση, πετάτε μία φωτογραφία. 
Είμαι πολύ πρόθυμος να μου πείτε -και αν το τεκμηριώσετε, θα σας ζητήσω και συγγνώμη- ότι αυτά δεν υπήρχαν στο παρελθόν και υπάρχουν τώρα ξαφνικά. Αν αυτό λέει ο ΣΥΡΙΖΑ, να έρθει να μου το τεκμηριώσει και να το δούμε. Αν όμως αυτά υπήρχαν πάντα και υπάρχουν παντού και απλώς και μόνο το χρησιμοποιείτε για λόγους επικοινωνιακούς, φθηνού λαϊκισμού, με συγχωρείτε αλλά για δεύτερη φορά σας πιάσαμε ψευδόμενο στη Βουλή -έχουμε 4,5 εκατομμύρια- και αυτό δεν τιμά το κόμμα της Αξιωματικής Αντιπολιτεύσεως. 
Κλείνοντας, θα ήθελα να πω ότι δεν άκουσα καμμία αναφορά σας για τη συμφωνία του κ. Αλέξη Τσίπρα με το σχέδιο της Task Force όσον αφορά στην πρωτοβάθμια φροντίδα υγείας. Αυτό είναι το μεγάλο πολιτικό θέμα, ότι ο κ. Τσίπρας συμφωνεί να έχουμε μία ενιαία δημόσια…</Speech>
<Speech><Parlmember>ΖΩΗ ΚΩΝΣΤΑΝΤΑΚΟΠΟΥΛΟΥ</Parlmember>: Δεν ήσασταν εδώ.</Speech>
<Speech><Parlmember>ΑΝΔΡΕΑΣ ΞΑΝΘΟΣ</Parlmember>: Τα είπαμε στην επιτροπή. Έχουμε πει πού διαφωνούμε.</Speech>
<Speech><Parlmember>ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</Parlmember> (Υπουργός Υγείας): Όχι. Εγώ δεν είπα αυτά που είπατε. Είπα να μας εξηγήσετε πού διαφωνείτε με τα σχέδιο της Task Force, γιατί ωραίος ο λαϊκισμός, αλλά να κάνουμε και καμμιά δουλειά για τη χώρα.
Ευχαριστώ πολύ, κύριε Πρόεδρε.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ευχαριστούμε κι εμείς κύριε Υπουργέ.</ChairmanSpeech>
<Speech><Parlmember>ΒΑΣΙΛΕΙΟΣ ΚΥΡΙΑΚΑΚΗΣ</Parlmember>: Κύριε Πρόεδρε, θα ήθελα το λόγο επί προσωπικού.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Παρακαλώ, κύριε Κυριακάκη, να εξηγήσετε, το προσωπικό ποιο είναι. 
Ορίστε, έχετε το λόγο για ένα λεπτό.</ChairmanSpeech>
<Speech><Parlmember>ΒΑΣΙΛΕΙΟΣ ΚΥΡΙΑΚΑΚΗΣ</Parlmember>: Αναφέρθηκε ο κύριος Υπουργός σε μένα και είπε «με απρέπεια» και νομίζω ότι έχω κάθε λόγο να απαντήσω.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Έχετε το λόγο για δύο λεπτά.</ChairmanSpeech>
<Speech><Parlmember>ΒΑΣΙΛΕΙΟΣ ΚΥΡΙΑΚΑΚΗΣ</Parlmember>: Ρωτάει ο κύριος Υπουργός γιατί ασχολήθηκα με τα θέματα υγείας. Ας εξηγήσει αυτός καλύτερα στο λαό πώς έφθασε να ασχοληθεί με τα θέματα υγείας και πώς τα θέματα υγείας –αφού, προφανώς, ξέρει, γιατί ως Υπουργός Υγείας πρέπει να ξέρει τα προβλήματα υγείας - είναι διαχρονικά. Δεν τιμά καθόλου την Κυβέρνησή του αυτό, καθώς και τις προηγούμενες κυβερνήσεις. Σαφώς είναι διαχρονικά.</Speech>
<Speech><Parlmember>ΣΠΥΡΙΔΩΝ- ΑΔΩΝΙΣ ΓΕΩΡΓΙΑΔΗΣ</Parlmember> (Υπουργός Υγείας): Γιατί το βάλατε τώρα; Γιατί είστε λαϊκιστής.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Παρακαλώ, παρακαλώ.</ChairmanSpeech>
<Speech><Parlmember>ΒΑΣΙΛΕΙΟΣ ΚΥΡΙΑΚΑΚΗΣ</Parlmember>: Θα ξέρατε, όμως, τις διαφορές, εφόσον ξέρετε ότι επί χρόνια μνημονίου -και ιδίως όσο περνάει ο καιρός- αυτά τα προβλήματα οξύνονται. Όταν αναφέρεστε σε triage, που το λέτε, θα ξέρατε ότι στην Ελλάδα δεν υπάρχει επίσημα, δεν έχει θεσμοθετηθεί και όσες φορές έχουμε ζητήσει να γίνουν αυτόνομα ΤΕΠ, το αρνείστε. 
Αυτή η εικόνα που είδατε, είναι σε κανονική, σε πλήρη περίθαλψη. Μέσα σε αυτή τη φωτογραφία -και γι’ αυτό έκανε τον γύρο του κόσμου- διασωληνώθηκε άνθρωπος μπροστά σε όλους τους συνοδούς -αυτό δεν γίνεται πουθενά στον κόσμο, ούτε σε δημόσια ούτε σε ιδιωτικά νοσοκομεία, δεν επιτρέπεται- και πέθανε άνθρωπος μπροστά σε όλους τους συνοδούς, σε αυτήν ακριβώς την εικόνα, την σκηνή. Κι εσείς δίνετε συμβουλές στους γιατρούς να δουλέψουν για την πατρίδα, όταν δεν έχετε πάει να δείτε πώς δουλεύουν, γιατί στέλνετε επιθεωρητές, έχετε απλήρωτους γιατρούς και εργαζόμενους εδώ και μήνες και, αφού τους πληρώσετε για τις εφημερίες –γιατί εθελοντισμό κάνουν- έχετε κάθε δικαίωμα να τους ελέγξετε και να τους δώσετε και συμβουλές, αλλά πρώτα πρέπει να τους πληρώσετε.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ευχαριστούμε πολύ.</ChairmanSpeech>
<Speech><Parlmember>ΒΑΣΙΛΕΙΟΣ ΚΥΡΙΑΚΑΚΗΣ</Parlmember>: Όσο για τους εθελοντές γιατρούς που λειτουργούν στα κοινωνικά ιατρεία, ασχολείστε και μ’ αυτούς τελευταία, γιατί μάλλον και αυτοί «παρανομίες» κάνουν και στέλνετε τους εισαγγελείς. Την απρέπεια λοιπόν, την καταλαβαίνει ο ελληνικός λαός, όπως και το ποιος είναι σχετικός με την υγεία και ποιος όχι.
Σας ευχαριστώ.
(Χειροκροτήματα από την πτέρυγα του ΣΥΡΙΖΑ-ΕΚΜ)</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Κύριε Υπουργέ, σας δίνω το λόγο για δύο λεπτά, αλλά θα παρακαλέσω όλους τους ομιλητές να αποφύγουν τις προσωπικές αναφορές, για να μην έχουμε προσωπικά θέματα και για να τελειώνουμε κάποια στιγμή.
Ορίστε, κύριε Υπουργέ.</ChairmanSpeech>
<Speech><Parlmember>ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</Parlmember> (Υπουργός Υγείας): Κύριε Πρόεδρε, χαίρομαι γιατί μόλις προ ολίγου ακούσαμε τον κύριο συνάδελφο του ΣΥΡΙΖΑ να λέει ότι αυτά τα προβλήματα είναι διαχρονικά. Μάλιστα. Συμφωνούμε, είναι διαχρονικά. Αφού, λοιπόν, είναι διαχρονικά, γιατί ξαφνικά βγάλατε τη φωτογραφία με τους κομματικούς σας φίλους στον «Ευαγγελισμό»;</Speech>
<Speech><Parlmember>ΒΑΣΙΛΕΙΟΣ ΚΥΡΙΑΚΑΚΗΣ</Parlmember>: Το εξηγήσαμε αυτό, αλλά δεν καταλαβαίνετε.</Speech>
<Speech><Parlmember>ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</Parlmember> (Υπουργός Υγείας): Τη βγάλατε, κύριε συνάδελφε, διότι σας πείραξε που η Κυβέρνηση πέτυχε την κινητικότητα χωρίς «να ανοίξει μύτη», σας πείραξε που έχετε προκηρύξει καμμιά εικοσιπενταριά απεργίες στο Εθνικό Σύστημα Υγείας και έχετε 2% συμμετοχή, σας πείραξε που τα νοσοκομεία που βγάλαμε από την κυκλοφορία δεν ανέβασαν ούτε κατά ένα κρεβάτι τις εφημερίες, σας πείραξε που περιμένατε το Σεπτέμβριο στον τομέα της υγείας να γίνει εξέγερση του λαού και να πέσει η Κυβέρνηση και πέφτουν όλα έξω.
Τι κάνατε, λοιπόν; Γι’ αυτό σας κατηγορώ για φτηνό λαϊκισμό. Την ημέρα που χάλασε ο αξονικός τομογράφος –σημειωτέον, τον επισκευάσαμε σε χρόνο-ρεκόρ, χάλασε Παρασκευή βράδυ και λειτουργούσε την Τετάρτη στις έντεκα το πρωί- μόλις χάλασε λοιπόν ο αξονικός, βγάλατε με τους κομματικούς σας φίλους τη φωτογραφία. Ποια φωτογραφία; Κανείς δεν ξέρει κανέναν απ’ αυτή την ημέρα γιατί σε κάθε εφημερία, όπως σωστά είπατε, όχι τώρα αλλά διαχρονικά, αυτή είναι η εικόνα. Όμως τη βγάλατε μία συγκεκριμένη μέρα.
Δεν φτάνει που βάλατε τους κομματικούς σας φίλους να το κάνουν, για να πλήξουν το Εθνικό Σύστημα Υγείας παγκοσμίως και να παρουσιάζουμε παγκοσμίως μια εικόνα που δεν είναι η πραγματική, αλλά κάνετε και κάτι ακόμα χειρότερο και αυτό στη συγκεκριμένη στιγμή του triage. Έτσι συμβαίνει σε όλα τα νοσοκομεία της υφηλίου. Ένα αμερικάνικο σήριαλ αν είχατε δει, θα βλέπατε ότι έτσι είναι όταν υπάρχουν επείγοντα περιστατικά. Έτσι συμβαίνει παντού στον κόσμο, γιατί πολλοί άνθρωποι ταυτόχρονα πάνε σ’ ένα νοσοκομείο και όταν πηγαίνουν πολλοί άνθρωποι ταυτόχρονα σ’ ένα νοσοκομείο, υπάρχει αναμονή στον πραγματικό κόσμο. Μόνο στον κόσμο του ΣΥΡΙΖΑ όπου λύνονται όλα τα προβλήματα και σκίζονται τα μνημόνια δεν υπάρχει αναμονή! 
Δεν φτάνει που κάνετε όλες αυτές τις απρέπειες, αλλά κάνατε την κορυφαία απρέπεια να έλθετε στη Βουλή ως εκπρόσωπος της Αξιωματικής Αντιπολιτεύσεως και να δείξετε αυτή τη χυδαιότητα, για την οποία προηγουμένως παραδεχθήκατε ότι είναι διαχρονικό πρόβλημα και κανείς δεν ξέρει καν αν είναι από τη χθεσινή ημέρα η φωτογραφία. Αυτό το λέει μόνο ο κομματικός σας φίλος στον «Ευαγγελισμό».
(Θόρυβος από την πτέρυγα του ΣΥΡΙΖΑ-ΕΚΜ)</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Κύριε Υπουργέ…</ChairmanSpeech>
<Speech><Parlmember>ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</Parlmember> (Υπουργός Υγείας): Ντροπή σας! Πλήττετε το Εθνικό Σύστημα Υγείας, πλήττετε τους γιατρούς που εργάζονται και παρουσιάζετε μία ψευδή εικόνα για να κερδίσετε ψήφους!</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Παρακαλώ!</ChairmanSpeech>
<Speech><Parlmember>ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</Parlmember> (Υπουργός Υγείας): Ντροπή σας! Υποτίθεται κιόλας ότι θέλετε να συνδράμετε το Εθνικό Σύστημα Υγείας.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Παρακαλώ, κύριε Υπουργέ. Έληξε το θέμα.
Κηρύσσεται περαιωμένη η συζήτηση επί των άρθρων και των τροπολογιών…
(Θόρυβος από την πτέρυγα του ΣΥΡΙΖΑ-ΕΚΜ)</ChairmanSpeech>
<Speech><Parlmember>ΑΝΔΡΕΑΣ ΞΑΝΘΟΣ</Parlmember>: Είσαι ο ορισμός της πολιτικής χυδαιότητας!</Speech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Ο κ. Βορίδης διασκεδάζει κιόλας!</Speech>
<Speech><Parlmember>ΒΑΣΙΛΕΙΟΣ ΚΥΡΙΑΚΑΚΗΣ</Parlmember>: Κύριε Πρόεδρε, να ανακαλέσει ο Υπουργός για την «απρέπεια» και τη «χυδαιότητα» γιατί θα ζητήσω πάλι το λόγο. Με συγχωρείτε. Η «απρέπεια» ήταν ότι κατέθεσα στα Πρακτικά…</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ένα λεπτό. Θα σας δώσω το λόγο.
Έκανα μία έκκληση να αποφύγουμε τις προσωπικές αναφορές και τις εκφράσεις που θα μπορούσαν να δημιουργήσουν περαιτέρω συζήτηση. Δεν με ακούτε. 
Κύριε Κυριακάκη, έχετε το λόγο για ένα λεπτό. Πείτε τώρα δύο κουβέντες, για να τελειώνουμε.</ChairmanSpeech>
<Speech><Parlmember>ΒΑΣΙΛΕΙΟΣ ΚΥΡΙΑΚΑΚΗΣ</Parlmember>: Ζητώ να ανακαλέσει ο Υπουργός για την «απρέπεια» και τη «χυδαιότητα». Η απρέπεια ήταν –και στην αρχή το είπε ο κύριος Υπουργός- ότι μίλησα γι’ αυτά τα προβλήματα και καταθέσαμε στα Πρακτικά όχι πίνακες και στοιχεία –που και αυτά κατατέθηκαν, κύριε Υπουργέ- αλλά εικόνες. Αυτό το κάναμε εν τη απουσία σας. Τι να κάνουμε; Τυχαίνει να μιλάμε εδώ μέσα και να μην είστε, αλλά και στην επιτροπή έτυχε να μιλήσω και δεν ήσασταν παρών και το πρωί δεν ήσασταν εδώ. Ο κ. Μπέζας ήταν. 
Να ανακαλέσει ο κύριος Υπουργός την απρέπεια και τη χυδαιότητα. Δεν θα μπαίνουμε εδώ μέσα σαν να είναι τηλεοπτικό στούντιο.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Κύριε Υπουργέ, έχετε το λόγο για μισό λεπτό.</ChairmanSpeech>
<Speech><Parlmember>ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</Parlmember> (Υπουργός Υγείας): Κύριε συνάδελφε, προφανώς έχετε κάποιο θέμα με την τηλεόραση. Θα σας κανονίσω μερικές εμφανίσεις σε κανένα κανάλι, γιατί σας έχει μείνει απωθημένο.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Κύριε Υπουργέ, παρακαλώ. Να τελειώνουμε.</ChairmanSpeech>
<Speech><Parlmember>ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</Parlmember> (Υπουργός Υγείας): Έρχομαι τώρα στην ουσία.
(Θόρυβος στην Αίθουσα από την πτέρυγα του ΣΥΡΙΖΑ- ΕΚΜ) (κωδωνοκρουσίες)</Speech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Να τον ανακαλέσετε στην τάξη!</Speech>
<Speech><Parlmember>ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</Parlmember> (Υπουργός Υγείας): Μα, τι λέτε; Εδώ με βρίζετε από κάτω, θα με ανακαλέσετε κιόλας;
Ακούστε, κύριε συνάδελφε.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Κύριε Υπουργέ, παρακαλώ να τελειώνουμε.</ChairmanSpeech>
<Speech><Parlmember>ΒΑΣΙΛΕΙΟΣ ΚΥΡΙΑΚΑΚΗΣ</Parlmember>: Αυτά να τα πεις στην τηλεόραση!</Speech>
<Speech><Parlmember>ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</Parlmember> (Υπουργός Υγείας): Ακούστε, κύριε συνάδελφε. Παρουσιάσατε μία φωτογραφία από ένα γεγονός που ξέρετε εσείς ως γιατρός ότι είναι απολύτως συνηθισμένο και συμβάλατε με αυτή σας την πράξη στην απαξίωση του Εθνικού Συστήματος Υγείας.</Speech> 
<Speech><Parlmember>ΒΑΣΙΛΕΙΟΣ ΚΥΡΙΑΚΑΚΗΣ</Parlmember>: Δεν είπαμε αυτό.</Speech> 
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Οφείλετε να συγκλονίζεστε από αυτές τις φωτογραφίες και όχι να γελάτε και να κομπάζετε με τα χειροκροτήματα του κ. Βορίδη…</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Παρακαλώ να γράφονται στα Πρακτικά μόνο αυτά που λέει ο κύριος Υπουργός.</ChairmanSpeech> 
<Speech><Parlmember>ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</Parlmember> (Υπουργός Υγείας): Τη στιγμή της εφημερίας -το απήντησε προηγουμένως ο διπλανός σας- σε όλα τα νοσοκομεία της γης αυτό συμβαίνει. Τι να κάνουμε τώρα; Πάνε πολλοί άνθρωποι ταυτόχρονα σε ένα νοσοκομείο. 
(Θόρυβος από την πτέρυγα του ΣΥΡΙΖΑ-ΕΚΜ)
Ο «Ευαγγελισμός» δέχεται χίλια άτομα στην εφημερία. Λέτε χίλια άτομα στην εφημερία να μην έχουν λίγη αναμονή; Οι ιατροί εκεί, είναι «από άλλο πλανήτη»; 
Κύριε Πρόεδρε, -και αυτό πρέπει να καταχωριστεί στα Πρακτικά- δεν είναι αυτή η εικόνα των δημοσίων νοσοκομείων, που θέλησε να παρουσιάσει ο ΣΥΡΙΖΑ σήμερα στη Βουλή. 
Εμείς υπερασπιζόμαστε τα δημόσια νοσοκομεία και την προσπάθεια που κάνουν εκεί οι γιατροί και το νοσηλευτικό προσωπικό, τους οποίους εσείς συκοφαντείτε και διαβάλλετε, για πολιτικούς και μόνο λόγους. Αυτό είναι το ζητούμενο σήμερα. 
Σας ευχαριστώ πολύ.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Σας ευχαριστούμε. 
Κυρίες και κύριοι συνάδελφοι, κηρύσσεται περαιωμένη η συζήτηση επί των άρθρων και των τροπολογιών του σχεδίου νόμου του Υπουργείου Υγείας: «Ρυθμίσεις Υπουργείου Υγείας και άλλες διατάξεις» και θα γίνει η ψήφισή τους χωριστά.
Ερωτάται το Σώμα: Γίνεται δεκτό το άρθρο 1 ως έχει;</ChairmanSpeech> 
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
<Speech><Parlmember>ΒΑΣΙΛΕΙΟΣ ΚΥΡΙΑΚΑΚΗΣ</Parlmember>: Κατά πλειοψηφία.</Speech>
<Speech><Parlmember>ΒΑΣΙΛΕΙΟΣ ΚΑΠΕΡΝΑΡΟΣ</Parlmember>: Κατά πλειοψηφία.</Speech>
<Speech><Parlmember>ΓΕΩΡΓΙΟΣ ΛΑΜΠΡΟΥΛΗΣ</Parlmember>: Κατά πλειοψηφία.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Συνεπώς, το άρθρο 1 έγινε δεκτό ως έχει κατά πλειοψηφία. 
Ερωτάται το Σώμα: Γίνεται δεκτό το άρθρο 2 ως έχει;</ChairmanSpeech> 
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
<Speech><Parlmember>ΒΑΣΙΛΕΙΟΣ ΚΑΠΕΡΝΑΡΟΣ</Parlmember>: Παρών.</Speech> 
<Speech><Parlmember>ΓΕΩΡΓΙΟΣ ΛΑΜΠΡΟΥΛΗΣ</Parlmember>: Παρών.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Συνεπώς, το άρθρο 2 έγινε δεκτό ως έχει κατά πλειοψηφία.
Ερωτάται το Σώμα: Γίνεται δεκτό το άρθρο 3 ως έχει;</ChairmanSpeech> 
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
<Speech><Parlmember>ΒΑΣΙΛΕΙΟΣ ΚΥΡΙΑΚΑΚΗΣ</Parlmember>: Κατά πλειοψηφία.</Speech>
<Speech><Parlmember>ΒΑΣΙΛΕΙΟΣ ΚΑΠΕΡΝΑΡΟΣ</Parlmember>: Παρών.</Speech>
<Speech><Parlmember>ΓΕΩΡΓΙΟΣ ΛΑΜΠΡΟΥΛΗΣ</Parlmember>: Παρών.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Συνεπώς, το άρθρο 3 έγινε δεκτό ως έχει κατά πλειοψηφία.
Ερωτάται το Σώμα: Γίνεται δεκτό το άρθρο 4 ως έχει;</ChairmanSpeech> 
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
<Speech><Parlmember>ΓΕΩΡΓΙΟΣ ΛΑΜΠΡΟΥΛΗΣ</Parlmember>: Παρών.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Συνεπώς, το άρθρο 4 έγινε δεκτό ως έχει κατά πλειοψηφία.
Ερωτάται το Σώμα: Γίνεται δεκτό το άρθρο 5 ως έχει;</ChairmanSpeech> 
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
<Speech><Parlmember>ΒΑΣΙΛΕΙΟΣ ΚΥΡΙΑΚΑΚΗΣ</Parlmember>: Παρών.</Speech>
<Speech><Parlmember>ΒΑΣΙΛΕΙΟΣ ΚΑΠΕΡΝΑΡΟΣ</Parlmember>: Παρών.</Speech>
<Speech><Parlmember>ΓΕΩΡΓΙΟΣ ΛΑΜΠΡΟΥΛΗΣ</Parlmember>: Παρών.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Συνεπώς, το άρθρο 5 έγινε δεκτό ως έχει κατά πλειοψηφία.
Ερωτάται το Σώμα: Γίνεται δεκτό το άρθρο 6 ως έχει;</ChairmanSpeech> 
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
<Speech><Parlmember>ΒΑΣΙΛΕΙΟΣ ΚΥΡΙΑΚΑΚΗΣ</Parlmember>: Παρών.</Speech>
<Speech><Parlmember>ΓΕΩΡΓΙΟΣ ΛΑΜΠΡΟΥΛΗΣ</Parlmember>: Κατά πλειοψηφία.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Συνεπώς, το άρθρο 6 έγινε δεκτό ως έχει κατά πλειοψηφία.
Ερωτάται το Σώμα: Γίνεται δεκτό το άρθρο 7 ως έχει;</ChairmanSpeech> 
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
<Speech><Parlmember>ΒΑΣΙΛΕΙΟΣ ΚΥΡΙΑΚΑΚΗΣ</Parlmember>: Κατά πλειοψηφία.</Speech>
<Speech><Parlmember>ΒΑΣΙΛΕΙΟΣ ΚΑΠΕΡΝΑΡΟΣ</Parlmember>: Παρών.</Speech>
<Speech><Parlmember>ΓΕΩΡΓΙΟΣ ΛΑΜΠΡΟΥΛΗΣ</Parlmember>: Κατά πλειοψηφία.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Συνεπώς, το άρθρο 7 έγινε δεκτό ως έχει κατά πλειοψηφία.
Ερωτάται το Σώμα: Γίνεται δεκτό το άρθρο 8 όπως τροποποιήθηκε από τον κύριο Υπουργό;</ChairmanSpeech> 
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
<Speech><Parlmember>ΒΑΣΙΛΕΙΟΣ ΚΥΡΙΑΚΑΚΗΣ</Parlmember>: Παρών.</Speech>
<Speech><Parlmember>ΓΕΩΡΓΙΟΣ ΛΑΜΠΡΟΥΛΗΣ</Parlmember>: Παρών.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Συνεπώς, το άρθρο 8 έγινε δεκτό, όπως τροποποιήθηκε από τον κύριο Υπουργό, κατά πλειοψηφία.
Ερωτάται το Σώμα: Γίνεται δεκτό το άρθρο 9 ως έχει;</ChairmanSpeech> 
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
<Speech><Parlmember>ΒΑΣΙΛΕΙΟΣ ΚΥΡΙΑΚΑΚΗΣ</Parlmember>: Παρών.</Speech>
<Speech><Parlmember>ΓΕΩΡΓΙΟΣ ΛΑΜΠΡΟΥΛΗΣ</Parlmember>: Κατά πλειοψηφία.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Συνεπώς, το άρθρο 9 έγινε δεκτό ως έχει κατά πλειοψηφία.
Ερωτάται το Σώμα: Γίνεται δεκτό το άρθρο 10 ως έχει;</ChairmanSpeech> 
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
<Speech><Parlmember>ΒΑΣΙΛΕΙΟΣ ΚΥΡΙΑΚΑΚΗΣ</Parlmember>: Παρών.</Speech>
<Speech><Parlmember>ΓΕΩΡΓΙΟΣ ΛΑΜΠΡΟΥΛΗΣ</Parlmember>: Κατά πλειοψηφία.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Συνεπώς, το άρθρο 10 έγινε δεκτό ως έχει κατά πλειοψηφία.
Ερωτάται το Σώμα: Γίνεται δεκτό το άρθρο 11 ως έχει;</ChairmanSpeech> 
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
<Speech><Parlmember>ΒΑΣΙΛΕΙΟΣ ΚΥΡΙΑΚΑΚΗΣ</Parlmember>: Παρών.</Speech>
<Speech><Parlmember>ΓΕΩΡΓΙΟΣ ΛΑΜΠΡΟΥΛΗΣ</Parlmember>: Παρών.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Συνεπώς, το άρθρο 11 έγινε δεκτό ως έχει κατά πλειοψηφία.
Ερωτάται το Σώμα: Γίνεται δεκτό το άρθρο 12 ως έχει;</ChairmanSpeech> 
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
<Speech><Parlmember>ΒΑΣΙΛΕΙΟΣ ΚΥΡΙΑΚΑΚΗΣ</Parlmember>: Παρών.</Speech>
<Speech><Parlmember>ΒΑΣΙΛΕΙΟΣ ΚΑΠΕΡΝΑΡΟΣ</Parlmember>: Κατά πλειοψηφία.</Speech> 
<Speech><Parlmember>ΓΕΩΡΓΙΟΣ ΛΑΜΠΡΟΥΛΗΣ</Parlmember>: Κατά πλειοψηφία.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Συνεπώς, το άρθρο 12 έγινε δεκτό ως έχει κατά πλειοψηφία.
Ερωτάται το Σώμα: Γίνεται δεκτό το άρθρο 13 ως έχει;</ChairmanSpeech> 
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
<Speech><Parlmember>ΒΑΣΙΛΕΙΟΣ ΚΥΡΙΑΚΑΚΗΣ</Parlmember>: Παρών.</Speech>
<Speech><Parlmember>ΒΑΣΙΛΕΙΟΣ ΚΑΠΕΡΝΑΡΟΣ</Parlmember>: Παρών.</Speech> 
<Speech><Parlmember>ΓΕΩΡΓΙΟΣ ΛΑΜΠΡΟΥΛΗΣ</Parlmember>: Κατά πλειοψηφία.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Συνεπώς, το άρθρο 13 έγινε δεκτό ως έχει κατά πλειοψηφία.
Ερωτάται το Σώμα: Γίνεται δεκτό το άρθρο 14 ως έχει;</ChairmanSpeech> 
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
<Speech><Parlmember>ΒΑΣΙΛΕΙΟΣ ΚΥΡΙΑΚΑΚΗΣ</Parlmember>: Παρών.</Speech>
<Speech><Parlmember>ΒΑΣΙΛΕΙΟΣ ΚΑΠΕΡΝΑΡΟΣ</Parlmember>: Παρών.</Speech> 
<Speech><Parlmember>ΓΕΩΡΓΙΟΣ ΛΑΜΠΡΟΥΛΗΣ</Parlmember>: Κατά πλειοψηφία.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Συνεπώς, το άρθρο 14 έγινε δεκτό ως έχει κατά πλειοψηφία.
Ερωτάται το Σώμα: Γίνεται δεκτό το άρθρο 15 ως έχει;</ChairmanSpeech> 
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
<Speech><Parlmember>ΒΑΣΙΛΕΙΟΣ ΚΥΡΙΑΚΑΚΗΣ</Parlmember>: Παρών.</Speech>
<Speech><Parlmember>ΒΑΣΙΛΕΙΟΣ ΚΑΠΕΡΝΑΡΟΣ</Parlmember>: Παρών.</Speech> 
<Speech><Parlmember>ΓΕΩΡΓΙΟΣ ΛΑΜΠΡΟΥΛΗΣ</Parlmember>: Κατά πλειοψηφία.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Συνεπώς, το άρθρο 15 έγινε δεκτό ως έχει κατά πλειοψηφία.
Ερωτάται το Σώμα: Γίνεται δεκτό το άρθρο 16 ως έχει;</ChairmanSpeech> 
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
<Speech><Parlmember>ΒΑΣΙΛΕΙΟΣ ΚΥΡΙΑΚΑΚΗΣ</Parlmember>: Παρών.</Speech>
<Speech><Parlmember>ΒΑΣΙΛΕΙΟΣ ΚΑΠΕΡΝΑΡΟΣ</Parlmember>: Κατά πλειοψηφία.</Speech> 
<Speech><Parlmember>ΓΕΩΡΓΙΟΣ ΛΑΜΠΡΟΥΛΗΣ</Parlmember>: Παρών.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Συνεπώς, το άρθρο 16 έγινε δεκτό ως έχει κατά πλειοψηφία.
Ερωτάται το Σώμα: Γίνεται δεκτό το άρθρο 17 ως έχει;</ChairmanSpeech> 
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
<Speech><Parlmember>ΒΑΣΙΛΕΙΟΣ ΚΥΡΙΑΚΑΚΗΣ</Parlmember>: Παρών.</Speech>
<Speech><Parlmember>ΒΑΣΙΛΕΙΟΣ ΚΑΠΕΡΝΑΡΟΣ</Parlmember>: Κατά πλειοψηφία.</Speech>
<Speech><Parlmember>ΓΕΩΡΓΙΟΣ ΛΑΜΠΡΟΥΛΗΣ</Parlmember>: Κατά πλειοψηφία.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Συνεπώς, το άρθρο 17 έγινε δεκτό ως έχει κατά πλειοψηφία.
Για το άρθρο 18 έχει υποβληθεί αίτηση ονομαστικής ψηφοφορίας από Βουλευτές της Κοινοβουλευτικής Ομάδας του ΣΥΡΙΖΑ, η οποία θα διεξαχθεί την Τρίτη 5 Νοεμβρίου 2013. 
Ερωτάται το Σώμα: Γίνεται δεκτό το άρθρο 19 ως έχει;</ChairmanSpeech> 
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
<Speech><Parlmember>ΓΕΩΡΓΙΟΣ ΛΑΜΠΡΟΥΛΗΣ</Parlmember>: Κατά πλειοψηφία.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Συνεπώς, το άρθρο 19 έγινε δεκτό ως έχει κατά πλειοψηφία.
Ερωτάται το Σώμα: Γίνεται δεκτή η τροπολογία με γενικό αριθμό 901 και ειδικό αριθμό 43, όπως τροποποιήθηκε από τον κύριο Υπουργό;</ChairmanSpeech> 
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτή, δεκτή.</Speech> 
<Speech><Parlmember>ΒΑΣΙΛΕΙΟΣ ΚΥΡΙΑΚΑΚΗΣ</Parlmember>: Παρών.</Speech>
<Speech><Parlmember>ΓΕΩΡΓΙΟΣ ΛΑΜΠΡΟΥΛΗΣ</Parlmember>: Κατά πλειοψηφία.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Συνεπώς, η τροπολογία με γενικό αριθμό 901 και ειδικό αριθμό 43 έγινε δεκτή, όπως τροποποιήθηκε από τον κύριο Υπουργό, κατά πλειοψηφία και εντάσσεται στο νομοσχέδιο ως ίδια άρθρα.
Ερωτάται το Σώμα: Γίνεται δεκτή η τροπολογία με γενικό αριθμό 914 και ειδικό αριθμό 53 ως έχει;</ChairmanSpeech> 
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτή, δεκτή.</Speech> 
<Speech><Parlmember>ΓΕΩΡΓΙΟΣ ΛΑΜΠΡΟΥΛΗΣ</Parlmember>: Λευκό.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Συνεπώς, η τροπολογία με γενικό αριθμό 914 και ειδικό αριθμό 53 έγινε δεκτή ως έχει κατά πλειοψηφία και εντάσσεται στο νομοσχέδιο ως ίδιο άρθρο.
Ερωτάται το Σώμα: Γίνεται δεκτή η τροπολογία με γενικό αριθμό 909 και ειδικό αριθμό 48 ως έχει;</ChairmanSpeech> 
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτή, δεκτή.</Speech> 
<Speech><Parlmember>ΒΑΣΙΛΕΙΟΣ ΚΥΡΙΑΚΑΚΗΣ</Parlmember>: Παρών.</Speech>
<Speech><Parlmember>ΒΑΣΙΛΕΙΟΣ ΚΑΠΕΡΝΑΡΟΣ</Parlmember>: Κατά πλειοψηφία.</Speech>
<Speech><Parlmember>ΓΕΩΡΓΙΟΣ ΛΑΜΠΡΟΥΛΗΣ</Parlmember>: Κατά πλειοψηφία.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Συνεπώς, η τροπολογία με γενικό αριθμό 909 και ειδικό αριθμό 48 έγινε δεκτή ως έχει κατά πλειοψηφία και εντάσσεται στο νομοσχέδιο ως ίδιο άρθρο.
Ερωτάται το Σώμα: Γίνεται δεκτή η τροπολογία με γενικό αριθμό 910 και ειδικό αριθμό 49 ως έχει;</ChairmanSpeech> 
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτή, δεκτή.</Speech> 
<Speech><Parlmember>ΒΑΣΙΛΕΙΟΣ ΚΥΡΙΑΚΑΚΗΣ</Parlmember>: Παρών.</Speech>
<Speech><Parlmember>ΓΕΩΡΓΙΟΣ ΛΑΜΠΡΟΥΛΗΣ</Parlmember>: Παρών.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Συνεπώς, η τροπολογία με γενικό αριθμό 910 και ειδικό αριθμό 49 έγινε δεκτή ως έχει κατά πλειοψηφία και εντάσσεται στο νομοσχέδιο ως ίδιο άρθρο.
Ερωτάται το Σώμα: Γίνεται δεκτή η τροπολογία με γενικό αριθμό 913 και ειδικό αριθμό 52 ως έχει;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτή, δεκτή.</Speech>
<Speech><Parlmember>ΒΑΣΙΛΕΙΟΣ ΚΥΡΙΑΚΑΚΗΣ</Parlmember>: Παρών.</Speech>
<Speech><Parlmember>ΓΕΩΡΓΙΟΣ ΛΑΜΠΡΟΥΛΗΣ</Parlmember>: Κατά πλειοψηφία.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Συνεπώς, η τροπολογία με γενικό αριθμό 913 και ειδικό αριθμό 52 έγινε δεκτή ως έχει κατά πλειοψηφία και εντάσσεται στο νομοσχέδιο ως ίδιο άρθρο.
Γίνεται δεκτή η τροπολογία με γενικό αριθμό 853 και ειδικό αριθμό 33 ως έχει;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτή, δεκτή.</Speech>
<Speech><Parlmember>ΒΑΣΙΛΕΙΟΣ ΚΥΡΙΑΚΑΚΗΣ</Parlmember>: Παρών.</Speech>
<Speech><Parlmember>ΓΕΩΡΓΙΟΣ ΛΑΜΠΡΟΥΛΗΣ</Parlmember>: Κατά πλειοψηφία.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Συνεπώς, η τροπολογία με γενικό αριθμό 853 και ειδικό αριθμό 33 έγινε δεκτή ως έχει κατά πλειοψηφία και εντάσσεται στο νομοσχέδιο ως ίδιο άρθρο.
Κύριοι συνάδελφοι, έχουν διανεμηθεί τα Πρακτικά της Τετάρτης 9 Οκτωβρίου 2013, της Πέμπτης 10 Οκτωβρίου 2013 και Παρασκευής 11 Οκτωβρίου 2013 και ερωτάται το Σώμα αν τα επικυρώνει.</ChairmanSpeech> 
<Speech><Parlmember>ΟΛΟΙ ΟΙ ΒΟΥΛΕΥΤΕΣ</Parlmember>: Μάλιστα, μάλιστα.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Συνεπώς, τα Πρακτικά της Τετάρτης 9 Οκτωβρίου 2013, της Πέμπτης 10 Οκτωβρίου 2012 και της Παρασκευής 11 Οκτωβρίου 2013 επικυρώθηκαν.
Κύριοι συνάδελφοι, δέχεστε στο σημείο αυτό να λύσουμε τη συνεδρίαση;</ChairmanSpeech>
<Speech><Parlmember>ΟΛΟΙ ΟΙ ΒΟΥΛΕΥΤΕΣ</Parlmember>: Μάλιστα, μάλιστα.
Με τη συναίνεση του Σώματος και ώρα 17.32΄ λύεται η συνεδρίαση για αύριο ημέρα Παρασκευή 1η Νοεμβρίου 2013 και ώρα 10.00΄, με αντικείμενο εργασιών του Σώματος κοινοβουλευτικό έλεγχο: α) συζήτηση επικαίρων ερωτήσεων και β) συζήτηση της με αριθμό 5/5 από 11-10-2013 επίκαιρης επερώτησης Βουλευτών του ΣΥΡΙΖΑ-ΕΚΜ προς τους Υπουργούς Εργασίας, Κοινωνικής Ασφάλισης και Πρόνοιας και Οικονομικών, σχετικά με την προμελετημένη και μεθοδευμένη δυσλειτουργία των Κέντρων Πιστοποίησης Αναπηρίας με στόχο τον περιορισμό των κοινωνικών παροχών στα άτομα με αναπηρία και χρόνιες παθήσεις.
Ο</Speech> ΠΡΟΕΔΡΟΣ                                                ΟΙ ΓΡΑΜΜΑΤΕΙΣ 
Τελευταία Αποθήκευση:	10/11/2013 2:38:00 μμ	Από:	E.kefalopoulouΕκτυπώθηκε:	31/10/2013 10:09:00 πμ</body>
</html>