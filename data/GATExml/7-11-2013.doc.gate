<html><head><meta name="cp:revision" content="2"><meta name="date" content="2013-11-15T11:29:00Z"><meta name="Company" content="OTS"><meta name="meta:word-count" content="66254"><meta name="dc:creator" content="Production"><meta name="extended-properties:Company" content="OTS"><meta name="meta:print-date" content="2013-11-15T09:46:00Z"><meta name="Word-Count" content="66254"><meta name="dcterms:created" content="2013-11-15T11:29:00Z"><meta name="dcterms:modified" content="2013-11-15T11:29:00Z"><meta name="Last-Modified" content="2013-11-15T11:29:00Z"><meta name="Last-Save-Date" content="2013-11-15T11:29:00Z"><meta name="meta:character-count" content="357775"><meta name="Template" content="Normal"><meta name="meta:save-date" content="2013-11-15T11:29:00Z"><meta name="Application-Name" content="Microsoft Office Word"><meta name="modified" content="2013-11-15T11:29:00Z"><meta name="Edit-Time" content="600000000"><meta name="Content-Type" content="application/msword"><meta name="creator" content="Production"><meta name="meta:author" content="Production"><meta name="extended-properties:Application" content="Microsoft Office Word"><meta name="meta:creation-date" content="2013-11-15T11:29:00Z"><meta name="Last-Printed" content="2013-11-15T09:46:00Z"><meta name="meta:last-author" content="e.gouma"><meta name="Creation-Date" content="2013-11-15T11:29:00Z"><meta name="xmpTPg:NPages" content="335"><meta name="resourceName" content="7-11-2013.doc"><meta name="Last-Author" content="e.gouma"><meta name="Character Count" content="357775"><meta name="Page-Count" content="335"><meta name="Revision-Number" content="2"><meta name="extended-properties:Template" content="Normal"><meta name="Author" content="Production"><meta name="meta:page-count" content="335"></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></head><body>ΣΥΝΕΔΡΙΑΣΗ 7-11-2013		ΣΕΛ. 258
(Σημείωση: Ο παρακάτω πίνακας περιεχομένων δεν αποτελεί το τελικό κείμενο, διότι εκκρεμούν ορθογραφικές και συντακτικές διορθώσεις)
ΠΙΝΑΚΑΣ ΠΕΡΙΕΧΟΜΕΝΩΝ
ΙΕ’ ΠΕΡΙΟΔΟΣ 
ΠΡΟΕΔΡΕΥΟΜΕΝΗΣ ΚΟΙΝΟΒΟΥΛΕΥΤΙΚΗΣ ΔΗΜΟΚΡΑΤΙΑΣ
ΣΥΝΟΔΟΣ Β΄
ΣΥΝΕΔΡΙΑΣΗ ΚΒ΄
Πέμπτη  7 Νοεμβρίου 2013
ΘΕΜΑΤΑ
 
Α. ΕΙΔΙΚΑ ΘΕΜΑΤΑ 
1. Επικύρωση Πρακτικών, σελ. 
2. Επί διαδικαστικού θέματος, σελ. 
3. Επί προσωπικού θέματος, σελ. 
4. Ανακοινώνεται ότι τη συνεδρίαση παρακολουθούν μαθητές από το 7ο Γενικό Λύκειο Νέας Σμύρνης, το Ιδιωτικό Δημοτικό Σχολείο &quot;ΣΧΟΛΗ ΞΕΝΟΠΟΥΛΟΥ&quot;, το 6ο Δημοτικό Σχολείο Ζωγράφου, το 3ο Δημοτικό Σχολείο Μεταμόρφωσης, το 2ο Γυμνάσιο Πετρούπολης, το 1ο Δημοτικό Σχολείο Ναυπλίου, το Γυμνάσιο Ευξεινούπολης Μαγνησίας, το 17ο Δημοτικό Σχολείο Πάτρας, το 15ο Δημοτικό Σχολείο Πάτρας, το 1ο Δημοτικό Σχολείου Καρπενησίου,  η Πρόεδρος της Βουλής των Αντιπροσώπων της Ιταλίας κ. Λάουρα Μπολντρίνι, και ουγγρική αντιπροσωπεία συνοδευόμενη από την Πρέσβειρα της Ουγγαρίας στην Αθήνα κ. Eszter Sandorfi, σελ. 
5. Αναφορά στην επέμβαση των ΜΑΤ, προκειμένου να εκκενωθεί το Ραδιομέγαρο, σελ. 
6. Ανακοινώνεται ότι ο Πρόεδρος της Κοινοβουλευτικής Ομάδας του Συνασπισμού Ριζοσπαστικής Αριστεράς - Ενωτικού Κοινωνικού Μετώπου κ. Αλέξης Τσίπρας και εβδομήντα ένας Βουλευτές του κόμματός του κατέθεσαν πρόταση δυσπιστίας κατά της Κυβέρνησης, σελ. 
7. Αναφορά στην κατάθεση πρότασης δυσπιστίας κατά της Κυβέρνησης, σελ.      8. Ανακοινώνεται ότι η Ειδική Μόνιμη Επιτροπή Κοινοβουλευτικής Δεοντολογίας καταθέτει τις Εκθέσεις της στις αιτήσεις της Εισαγγελικής Αρχής για τη χορήγηση άδειας άσκησης ποινικής δίωξης κατά Βουλευτών, σελ. 
 
Β. ΚΟΙΝΟΒΟΥΛΕΥΤΙΚΟΣ ΕΛΕΓΧΟΣ 
1. Ανακοίνωση του δελτίου επικαίρων ερωτήσεων της Παρασκευής 8 Νοεμβρίου 2013, σελ. 
2. Συζήτηση επικαίρων ερωτήσεων:
 α) Προς τον Υπουργό Υποδομών, Μεταφορών και Δικτύων:
  i. σχετικά με την αύξηση του αριθμού των πτήσεων στη σύνδεση Θεσσαλονίκης - Κωνσταντινούπολης, σελ. 
  ii. σχετικά με την ενημέρωση για τη διαγραφή των έργων υποδομών της Κρήτης από το Επιχειρησιακό Πρόγραμμα 2007 - 2013, σελ. 
 β) Προς τον Υπουργό Ναυτιλίας και Αιγαίου, σχετικά με το ρόλο του Λιμενικού Σώματος στην υπεράσπιση της Ελληνικής ΑΟΖ, σελ. 
 γ) Προς τον Υπουργό Περιβάλλοντος, Ενέργειας και Κλιματικής Αλλαγής, σχετικά με την εφαρμογή του νόμου περί αυθαίρετης δόμησης και της καταγραφής των υπό κατεδάφιση κτιρίων, σελ. 

Γ. ΝΟΜΟΘΕΤΙΚΗ ΕΡΓΑΣΙΑ 
1. Ψήφιση στο σύνολο του σχεδίου νόμου του Υπουργείου Οικονομικών: &quot;Προσαρμογή της ελληνικής νομοθεσίας στην Οδηγία 2011/61/ΕΕ σχετικά με τους διαχειριστές των οργανισμών εναλλακτικών επενδύσεων και την Οδηγία 2011/89/ΕΕ σχετικά με τη συμπληρωματική εποπτεία των χρηματοπιστωτικών οντοτήτων που ανήκουν σε χρηματοπιστωτικούς ομίλους ετερογενών δραστηριοτήτων, μέτρα για την εφαρμογή του Κανονισμού (ΕΕ) 648/2012/ΕΕ περί εξωχρηματιστηριακών παραγώγων, κεντρικών αντισυμβαλλόμενων και αρχείων καταγραφής συναλλαγών και άλλες διατάξεις&quot;, σελ. 
2. Συζήτηση επί των άρθρων και των τροπολογιών του σχεδίου νόμου του Υπουργείου Διοικητικής Μεταρρύθμισης και Ηλεκτρονικής Διακυβέρνησης: &quot;Ρυθμίσεις Υπουργείου Διοικητικής Μεταρρύθμισης και Ηλεκτρονικής Διακυβέρνησης&quot;, σελ. 
3. Κατάθεση σχεδίων νόμων:
α) Ο Υπουργός Υποδομών, Μεταφορών και Δικτύων, ο Αντιπρόεδρος της Κυβέρνησης και Υπουργός Εξωτερικών και οι Υπουργοί Οικονομικών, Ανάπτυξης και Ανταγωνιστικότητας, Εργασίας, Κοινωνικής Ασφάλισης και Πρόνοιας και Περιβάλλοντος, Ενέργειας και Κλιματικής Αλλαγής, κατέθεσαν σχέδιο νόμου:
 i. &quot;Κύρωση της Συμφωνίας Αεροπορικών Μεταφορών μεταξύ ως πρώτου μέρους, των Ηνωμένων Πολιτειών της Αμερικής, ως δεύτερου μέρους της Ευρωπαϊκής  Ένωσης και των κρατών μελών της, ως τρίτου μέρους της Ισλανδίας και, ως τέταρτου μέρους, του Βασιλείου της Νορβηγίας&quot;, σελ. 
 ii. &quot;Κύρωση της Συμπληρωματικής Συμφωνίας Αεροπορικών Μεταφορών μεταξύ ως πρώτου μέρους, της Ευρωπαϊκής  Ένωσης και των κρατών μελών της, ως δεύτερου μέρους της Ισλανδίας και, ως τρίτου μέρους, του Βασιλείου της Νορβηγίας για την εφαρμογή της Συμφωνίας Αεροπορικών Μεταφορών μεταξύ ως πρώτου μέρους, των Ηνωμένων Πολιτειών της Αμερικής, ως δεύτερου μέρους της Ευρωπαϊκής  Ένωσης και των κρατών μελών της, ως τρίτου μέρους της Ισλανδίας και, ως τέταρτου μέρους, του Βασιλείου της Νορβηγίας&quot;, σελ. 
 β) Ο Υπουργός Οικονομικών κατέθεσε σχέδια νόμου:
 i. &quot;Για την κύρωση του Απολογισμού του Κράτους οικονομικού έτους 2012&quot;, και  ii. &quot;Για την κύρωση του Ισολογισμού του Κράτους οικονομικού έτους 2012&quot;, σελ. 

ΠΡΟΕΔΡΕΥΟΝΤΕΣ                                                                                                ΔΡΑΓΑΣΑΚΗΣ Ι. , σελ.                                                                                 ΔΡΙΒΕΛΕΓΚΑΣ Ι. , σελ.                                                                                       ΚΟΛΛΙΑ-ΤΣΑΡΟΥΧΑ Μ. , σελ.                                                    ΜΑΡΚΟΓΙΑΝΝΑΚΗΣ Χ. , σελ.

ΟΜΙΛΗΤΕΣ

Α. Επί διαδικαστικού θέματος:
ΒΟΥΤΣΗΣ Ν. , σελ.
ΓΕΩΡΓΑΝΤΑΣ Γ. , σελ.
ΔΡΑΓΑΣΑΚΗΣ Ι. , σελ.
ΔΡΙΒΕΛΕΓΚΑΣ Ι. , σελ.
ΔΡΙΤΣΑΣ Θ. , σελ.
ΚΑΚΛΑΜΑΝΗΣ Α. , σελ.
ΚΑΠΕΡΝΑΡΟΣ Β. , σελ.
ΚΑΡΑΘΑΝΑΣΟΠΟΥΛΟΣ Ν. , σελ.
ΚΑΤΣΩΤΗΣ Χ. , σελ.
ΚΟΛΛΙΑ-ΤΣΑΡΟΥΧΑ Μ. , σελ.
ΚΩΝΣΤΑΝΤΟΠΟΥΛΟΥ Ζ. , σελ.
ΜΑΡΚΟΓΙΑΝΝΑΚΗΣ Χ. , σελ.
ΜΗΤΡΟΠΟΥΛΟΣ Α. , σελ.
ΜΗΤΣΟΤΑΚΗΣ Κ. , σελ.
ΝΤΟΛΙΟΣ Γ. , σελ.
ΠΕΤΡΑΚΟΣ Α. , σελ.
ΦΟΥΝΤΑ Ν. , σελ.

Β. Επί προσωπικού θέματος:
ΔΡΙΒΕΛΕΓΚΑΣ Ι. , σελ.
ΔΡΙΤΣΑΣ Θ. , σελ.

Γ. Επί της αναφοράς στην επέμβαση των ΜΑΤ, προκειμένου να εκκενωθεί το Ραδιομέγαρο:
ΒΟΓΙΑΤΖΗΣ Π. , σελ.
ΒΟΡΙΔΗΣ Μ. , σελ.
ΒΟΥΤΣΗΣ Ν. , σελ.
ΓΕΡΟΒΑΣΙΛΗ  Ό. , σελ.
ΓΕΩΡΓΑΝΤΑΣ Γ. , σελ.
ΔΡΙΒΕΛΕΓΚΑΣ Ι. , σελ.
ΔΡΙΤΣΕΛΗ Π. , σελ.
ΙΓΓΛΕΖΗ Α. , σελ.
ΚΑΚΛΑΜΑΝΗΣ Α. , σελ.
ΚΑΝΕΛΛΟΠΟΥΛΟΥ Μ. , σελ.
ΚΑΠΕΡΝΑΡΟΣ Β. , σελ.
ΚΑΡΑΘΑΝΑΣΟΠΟΥΛΟΣ Ν. , σελ.
ΚΑΤΡΙΒΑΝΟΥ Β. , σελ.
ΚΑΤΣΩΤΗΣ Χ. , σελ.
ΚΟΥΚΟΥΛΟΠΟΥΛΟΣ Π. , σελ.
ΚΟΥΚΟΥΤΣΗΣ Δ. , σελ.
ΚΥΡΙΑΖΙΔΗΣ Δ. , σελ.
ΚΩΝΣΤΑΝΤΙΝΟΠΟΥΛΟΣ Ο. , σελ.
ΚΩΝΣΤΑΝΤΟΠΟΥΛΟΥ Ζ. , σελ.
ΜΑΤΘΑΙΟΠΟΥΛΟΣ Α. , σελ.
ΜΗΤΣΟΤΑΚΗΣ Κ. , σελ.
ΜΠΑΡΚΑΣ Κ. , σελ.
ΜΠΟΥΡΑΣ Α. , σελ.
ΠΑΝΤΖΑΣ Γ. , σελ.
ΠΕΤΡΑΚΟΣ Α. , σελ.
ΣΑΚΟΡΑΦΑ Σ. , σελ.
ΣΤΡΑΤΟΥΛΗΣ Δ. , σελ.
ΣΥΡΜΑΛΕΝΙΟΣ Ν. , σελ.
ΤΡΙΑΝΤΑΦΥΛΛΟΥ Μ. , σελ.
ΤΣΙΠΡΑΣ Α. , σελ.
ΤΣΟΥΚΑΛΗΣ Ν. , σελ.
ΦΟΥΝΤΑ Ν. , σελ.
ΦΩΤΙΟΥ Θ. , σελ.
ΧΡΥΣΟΒΕΛΩΝΗ Μ. , σελ.
ΨΥΧΑΡΗΣ Α. , σελ.

Δ. Επί της αναφοράς στη κατάθεση πρότασης δυσπιστίας:
ΚΑΠΕΡΝΑΡΟΣ Β. , σελ.
ΚΩΝΣΤΑΝΤΟΠΟΥΛΟΥ Ζ. , σελ.
ΛΑΦΑΖΑΝΗΣ Π. , σελ.
ΜΑΡΚΟΓΙΑΝΝΑΚΗΣ Χ. , σελ.
ΜΗΤΣΟΤΑΚΗΣ Κ. , σελ.
ΠΑΝΟΥΣΗΣ Ι. , σελ.
ΤΣΙΠΡΑΣ Α. , σελ.

Ε. Επί των επικαίρων ερωτήσεων:
ΒΑΡΒΙΤΣΙΩΤΗΣ Μ. , σελ.
ΔΡΙΒΕΛΕΓΚΑΣ Ι. , σελ.
ΚΑΛΑΦΑΤΗΣ Σ. , σελ.
ΚΕΦΑΛΛΟΓΙΑΝΝΗΣ Ε. , σελ.
ΚΟΥΖΗΛΟΣ Ν. , σελ.
ΞΗΡΟΤΥΡΗ - ΑΙΚΑΤΕΡΙΝΑΡΗ Α. , σελ.
ΦΟΥΝΤΑ Ν. , σελ.
ΧΡΥΣΟΧΟΪΔΗΣ Μ. , σελ.

ΣΤ. Επί του σχεδίου νόμου του Υπουργείου Διοικητικής Μεταρρύθμισης και Ηλεκτρονικής Διακυβέρνησης:
ΑΝΔΡΙΑΝΟΣ Ι. , σελ.
ΒΟΥΤΣΗΣ Ν. , σελ.
ΓΕΡΟΒΑΣΙΛΗ  Ό. , σελ.
ΓΕΩΡΓΑΝΤΑΣ Γ. , σελ.
ΔΡΑΓΑΣΑΚΗΣ Ι. , σελ.
ΔΡΙΒΕΛΕΓΚΑΣ Ι. , σελ.
ΔΡΙΤΣΕΛΗ Π. , σελ.
ΙΩΑΝΝΙΔΗΣ Ι. , σελ.
ΚΑΡΑΜΑΝΛΗ  Ά. , σελ.
ΚΑΤΣΩΤΗΣ Χ. , σελ.
ΚΕΦΑΛΟΓΙΑΝΝΗΣ Ι. , σελ.
ΚΟΛΛΙΑ-ΤΣΑΡΟΥΧΑ Μ. , σελ.
ΚΟΥΚΟΥΤΣΗΣ Δ. , σελ.
ΚΟΨΑΧΕΙΛΗΣ Τ. , σελ.
ΚΥΡΙΑΖΙΔΗΣ Δ. , σελ.
ΚΩΝΣΤΑΝΤΙΝΟΠΟΥΛΟΣ Ο. , σελ.
ΜΑΡΚΟΓΙΑΝΝΑΚΗΣ Χ. , σελ.
ΜΗΤΡΟΠΟΥΛΟΣ Α. , σελ.
ΜΗΤΣΟΤΑΚΗΣ Κ. , σελ.
ΝΤΟΛΙΟΣ Γ. , σελ.
ΟΡΦΑΝΟΣ Γ. , σελ.
ΠΑΝΟΥΣΗΣ Ι. , σελ.
ΠΑΝΤΖΑΣ Γ. , σελ.
ΠΕΤΡΑΚΟΣ Α. , σελ.
ΣΑΚΟΡΑΦΑ Σ. , σελ.
ΣΚΟΝΔΡΑ Α. , σελ.
ΣΤΡΑΤΟΥΛΗΣ Δ. , σελ.
ΣΤΥΛΙΟΣ Γ. , σελ.
ΣΥΡΜΑΛΕΝΙΟΣ Ν. , σελ.
ΤΡΙΑΝΤΑΦΥΛΛΟΣ Κ. , σελ.
ΤΡΙΑΝΤΑΦΥΛΛΟΥ Μ. , σελ.
ΤΣΙΠΡΑΣ Α. , σελ.
ΦΟΥΝΤΑ Ν. , σελ.
ΦΩΤΙΟΥ Θ. , σελ.
ΧΡΙΣΤΟΦΙΛΟΠΟΥΛΟΥ Π. , σελ.
ΧΡΥΣΟΒΕΛΩΝΗ Μ. , σελ.
ΠΡΑΚΤΙΚΑ ΒΟΥΛΗΣ
ΙΕ΄ ΠΕΡΙΟΔΟΣ 
ΠΡΟΕΔΡΕΥΟΜΕΝΗΣ ΚΟΙΝΟΒΟΥΛΕΥΤΙΚΗΣ ΔΗΜΟΚΡΑΤΙΑΣ
ΣΥΝΟΔΟΣ Β΄
ΣΥΝΕΔΡΙΑΣΗ  ΚΒ΄
Πέμπτη 7 Νοεμβρίου 2013
Αθήνα, σήμερα στις 7 Νοεμβρίου 2013, ημέρα Πέμπτη και ώρα 9.40΄ συνήλθε στην Αίθουσα των συνεδριάσεων του Βουλευτηρίου η Βουλή σε ολομέλεια για να συνεδριάσει υπό την προεδρία του Ε΄ Αντιπροέδρου αυτής κ. ΙΩΑΝΝΗ ΔΡΙΒΕΛΕΓΚΑ .
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Κυρίες και κύριοι συνάδελφοι, αρχίζει η συνεδρίαση.
Έχω την τιμή να ανακοινώσω στο Σώμα το δελτίο επίκαρων ερωτήσεων της Παρασκευής 8ης Νοεμβρίου 2013.
Α. ΕΠΙΚΑΙΡΕΣ ΕΡΩΤΗΣΕΙΣ Πρώτου Κύκλου (Άρθρα 129 παράγραφοι 2 και 3, 130 παράγραφοι 2 και 3 του Κανονισμού της Βουλής)
1. Η με αριθμό 195/4/5-11-2013 επίκαιρη ερώτηση της Προέδρου της Κοινοβουλευτικής Ομάδας του Κομμουνιστικού Κόμματος Ελλάδας κ. Αλέκας Παπαρήγα προς τον Πρωθυπουργό, σχετικά με τον ενιαίο φόρο ακινήτων.
2. Η με αριθμό 198/5-11-2013 επίκαιρη ερώτηση του Βουλευτή Χανίων της Νέας Δημοκρατίας κ. Μανούσου Βολουδάκη προς τον Υπουργό Υποδομών, Μεταφορών και Δικτύων, σχετικά με την ένταξη του έργου αναβάθμισης του ραντάρ προσέγγισης του Αεροδρομίου Χανίων στο ΕΣΠΑ.
3. Η με αριθμό 202/5-11-2013 επίκαιρη ερώτηση της Βουλευτού Β΄ Αθηνών του Συνασπισμού Ριζοσπαστικής Αριστεράς – Ενωτικού Κοινωνικού Μετώπου κ. Βασιλικής Κατριβάνου προς τον Υπουργό Υγείας, σχετικά με τους ελέγχους στο Μητροπολιτικό Κοινωνικό Ιατρείο Ελληνικού και το Ιατρείο των Γιατρών του Κόσμου.
4. Η με αριθμό 201/5-11-2013 επίκαιρη ερώτηση του Βουλευτή Ιωαννίνων του Πανελλήνιου Σοσιαλιστικού Κινήματος κ. Μιχαήλ Κασσή προς τον Υπουργό Οικονομικών, σχετικά με την ένταξη του Νομού Ιωαννίνων στην Α΄ ζώνη για το επίδομα πετρελαίου θέρμανσης.
5. Η με αριθμό 210/5-11-2013 επίκαιρη ερώτηση της Βουλευτού Κοζάνης των Ανεξάρτητων Ελλήνων κ. Ραχήλ Μακρή προς τον Υπουργό Εργασίας, Κοινωνικής Ασφάλισης και Πρόνοιας, σχετικά με τις ρυθμίσεις οφειλών για τους μικρομεσαίους επιχειρηματίες της Δυτικής Μακεδονίας. 
6. Η με αριθμό 212/5-11-2013 επίκαιρη ερώτηση του Βουλευτή Σερρών του Λαϊκού Συνδέσμου - Χρυσή Αυγή κ. Αρτέμιου Ματθαιόπουλου προς τον Υπουργό Εξωτερικών, σχετικά με την έμμεση αναγνώριση του ψευδοκράτους στην Κύπρο από τη συγκυβέρνηση του μνημονίου.
7. Η με αριθμό 206/5-11-2013 επίκαιρη ερώτηση του Βουλευτή Αχαΐας της Δημοκρατικής Αριστεράς κ. Νικολάου Τσούκαλη προς τους Υπουργούς Οικονομικών και Ναυτιλίας και Αιγαίου, σχετικά με τη μελέτη αξιοποίησης της λιμενικής ζώνης της Πάτρας από το ΤΑΙΠΕΔ.
Β. ΕΠΙΚΑΙΡΕΣ ΕΡΩΤΗΣΕΙΣ Δεύτερου Κύκλου (Άρθρο 130 παράγραφοι 2 και 3 του Κανονισμού της Βουλής)
1. Η με αριθμό 199/5-11-2013 επίκαιρη ερώτηση του Βουλευτή Πέλλης της Νέας Δημοκρατίας κ. Διονυσίου Σταμενίτη προς τον Υπουργό Διοικητικής Μεταρρύθμισης και Ηλεκτρονικής Διακυβέρνησης, σχετικά με τα προβλήματα από την αναδιάρθρωση των Δημοσίων Υπηρεσιών στην καθημερινότητα των πολιτών. 
2. Η με αριθμό 203/5-11-2013 επίκαιρη ερώτηση της Βουλευτού Α΄ Θεσσαλονίκης του Συνασπισμού Ριζοσπαστικής Αριστεράς – Ενωτικού Κοινωνικού Μετώπου κ. Δέσποινας Χαραλαμπίδου προς τον Υπουργό Εργασίας, Κοινωνικής Ασφάλισης και Πρόνοιας, σχετικά με τις καθυστερήσεις στην έγκριση αιτήσεων συνταξιοδότησης ασφαλισμένων μητέρων ανήλικων τέκνων.
3. Η με αριθμό 207/5-11-2013 επίκαιρη ερώτηση του Βουλευτή Επικρατείας της Δημοκρατικής Αριστεράς κ. Σπυρίδωνος Λυκούδη προς τον Υπουργό Υγείας, σχετικά με την αντιμετώπιση των προβλημάτων των ογκολογικών ασθενών ως προς τις παρεχόμενες υπηρεσίες στα δημόσια νοσοκομεία.
4. Η με αριθμό 213/5-11-2013 επίκαιρη ερώτηση του Βουλευτή Β΄ Αθηνών του Κομμουνιστικού Κόμματος Ελλάδας κ. Χρήστου Κατσώτη προς τον Υπουργό Εργασίας, Κοινωνικής Ασφάλισης και Πρόνοιας, σχετικά με τη λήψη μέτρων για τους εργαζόμενους της «Olympic Handling». 
5. Η με αριθμό 200/5-11-2013 επίκαιρη ερώτηση του Ανεξάρτητου Βουλευτή Β΄ Αθηνών κ. Δημητρίου Ανδρουλάκη προς τον Υπουργό Οικονομικών, σχετικά με την ανάγκη για μείωση του βασικού επιτοκίου της Ευρωπαϊκής Κεντρικής Τράπεζας στο 0,15%.
Κυρίες και κύριοι συνάδελφοι, εισερχόμαστε στη συζήτηση των</ChairmanSpeech> 
<Speech><Parlmember>ΕΠΙΚΑΙΡΩΝ ΕΡΩΤΗΣΕΩΝ
ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ</Parlmember>: Θα ήθελα λίγο το λόγο, κύριε Πρόεδρε, πριν ξεκινήσουν οι επίκαιρες ερωτήσεις.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Δεν προβλέπεται, κύριε Καραθανασόπουλε. Τώρα έχουμε τη συζήτηση επικαίρων ερωτήσεων.</ChairmanSpeech>
<Speech><Parlmember>ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ</Parlmember>: Κύριε Πρόεδρε, πριν ξεκινήσει αυτή η διαδικασία, θα ήθελα το λόγο, γιατί υπάρχουν έκτακτα γεγονότα στα οποία θα θέλαμε να τοποθετηθούμε.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Κύριε Καραθανασόπουλε, είστε παλιός Κοινοβουλευτικός Εκπρόσωπος και ξέρετε ότι σήμερα έχουμε συγκεκριμένη διάταξη. Όταν θα αρχίσει σε λίγο η συζήτηση επί του νομοσχεδίου και θα πάρετε το λόγο, μπορείτε να αναφερθείτε και σε αυτά τα γεγονότα.</ChairmanSpeech>
<Speech><Parlmember>ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ</Parlmember>: Πάντως επιμένουμε, κύριε Πρόεδρε.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Σας παρακαλώ και το ξέρετε καλά.</ChairmanSpeech>
<Speech><Parlmember>ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ</Parlmember>: Ξέρετε και εσείς πολύ καλά την κατάσταση που διαμορφώνεται.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Βεβαίως και σας είπα ότι θα συζητηθούν οι επίκαιρες ερωτήσεις. 
Κύριε Καραθανασόπουλε, θα έχετε το χρόνο.</ChairmanSpeech>
<Speech><Parlmember>ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ</Parlmember>: Θα είχε γίνει ήδη η τοποθέτηση.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Μα δεν προβλέπεται, κύριε Καραθανασόπουλε. Δεν είναι αυτό το θέμα τώρα για ένα-δύο λεπτά, απλά δεν προβλέπεται.
Θα συζητηθεί η πέμπτη με αριθμό 186/4-11-2013 επίκαιρη ερώτηση πρώτου κύκλου της Βουλευτού Α΄ Θεσσαλονίκης της Δημοκρατικής Αριστεράς κ. Ασημίνας Ξηροτύρη – Αικατερινάρη προς τον Υπουργό Υποδομών, Μεταφορών και Δικτύων, σχετικά με την αύξηση του αριθμού των πτήσεων στη σύνδεση Θεσσαλονίκης – Κωνσταντινούπολης.
Θα απαντήσει ο Υπουργός κ. Μιχάλης Χρυσοχοΐδης.
Έχετε το λόγο, κυρία συνάδελφε, για δύο λεπτά.</ChairmanSpeech>
<Speech><Parlmember>ΑΣΗΜΙΝΑ ΞΗΡΟΤΥΡΗ-ΑΙΚΑΤΕΡΙΝΑΡΗ</Parlmember>: Ευχαριστώ, κύριε Πρόεδρε.
Ασφαλώς και είναι σοβαρά τα γεγονότα τα οποία υπάρχουν σήμερα, κύριοι συνάδελφοι, αλλά πραγματικά είναι και το νομοσχέδιο που συζητείται σήμερα -έχει σχέση με το θέμα της ΕΡΤ- και νομίζω ότι εκεί και σε επίπεδο εισηγητών και σε επίπεδο Κοινοβουλευτικών Εκπροσώπων θα λεχθούν όλα αυτά τα οποία αφορούν την κατάσταση που έχει δημιουργηθεί σήμερα στο Ραδιομέγαρο.
Θα ήθελα να προχωρήσω στην επίκαιρη ερώτησή μου. Η απόφαση της Υπηρεσίας Πολιτικής Αεροπορίας να απορρίψει το αίτημα της τουρκικής αεροπορικής εταιρείας «TURKISH AIRLINES» για δεύτερη ημερήσια πτήση στο δρομολόγιο Θεσσαλονίκη-Κωνσταντινούπολη, έχει μεν σχέση με το σοβαρό θέμα της εφαρμογής των διμερών συμβάσεων Ελλάδας-Τουρκίας σε ένα πλαίσιο αμοιβαιότητας και καλής συνεργασίας, στερεί όμως τη Θεσσαλονίκη από μία σημαντική δεξαμενή επισκεπτών και εσόδων σε μία περίοδο μεγάλης οικονομικής κρίσης.
Η εν λόγω απόφαση λήφθηκε στο πλαίσιο του μνημονίου κατανόησης μεταξύ Ελλάδας και Τουρκίας που είχε συναφθεί το Ιούνιο του 2009 για τις μεταξύ τους αεροπορικές συνδέσεις και προβλέπει την πραγματοποίηση τριάντα μίας πτήσεων εκατέρωθεν την εβδομάδα, με τη δυνατότητα ωστόσο αύξησής τους εάν υπάρχει ανάλογη ζήτηση. Ήδη η ελληνική πλευρά έχει αυξήσει τον αριθμό πτήσεων, έχει εγκρίνει δηλαδή για τις τουρκικές αερογραμμές σαράντα μία πτήσεις. Αντίθετα η τουρκική πλευρά ολιγωρεί. Έχει εγκρίνει μόνο είκοσι δύο πτήσεις ή προσφέρει χρονοθυρίδες-τα λεγόμενα slots- σε αντιαεροπορικές ώρες, στις 3.00΄ ή 4.00΄ τα ξημερώματα.
Παρ’ όλα ταύτα, η απόφαση, το γεγονός δηλαδή ότι σήμερα δεν υπάρχει δεύτερη ημερήσια πτήση Θεσσαλονίκη-Κωνσταντινούπολη, σε συνδυασμό και με τη διακοπή της σιδηροδρομικής σύνδεσης Θεσσαλονίκης-Κωνσταντινούπολης, ενισχύει την εντεινόμενη τα τελευταία χρόνια απομόνωση της πόλης και αποτελεί ένα ακόμη εμπόδιο στις προσπάθειες για την τουριστική της ανάπτυξη.
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού)
Τελειώνω, κύριε Πρόεδρε.
Ειδικότερα, ανακόπτει τη δυναμική περαιτέρω αύξησης του τουριστικού ρεύματος προς την πόλη της Θεσσαλονίκης και στερεί τη δυνατότητα αξιοποίησης των ιστορικών δεσμών και της νοοτροπικής εγγύτητας των δύο πόλεων. 
Πρέπει να σημειώσουμε ότι τα τελευταία δύο χρόνια η πόλη της Θεσσαλονίκης έχει γίνει σημαντικός προορισμός για τους Τούρκους. Αρκεί να σημειωθεί ότι οι διανυκτερεύσεις των Τούρκων επισκεπτών, σύμφωνα με τα στοιχεία της Ένωσης Ξενοδόχων Θεσσαλονίκης, το 2010 ήταν μόλις είκοσι πέντε χιλιάδες, το 2012 έφθασαν τις πενήντα χιλιάδες και το 2013 αναμένεται να ξεπεράσουν τις εβδομήντα πέντε χιλιάδες. Επομένως είναι αρκετά σοβαρό το θέμα και πρέπει πράγματι να επιλυθεί έτσι ώστε και τα δύο θέματα να μπορούν να τηρούνται.
Κύριε Υπουργέ, θα τονίσω ότι η «TURKISH AIRLINES», επιδοτούμενη αδρά από το τουρκικό δημόσιο, έχει δημιουργήσει μια δεσπόζουσα θέση στην ευρύτερη αγορά. Επομένως όλα αυτά τα θέματα πρέπει να τα δείτε στο πλαίσιο αυτού του μνημονίου και της τήρησης των εκατέρωθεν υποχρεώσεων και να προγραμματίσετε ενέργειες, ώστε να εξασφαλιστεί η αύξηση των πτήσεων προς τη Θεσσαλονίκη, ώστε το μνημόνιο να αναθεωρηθεί, εφόσον υπάρχει ανάγκη, και έτσι να μπορούν να επιλυθούν τα προβλήματα και από τις δύο πλευρές.
Σας ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Κύριε Υπουργέ, έχετε το λόγο για τρία λεπτά.</ChairmanSpeech>
<Speech><Parlmember>ΜΙΧΑΗΛ ΧΡΥΣΟΧΟΪΔΗΣ</Parlmember> (Υπουργός Υποδομών, Μεταφορών και Δικτύων): Ευχαριστώ, κύριε Πρόεδρε.
Θεωρώ πάρα πολύ θετικό το γεγονός ότι καλούμαστε στη Βουλή να συζητήσουμε ένα ζήτημα που αναφέρεται στις αεροπορικές ανταλλαγές μεταξύ Ελλάδας και Τουρκίας και ταυτόχρονα είναι ένα ελπιδοφόρο γεγονός το ότι κάθε μέρα όλο και περισσότεροι Τούρκοι πολίτες επισκέπτονται την Ελλάδα και ιδιαίτερα τη Θεσσαλονίκη και τα νησιά μας στο πλαίσιο των καλών σχέσεων που καλλιεργούνται τα τελευταία χρόνια χωρίς ένταση, στο πλαίσιο μιας προσπάθειας ούτως ώστε η Τουρκία να ενταχθεί στις ευρωπαϊκές διαδικασίες και στη λογική της ειρήνης, του διαλόγου και της σταθερότητας στην περιοχή. 
Είναι ελπιδοφόρο το γεγονός που ανέφερε η κυρία συνάδελφος ότι έχουμε με γεωμετρική πρόοδο αύξηση των επισκεπτών στη Θεσσαλονίκη. Το εισπράττω κι εγώ από τους εμπόρους της περιοχής και τους ξενοδόχους, το εισπράττω από τις συνεχείς πιέσεις που ασκεί και ο δήμαρχος μέσα από τις δημόσιες παρεμβάσεις του, ούτως ώστε να αυξηθεί περαιτέρω αυτή η ροή επισκεπτών προς την πόλη.
Νομίζω ότι η Θεσσαλονίκη μέρα με τη μέρα αρχίζει να γίνεται αυτό που τής αξίζει, αυτό που ήταν επί πολλούς αιώνες, δηλαδή μία ανοιχτή πόλη που συγκέντρωνε πληθυσμούς από τα Βαλκάνια, από τη Μικρά Ασία, από την Ευρώπη, από τη Μέση Ανατολή και από την Αφρική. Είναι μια καλή στιγμή, αλλά ταυτόχρονα αυτό έχει δημιουργήσει και μια σειρά από προβλήματα. 
Πράγματι έχουμε μία συμφωνία, ένα μνημόνιο στο οποίο προβλέπονται ορισμένες αμοιβαίες υποχρεώσεις και αμοιβαία δικαιώματα. Αυτήν τη στιγμή, όπως είπε η κυρία συνάδελφος, από την πλευρά της «TURKISH AIRLINES» μαζί με την «PEGASUS» έχουμε τριάντα δύο δρομολόγια την εβδομάδα και από ελληνικής πλευράς είκοσι δρομολόγια την εβδομάδα για τη γραμμή Κωνσταντινούπολη-Αθήνα. Στη γραμμή Σμύρνη-Αθήνα έχουμε δύο δρομολόγια. Στη γραμμή Κωνσταντινούπολη-Θεσσαλονίκη, που ρωτάει η κυρία συνάδελφος, ξεκίνησαν δρομολόγια από την «TURKISH AIRLINES» τη θερινή περίοδο του 2011 με τέσσερις εβδομαδιαίες πτήσεις και σήμερα έχουμε επτά. Η «AEGEAN AIRLINES» δεν έχει ξεκινήσει ποτέ δρομολόγια, διότι οι χρονοθυρίδες, έτσι όπως προγραμματίζονται και έτσι όπως τις επιτρέπει το αεροδρόμιο της Κωνσταντινούπολης, είναι τέτοιες, που είναι δύσκολο να ταξιδέψει κανείς εκείνη την ώρα, δηλαδή στις 2.00΄ και στις 3.00΄ τη νύχτα. Είναι προφανές ότι δεν μπορεί αυτό πρακτικά να εξυπηρετήσει, δηλαδή να ταξιδεύει κανείς στη 1.00΄ η ώρα τη νύχτα για να φτάσει στην πόλη στις 2.00΄, παρά το γεγονός ότι έχει γίνει μια σειρά από παραστάσεις.
Κύριε Πρόεδρε, θα πω τα υπόλοιπα στη δευτερολογία μου.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Αν μου επιτρέπετε, κυρία Ξηροτύρη, μιας και είμαι από τη Χαλκιδική και είμαστε δίπλα, να ενισχύσω κάνοντας ένα σχόλιο που πιστεύω θα ωφελεί και το νομό. 
Εάν αυτό που λέει η κυρία συνάδελφος, οι πτήσεις αυτές, συνδυαστούν και με τη διευκόλυνση της βίζας, με το καθεστώς δηλαδή που επικρατεί στα Δωδεκάνησα, τότε θα έχουμε πάρα πολύ μεγάλη αύξηση τουριστών και στη Θεσσαλονίκη και γενικά στη Μακεδονία. 
Ορίστε, κυρία συνάδελφε, έχετε το λόγο. 
ΑΣΗΜΙΝΑ <a href="http://www.xirotiri.gr/">ΞΗΡΟΤΥΡΗ</a> -ΑΙΚΑΤΕΡΙΝΑΡΗ: Ευχαριστώ, κύριε Πρόεδρε. Συνεχίζοντας με τη σπουδαιότητα αυτής της κατάστασης, πέραν του ότι πράγματι θα διευκολυνθεί ευρύτερα η βόρεια Ελλάδα -και η Χαλκιδική που προσέθεσε ο κύριος Πρόεδρος- θα βοηθηθεί και η τουριστική κίνηση, όχι μόνο στην πόλη της Θεσσαλονίκης αλλά και στη γύρω περιοχή. 
Το άλλο θέμα είναι ότι θα αναβαθμιστεί περισσότερο αυτό που θέλουμε, το αεροδρόμιο της Θεσσαλονίκης. Θυμάστε παλιότερα, κύριε Υπουργέ, που πραγματικά το αεροδρόμιο της Θεσσαλονίκης είχε χάσει πάρα πολλές πτήσεις. Τώρα προσπαθεί να ανακτήσει τη σημασία την οποία έχει, το στρατηγικό της ρόλο στην περιοχή. 
Επομένως πρέπει να ενισχύσουμε, να αυξηθούν οι πτήσεις και να δοθούν καλύτερες θυρίδες στις ελληνικές αεροπορικές εταιρείες. Δεν αναφέρω ονόματα για να μη θεωρεί ότι κάνω κάτι άλλο, αλλά έχει σημασία γιατί πρέπει το αεροδρόμιο της Θεσσαλονίκης για τις προερχόμενες πτήσεις από τη Νοτιοανατολική και Κεντρική Ασία να αποτελέσει και αυτό έναν κόμβο μετεπιβίβασης. Ξέρετε πάρα πολύ καλά τη δεσπόζουσα θέση που έχει αυτήν τη στιγμή το αεροδρόμιο της Κωνσταντινούπολης σε σχέση και με τις ακριβές τιμές του αεροδρομίου «Ελευθέριος Βενιζέλος» στην Αθήνα. 
Επανέρχομαι, λοιπόν, και λέω ότι είναι πολύ μεγάλο θέμα για την περιοχή της Θεσσαλονίκης και της ευρύτερης της βόρειας Ελλάδας αλλά και πολύ μεγάλο εθνικό θέμα γενικότερα. Πρέπει να δώσουμε ένα στρατηγικό ρόλο μεγαλύτερο στο αεροδρόμιο της Θεσσαλονίκης. 
Επομένως, από την άλλη πλευρά γνωρίζετε πάρα πολύ καλά ότι οι ελληνικές εταιρείες έχουν εκδηλώσει ενδιαφέρον για την κάλυψη αυτών των πτήσεων. Όμως, πραγματικά είναι προκλητικό ότι τα slots τα οποία τους δίδονται είναι στις 2.00΄ και 3.00΄ τα ξημερώματα. Δεν θέλουν αυτήν την τήρηση που είπατε -που λέει το μνημόνιο- των αμοιβαίων υποχρεώσεων και της καλής συνεργασίας. 
Εμείς θα επιμείνουμε ότι τα μνημόνια γίνονται πράγματι για μια καλή συνεργασία και εξυπηρέτηση των πολιτών των δύο χωρών –οποιωνδήποτε χωρών συντάσσονται αυτά τα μνημόνια- και σε αυτήν εδώ την περίπτωση, κύριε Υπουργέ, θα πρέπει να είναι καθοριστικές οι ενέργειές σας και να λύσετε αυτό το πρόβλημα. 
Η Θεσσαλονίκη χρειάζεται αυτήν τη δεύτερη πτήση. Η Θεσσαλονίκη χρειάζεται να ενισχυθεί το αεροδρόμιό της για να γίνει πράγματι ένα στρατηγικό αεροδρόμιο για τις χώρες και τις περιοχές που σας ανέφερα. 
Σας ευχαριστώ.</ChairmanSpeech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Κύριε Υπουργέ, έχετε το λόγο για τρία λεπτά.</ChairmanSpeech> 
<Speech><Parlmember>ΜΙΧΑΗΛ ΧΡΥΣΟΧΟΪΔΗΣ</Parlmember> (Υπουργός Υποδομών, Μεταφορών και Δικτύων): Ευχαριστώ, κύριε Πρόεδρε. 
Νομίζω ότι θα συμφωνήσουμε όλοι ότι η νέα γεωστρατηγική πραγματικότητα επιτρέπει στην Ελλάδα -και ιδιαίτερα τη βόρεια Ελλάδα, τη Θεσσαλονίκη- να καταστεί ένα επίκεντρο μιας αναπτυξιακής προσπάθειας που θα καταλαμβάνει και θα περιλαμβάνει τη Βαλκανική και την περιοχή της Μικράς Ασίας. 
Νομίζω ότι ιδιαίτερα με το άνοιγμα και πάλι των ενταξιακών διαπραγματεύσεων Ευρωπαϊκής Ένωσης και Τουρκίας, θα πρέπει εμείς να δούμε ως μέλος της Ευρωπαϊκής Ένωσης με ποιον τρόπο θα προωθήσουμε περαιτέρω αυτές τις ενταξιακές διαπραγματεύσεις, έτσι ώστε η Τουρκία να καταστεί μέλος της Ευρωπαϊκής οικογένειας με ό,τι σημαίνει αυτό, αλλά κυρίως με όλες εκείνες τις υποχρεώσεις που αναλαμβάνει ένα κράτος όταν γίνεται μέλος της Ευρωπαϊκής Ένωσης. 
Θέλω, λοιπόν, να σας πω ότι έχουν ξεκινήσει διαπραγματεύσεις μεταξύ της Ελληνικής Υπηρεσίας Πολιτικής Αεροπορίας και της αντίστοιχης τουρκικής. Είμαστε σε καλό δρόμο, έτσι ώστε να αυξηθούν τα δρομολόγια των Τουρκικών Αερογραμμών προς τη Θεσσαλονίκη.
Ταυτόχρονα, όμως, πρέπει να πάρουμε κάποιες τέτοιες χρονοθυρίδες, οι οποίες θα επιτρέπουν και στις αντίστοιχες ελληνικές αεροπορικές εταιρείες να πραγματοποιούν πτήσεις προς το αεροδρόμιο της Κωνσταντινούπολης, έτσι ώστε να υπάρχει μια αμοιβαιότητα, μια αναλογικότητα και συγχρόνως να λειτουργεί πράγματι για το καλό όλων και των οικονομιών των δύο χωρών και για το καλό των επιβατών όλη αυτή η υπόθεση υπέρ της περαιτέρω προώθησης των σχέσεων μας.
Είμαι αισιόδοξος ότι θα βρούμε πολύ σύντομα λύσεις και πραγματικά θα είναι πάρα πολύ θετική εξέλιξη για όλους αυτούς τους σκοπούς που αναφέραμε προηγουμένως.
Ευχαριστώ, κύριε Πρόεδρε.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Και εμείς σας ευχαριστούμε, κύριε Υπουργέ.
Η δεύτερη με αριθμό 191/4-11-2013 επίκαιρη ερώτηση πρώτου κύκλου του Βουλευτή Α΄ Θεσσαλονίκης του Συνασπισμού Ριζοσπαστικής Αριστεράς – Ενωτικού Κοινωνικού Μετώπου κ. Αναστασίου Κουράκη προς τον Υπουργό Παιδείας και Θρησκευμάτων, σχετικά με την υπουργική απόφαση σύμφωνα με την οποία τίθεται σε διαθεσιμότητα ο καθηγητής του Πανεπιστημίου Θεσσαλίας Κωνσταντίνος Κάππας, δεν συζητείται λόγω κωλύματος του κυρίου Υπουργού και διαγράφεται. 
Η τρίτη με αριθμό 183/4-11-2013 επίκαιρη ερώτηση πρώτου κύκλου του Βουλευτή Ημαθίας των Ανεξαρτήτων Ελλήνων κ. Κωνσταντίνου Γιοβανόπουλου προς τον Υπουργό Υγείας, σχετικά με τα προβλήματα στο Νοσοκομείο Βέροιας – Ημαθίας, δεν συζητείται λόγω κωλύματος του κυρίου Υπουργού και διαγράφεται. 
Συνεχίζουμε με την πρώτη με αριθμό 185/4-11-2013 επίκαιρη ερώτηση πρώτου κύκλου του Βουλευτή Ηρακλείου της Νέας Δημοκρατίας κ. Εμμανουήλ Κεφαλογιάννη προς τoυς Υπουργούς Ανάπτυξης και Ανταγωνιστικότητας και Υποδομών, Μεταφορών και Δικτύων, σχετικά με την ενημέρωση για τη διαγραφή των έργων υποδομών της Κρήτης από το Επιχειρησιακό Πρόγραμμα 2007-2013. 
Στην επίκαιρη ερώτηση θα απαντήσει ο Υπουργός Υποδομών, Μεταφορών και Δικτύων κ. Μιχάλης Χρυσοχοΐδης.
Ορίστε, κύριε Κεφαλογιάννη, έχετε το λόγο για δύο λεπτά.</ChairmanSpeech>
<Speech><Parlmember>ΕΜΜΑΝΟΥΗΛ ΚΕΦΑΛΟΓΙΑΝΝΗΣ</Parlmember>: Ευχαριστώ, κύριε Πρόεδρε.
Έχει δημοσιευτεί η πληροφορία ότι στις 26 Σεπτεμβρίου 2013, η Επιτροπή Παρακολούθησης του Επιχειρησιακού Προγράμματος συνεκλήθη για να βρει 2,2 δισεκατομμύρια ευρώ για τους μεγάλους οδικούς άξονες της κεντρικής Ελλάδας, αλλά παράλληλα απένταξε μια σειρά από έργα, μεταξύ των οποίων και έργα στην Κρήτη, ύψους 180 εκατομμυρίων ευρώ.
Η Κρήτη έχει μείνει εδώ και πολλές δεκαετίες πίσω στις υποδομές. Δυστυχώς, ακόμα και ο βόρειος οδικός άξονας, ο οποίος ξεκίνησε με χρηματοδότηση από την Ευρωπαϊκή Κεντρική Τράπεζα στα μέσα της δεκαετίας του ’60 είχε τη φιλοδοξία με βάση το προηγούμενο πρόγραμμα και το προηγούμενο ΕΣΠΑ να ολοκληρωθεί το 2020. Αν, λοιπόν, απενταχθούν έργα περίπου 200 εκατομμυρίων, καταλαβαίνετε σε ποια φάση υπανάπτυξης θα βρεθεί μια από τις πιο μεγάλες οικονομικές δυνατότητες που έχει η χώρα μας για να βγει από τη σημερινή κρίση.
Αναφέρομαι, κύριε Πρόεδρε, σε πέντε συγκεκριμένα έργα επιγραμματικά: παράκαμψη Άνω Βιάννου 12,5 εκατομμύρια ευρώ, παράκαμψη Μαλίων –στη μεγαλύτερη τουριστική περιοχή- 10,5 εκατομμύρια ευρώ, βόρειος οδικός άξονας Κρήτης (ΒΟΑΚ) τμήμα Χερσόνησος - Γούρνες 85 εκατομμύρια ευρώ, ΒΟΑΚ τμήμα Πάνορμος-Εξάντης –μιας και είναι και ο κ. Γιάννης Κεφαλογιάννης εδώ- και αυτό ένα έργο 75 εκατομμύρια ευρώ, ο κάθετος οδικός άξονας Ηράκλειο – Βιάννος. Όλη η αγροτική παραγωγή γίνεται στο νότο. Έχει απομονωθεί το νότιο μέρος της Κρήτης.
Εάν, λοιπόν, αυτά τα έργα απενταχθούν για να γίνουν οι μεγάλοι οδικοί άξονες, τότε η Κυβέρνηση έχει πάρει λάθος δρόμο και σε τελευταία ανάλυση δημιουργούνται και πολλά ερωτηματικά. Σε τελευταία ανάλυση υπάρχουν πολλές αμφιβολίες και κριτικές, γιατί γίνεται αυτό το πράγμα και γιατί δεν βοηθούμε έναν αναπτυξιακό πνεύμονα, όπως είναι η Κρήτη να βοηθήσει την Ελλάδα να βγει από τα δύσκολα στα οποία βρίσκεται σήμερα
Ευχαριστώ, κύριε Πρόεδρε.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Κύριε Υπουργέ, έχετε το λόγο για τρία λεπτά.</ChairmanSpeech>
<Speech><Parlmember>ΜΙΧΑΗΛ ΧΡΥΣΟΧΟΪΔΗΣ</Parlmember> (Υπουργός Υποδομών, Μεταφορών και Δικτύων): Ευχαριστώ, κύριε Πρόεδρε.
Ευχαριστώ τον συνάδελφο κ. Κεφαλογιάννη που μου δίνει τη δυνατότητα να αναφερθώ σε ένα θέμα το οποίο είδε προσφάτως το φως της δημοσιότητας κυρίως στον τοπικό Τύπο της Κρήτης. 
Κατ’ αρχάς, θα έλεγα ότι οι τοπικοί άρχοντες αυτό που πρέπει να κάνουν είναι να φροντίζουν να είναι επιμελείς για να μπορούν να απορροφούν τα κονδύλια, τα οποία κάθε φορά ανατίθενται σε αυτούς να διαχειρίζονται.
Θέλω να σας διαβεβαιώσω ότι δεν έγινε καμμία απένταξη ώριμων έργων στην Κρήτη, απολύτως καμμία, απλώς κάθε φορά, όπως ξέρετε, κύριε συνάδελφε, γιατί έχετε κάνει και Υπουργός, υπάρχουν και τροποποιήσεις στο πρόγραμμα. Οι τροποποιήσεις που έγιναν στο πρόγραμμα του ΕΣΠΑ 2007-2013 είχαν σαν στόχο δύο πράγματα. 
Ο πρώτος στόχος ήταν να μη χαθούν πόροι, που σημαίνει ότι φεύγουν πόροι από ανώριμα έργα και πάνε σε ώριμα έργα. Ο δεύτερος στόχος ήταν να ενισχύσουμε πράγματι τους αυτοκινητόδρομους οι οποίοι αυτήν τη στιγμή βρίσκονται σε κατάσταση ημιθανή σχεδόν και πρέπει να συνεχίσουμε για να δημιουργηθούν οι μεγάλες υποδομές της χώρας.
Θέλω να σας πω ότι αυτό που είπατε προηγουμένως, το συμμερίζομαι απόλυτα, γιατί είμαι από αυτούς που δεν αισθάνονται  καλά με το γεγονός ότι στην Κρήτη -την πιο ανεπτυγμένη περιοχή της χώρας και όχι μόνο, αλλά και την περιοχή εκείνη που έχει δώσει δείγματα γραφής πως πρέπει να γίνει ανάπτυξη στην Ελλάδα- δεν έχει ολοκληρώσει η ελληνική πολιτεία ακόμα το βόρειο άξονα. 
Όμως, τα πράγματα για την Κρήτη έχουν ως εξής: Ολοκληρώνεται εντός του ΕΣΠΑ, αυτήν την περίοδο που μιλάμε, κύριε συνάδελφε, η κατασκευή και η αναβάθμιση τμημάτων του ΒΟΑΚ. Βελτίωση του ΒΟΑΚ στην περιοχή Αγίου Γεωργίου Σεληναρίου στο Νομό Λασιθίου. Μεταφέρονται στο ΣΠΕΠ, δηλαδή στην Περιφέρεια, τα δύο κομμάτια που είπατε, που είναι πού σημαντικά, δηλαδή η παράκαμψη του Βιάννου και η παράκαμψη των Μαλίων. Αυτά θα εκτελεστούν εντός της περιόδου του ΕΣΠΑ που τρέχει αυτήν τη στιγμή, μέχρι το τέλος του 2015. 
Θα αρχίσουν εντός του νέου προγράμματος 1ης Ιανουαρίου 2014 τα έργα εκείνα τα οποία δεν είχαν ωριμότητα ή για τα οποία μέχρι τον Οκτώβριο, δηλαδή πριν λίγες μέρες, δεν υπήρχε καμμία απολύτως ωριμότητα σε σχέση  με την ανάληψη νομικών δεσμεύσεων, δηλαδή δεν υπεγράφησαν συμβάσεις με εργολάβους. Τέτοια έργα ήταν, κύριε συνάδελφε, η αναβάθμιση και η βελτίωση του οδικού τμήματος Πάνορμος-Εξάντης του ΒΟΑΚ στο Νομό Ρεθύμνης –δεν  υπάρχει καμμία νομική δέσμευση, δηλαδή δεν έχει υπογραφεί σύμβαση- και οι Γούρνες-Χερσόνησος, που έχουμε πρόβλημα με τις απαλλοτριώσεις. Κανένα άλλο έργο της Κρήτης δεν είχε ωριμότητα, ούτως ώστε να ενταχθεί στο πρόγραμμα προσπελασιμότητας.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Υπουργού) 
Όμως, θα συνεχίσω μετά, γιατί θέλω να πάω λίγο παραπέρα, κύριε Πρόεδρε, με αφορμή την ερώτηση του κ. Κεφαλογιάννη, ούτως ώστε να απαντήσω σε μία σειρά άλλα ζητήματα που αφορούν ιδιαίτερα το Νομό Ηρακλείου.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Κύριε Κεφαλογιάννη, έχετε το λόγο για τρία λεπτά.</ChairmanSpeech> 
<Speech><Parlmember>ΕΜΜΑΝΟΥΗΛ ΚΕΦΑΛΟΓΙΑΝΝΗΣ</Parlmember>: Κύριε Πρόεδρε, η Κρήτη έχει μία ιδιαίτερη συμπάθεια στον Υπουργό Μιχάλη Χρυσοχοΐδη και νομίζω ότι και ο Υπουργός την ανταποδίδει όποτε μπορεί. Όμως αυτό δεν δικαιολογεί ότι η πολιτεία, ακόμα και τη σημερινή περίοδο, έχει μείνει τόσο πίσω σε αυτά τα έργα. Πρέπει να κάνετε ό,τι είναι δυνατόν. 
Πραγματικά χαίρομαι που είπατε ότι και εσείς αναγνωρίζετε ότι έχει μείνει πίσω η ανάπτυξη του οδικού δικτύου ενός μεγάλου νησιού με μεγάλη προσφορά στην εθνική οικονομία και στο δημογραφικό.
Θα ήθελα αυτά τα συγκεκριμένα, τα οποία είπατε σήμερα, υπό την αιγίδα του Υπουργείου να υλοποιηθούν. Στο έργο που αφορά τη σύνδεση του βόρειου κομματιού της Κρήτης με το νότο που είναι η σύνδεση Ηρακλείου-Μοιρών-Τυμπακίου Ρεθύμνης, πρέπει να γίνουν όλες εκείνες οι απαραίτητες ενέργειες από το Υπουργείο σας, ούτως ώστε να ολοκληρωθεί. 
Μην ξεχνάτε ότι και προηγούμενος Πρωθυπουργός κ. Καραμανλής, αλλά και εκπρόσωποι των προηγούμενων κυβερνήσεων είχαν κατέβει, είχαν δεσμευτεί και είχαν βγει τα κονδύλια. Ξέρω ότι υπάρχουν κάποια τεχνικά θέματα με το Υπουργείο Πολιτισμού και τις αρχαιότητες που έχουν καθυστερήσει αυτό το έργο. Όμως, εδώ είμαστε για να νομοθετήσουμε, εδώ είναι η πολιτεία για να αναλάβει πρωτοβουλίες, ούτως ώστε αυτά τα έργα που είναι τουλάχιστον ώριμα από κάθε μεριά και έχουν εξασφαλισμένη τη χρηματοδότηση, να προχωρήσουν και να ολοκληρωθούν.
Ευχαριστώ, κύριε Πρόεδρε.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Ο Υπουργός Υποδομών, Μεταφορών και Δικτύων κ. Μιχαήλ Χρυσοχοΐδης έχει το λόγο.</ChairmanSpeech> 
<Speech><Parlmember>ΜΙΧΑΗΛ ΧΡΥΣΟΧΟΪΔΗΣ</Parlmember> (Υπουργός Υποδομών, Μεταφορών και Δικτύων): Ευχαριστώ πολύ, κύριε Πρόεδρε.
Με δική μου ενασχόληση και δική μου προσωπική παρέμβαση προχωράμε αυτό που ο κύριος συνάδελφος ανέφερε, δηλαδή τον κάθετο άξονα από το βορρά ως τον νότο, το κομμάτι, όπως χαρακτηριστικά λέγεται «Αγία Βαρβάρα-Μοίρες». 
Στο ένα κομμάτι του έργου –έχουν κάνει αναφορά και άλλοι συνάδελφοι στο παρελθόν- που αφορά το τμήμα Αγία Βαρβάρα-Απομαρμά, ολοκληρώνεται η διαδικασία για να ξεκινήσουμε νέα δημοπράτηση και στο άλλο κομμάτι, όπου έχουμε κάποια προβλήματα, όπως πολύ σωστά είπατε, με το ΚΑΣ, τελειώνουμε για να παραδώσουμε πλέον το έργο. 
Θέλω να σας πω το εξής. Ελπίζω –είμαι βέβαιος σχεδόν- ότι καλώς εχόντων των πραγμάτων, το πρώτο δίμηνο του 2014 θα προχωρήσουμε στην προκήρυξη του Καστελίου, του νέου αεροδρομίου του Ηρακλείου, το οποίο αφορά μια δαπάνη περίπου 800 εκατομμυρίων, με τον πρώτο προϋπολογισμό, έτσι όπως θα βγει περίπου στη δημοπρασία. Εκεί περιλαμβάνονται οι βασικοί οδικοί άξονες μεταξύ βορρά και νότου. 
Αυτό επιτέλους θα είναι η οριστική απάντηση στα επόμενα πέντε χρόνια για την Κρήτη και εννοώ την επίλυση ενός τεράστιου ζητήματος που πραγματικά δεν μπορέσαμε τόσα χρόνια να λύσουμε -τη σύνδεση του βορρά με το νότο- και βέβαια την ολοκλήρωση του ΒΟΑΚ. Εγώ πιστεύω ότι στην επόμενη πενταετία με το κλείσιμο του Καστελίου θα έχει κλείσει και ο ΒΟΑΚ. 
Συνεπώς προχωράμε πολύ γρήγορα. Δεν θα αφήσουμε τίποτα να πέσει κάτω. Δεν πρέπει να χαθεί ούτε 1 ευρώ. Κυρίως, αν θέλετε να κάνουμε όλοι μαζί αυτοκριτική, αυτό που έχουμε κάνει στην Κρήτη, δηλαδή η ολιγωρία στο να κλείσουμε τις σημαντικές υποδομές, ίσως πρέπει να αποτελέσει αφορμή -αυτή η ολιγωρία και αυτή η αυτοκριτική- για να κάνουμε κάτι ταχύτερο και αποτελεσματικότερο. 
Ευχαριστώ πολύ.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Ευχαριστούμε, κύριε Υπουργέ.</ChairmanSpeech> 
<Speech><Parlmember>ΕΜΜΑΝΟΥΗΛ ΚΕΦΑΛΟΓΙΑΝΝΗΣ</Parlmember>: Μιας και ο Υπουργός Ναυτιλίας είναι δίπλα, να μας πει δυο λόγια για το λιμάνι του Νότου.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Κύριε Κεφαλογιάννη, έχει ολοκληρωθεί η συζήτηση. Ξέρετε ότι μπορείτε να επανέλθετε με ερώτηση και στο άλλο Υπουργείο. 
Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού ξεναγήθηκαν στην έκθεση της αίθουσας «ΕΛΕΥΘΕΡΙΟΣ ΒΕΝΙΖΕΛΟΣ» και ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, είκοσι ένας μαθητές και μαθήτριες και δύο εκπαιδευτικοί από το 7ο Γενικό Λύκειο Νέας Σμύρνης. 
Η Βουλή τούς καλωσορίζει. 
(Χειροκροτήματα απ’ όλες τις πτέρυγες της Βουλής)
Θα συζητηθεί η τέταρτη με αριθμό 193/4-11-2013 επίκαιρη ερώτηση πρώτου κύκλου του Βουλευτή Α΄ Πειραιώς του Λαϊκού Συνδέσμου – Χρυσή Αυγή κ. Νικολάου Κούζηλου προς τον Υπουργό Ναυτιλίας και Αιγαίου, σχετικά με το ρόλο του Λιμενικού Σώματος στην υπεράσπιση της Ελληνικής ΑΟΖ. 
Θα απαντήσει ο Υπουργός κ. Μιλτιάδης Βαρβιτσιώτης. 
Ορίστε, κύριε Κούζηλε, έχετε το λόγο για δύο λεπτά.</ChairmanSpeech> 
<Speech><Parlmember>ΝΙΚΟΛΑΟΣ ΚΟΥΖΗΛΟΣ</Parlmember>: Ευχαριστώ, κύριε Πρόεδρε. 
Κύριε Υπουργέ, βασική προεκλογική δέσμευση του κ. Σαμαρά ήταν η ανακήρυξη της ελληνικής αποκλειστικής οικονομικής ζώνης. Σε μια τέτοια περίπτωση το Λιμενικό Σώμα θα είχε ένα κεντρικό βάρος στον έλεγχο της ΑΟΖ, σε τομείς όπως η πάταξη της λαθρομετανάστευσης και του λαθρεμπορίου, οι αποστολές έρευνας, διάσωσης και καταδίωξης, η αντιμετώπιση της θαλάσσιας ρύπανσης. 
Για να μπορέσει το Λιμενικό Σώμα να ανταποκριθεί στην αποστολή του, θα πρέπει να αναβαθμιστεί, τόσο σε προσωπικό όσο και σε υλικοτεχνική υποδομή, προκειμένου να μπορεί να υπερασπίζεται τα θαλάσσια κυριαρχικά μας δικαιώματα. 
Ερωτάται ο κύριος Υπουργός: Σε σχέση με την προάσπιση της ΑΟΖ θα υπάρξει νέος επιχειρησιακός σχεδιασμός στο Λιμενικό Σώμα, προκειμένου να ανταποκριθεί στην πολυδιάστατη αποστολή του; Με δεδομένα τα προβλήματα και τις ελλείψεις στο προσωπικό και σε πλωτά μέσα και υλικά του Λιμενικού Σώματος, πώς σχεδιάζει η ηγεσία του Υπουργείου να αντιμετωπίσει αυτά τα ζητήματα; 
Ευχαριστώ πολύ.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Κύριε Υπουργέ, έχετε το λόγο για τρία λεπτά.</ChairmanSpeech> 
<Speech><Parlmember>ΜΙΛΤΙΑΔΗΣ ΒΑΡΒΙΤΣΙΩΤΗΣ</Parlmember> (Υπουργός Ναυτιλίας και Αιγαίου): Ευχαριστώ, κύριε Πρόεδρε. 
Είναι αλήθεια ότι το Λιμενικό Σώμα, όπως πολύ σωστά ανέφερε ο συνάδελφος κ. Κούζηλος, έχει μια πολυδιάστατη αποστολή. Κάνει επιχειρήσεις έρευνας και διάσωσης, επιχειρήσεις προστασίας του θαλάσσιου περιβάλλοντος και μια τεράστια επιχείρηση για την αντιμετώπιση της λαθρομετανάστευσης, στην οποία σήμερα είναι δεσμευμένοι περίπου δύο χιλιάδες άνδρες και γυναίκες και τριάντα πέντε σκάφη και σχεδόν όλα τα εναέρια μέσα τα οποία έχουμε στη διάθεσή μας. Μπορώ να σας πω ότι η επιχείρηση για την επιτήρηση αυτής της ακτογραμμής σε σχέση με τα νοτιανατολικά μας σύνορα είναι εξαιρετικά επιτυχημένη, αφού περίπου ο ίδιος ρυθμός εισόδου λαθρομεταναστών υπάρχει τώρα και στην ξηρά και στη θάλασσα ανά χιλιόμετρο. 
Όσοι δηλαδή μπαίνουν στην ξηρά από τον Έβρο -ο οποίος προφυλάσσεται με φράκτη, ενώ φράκτη δεν μπορείς να στήσεις στη θάλασσα ανά χιλιόμετρο- μπαίνουν και στη θαλάσσια ζώνη, πράγμα που δείχνει ότι ακριβώς οι άντρες και οι γυναίκες του Λιμενικού Σώματος έχουν υπερβάλει εαυτόν και νομίζω ότι η πολιτεία πρέπει να τους ευχαριστεί γι’ αυτήν την προσφορά τους.
Θα αναφερθώ τώρα στην προετοιμασία μας για την αντιμετώπιση της πολύ μεγάλης πρόκλησης που είναι η επιτήρηση της ΑΟΖ, αλλά και η επιτήρηση όλων εκείνων των θαλασσίων πεδίων στα οποία θα γίνουν έρευνες για υδρογονάνθρακες. Γιατί μπορεί κάποιοι να θεωρούν ότι η ΑΟΖ εκτείνεται μόνο στα νοτιανατολικά μας παράλια και γύρω από το Καστελόριζο ως πιο επικίνδυνη περιοχή, αλλά σίγουρα το πρώτο μας μέλημα είναι να προστατεύσουμε τις επενδύσεις, οι οποίες θα γίνουν για την εξόρυξη υδρογονανθράκων στο Ιόνιο και νοτίως της Κρήτης.</Speech>
<Speech><Parlmember>ΕΜΜΑΝΟΥΗΛ ΚΕΦΑΛΟΓΙΑΝΝΗΣ</Parlmember>: Εδώ μπαίνει το λιμάνι τώρα!</Speech>
<Speech><Parlmember>ΜΙΛΤΙΑΔΗΣ ΒΑΡΒΙΤΣΙΩΤΗΣ</Parlmember> (Υπουργός Ναυτιλίας και Αιγαίου): Γι’ αυτό το λόγο το Λιμενικό έχει προσπαθήσει και προσπαθεί να αναβαθμίσει τον εξοπλισμό του. Έχουμε ήδη εντάξει στο Ταμείο Εξωτερικών Συνόρων την επισκευή των τριών μεγάλων σκαφών μας, των ΠΑΘ του 1960, του 1970 και του 1980. Επίσης, έχουμε εντάξει την ανακατασκευή –με στόχο να το ξαναθέσουμε σε λειτουργία- του ΠΑΘ του 1950. Έχουμε προχωρήσει και προχωράει ο διαγωνισμός για την αγορά ενός καινούργιου Πλοίου Ανοικτής Θαλάσσης, συνολικού προϋπολογισμού 40 εκατομμυρίων ευρώ, το οποίο χρηματοδοτείται από την Ευρωπαϊκή Ένωση. 
Ήδη προχωρά η συμβασιοποίηση για την αγορά έξι μεγάλων περιπολικών συνολικού μήκους είκοσι τριών μέτρων, τα οποία βρίσκονται αυτήν τη στιγμή στη διαδικασία της σύμβασης -αφού έχει κατακυρωθεί στον ανάδοχο-  επίσης χρηματοδοτούμενα από το Ταμείο Εξωτερικών Συνόρων. Και, βέβαια, σε συνεργασία με ξένες κυβερνήσεις ζητάμε την αξιοποίηση και δικών τους μέσων. 
Τέλος, θέλω να αναφέρω γι’ αυτήν την πολύπλοκη αποστολή ότι δεν υπάρχει αμφιβολία πως η ελληνική πολιτεία και το ελληνικό κράτος δεν θα αρκεστεί μόνο στις δυνάμεις του Λιμενικού Σώματος. Υπάρχει το Πολεμικό Ναυτικό με πολύ μεγάλο στόλο, με τον οποίο βρισκόμαστε σε συνεργασία, για να δούμε πώς μπορούμε να αξιοποιήσουμε και τις δικές του δυνατότητες, για να στηρίξουμε ακριβώς αυτήν την εθνική παρουσία.
Θέλω να κάνω κάτι σαφές. Η προσπάθεια που ξεκίνησε ο Πρωθυπουργός στο πλαίσιο της Ευρώπης για την αντιμετώπιση της λαθρομετανάστευσης και την επιτήρηση των θαλασσίων συνόρων της Ευρωπαϊκής Ένωσης έχει αρχίσει να παίρνει σάρκα και οστά. Σήμερα συζητάμε σε ένα πολύ διαφορετικό ευρωπαϊκό περιβάλλον. Μπροστά μας είναι η πρόκληση της Ελληνικής Προεδρίας, όπου θα τεθούν οι βάσεις για τη σωστή σε επίπεδο πλέον Ευρωπαϊκής Ένωσης για την επιτήρηση των θαλασσίων συνόρων της Ευρώπης.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Κύριε Υπουργέ, έχετε και τη δευτερολογία σας.</ChairmanSpeech>
<Speech><Parlmember>ΜΙΛΤΙΑΔΗΣ ΒΑΡΒΙΤΣΙΩΤΗΣ</Parlmember> (Υπουργός Ναυτιλίας και Αιγαίου): Κύριε Πρόεδρε, κλείνω λέγοντας ότι εμείς είμαστε εδώ ανοικτοί σε οποιεσδήποτε προτάσεις μπορούν να κατατεθούν απ’ όλες τις παρατάξεις της Βουλής για την καλύτερη, την πιο εύρυθμη και την αποτελεσματικότερη αξιοποίηση των υπαρχόντων μέσων.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Κύριε συνάδελφε, έχετε το λόγο για τρία λεπτά.</ChairmanSpeech>
<Speech><Parlmember>ΝΙΚΟΛΑΟΣ ΚΟΥΖΗΛΟΣ</Parlmember>: Ευχαριστώ, κύριε Πρόεδρε. 
Μιλήσατε για έξι περιπολικά τα οποία θα παραγγελθούν. Είναι από το Ταμείο Εξωτερικών Συνόρων. Μιλάμε όμως για έξι περιπολικά παράκτια. Εμείς μιλάμε για υπεράκτιο σχεδιασμό που δεν βλέπουμε να υπάρχει αυτήν τη στιγμή. 
Επίσης, ξέρετε πολύ καλά ότι και θέμα ψυχολογίας των στελεχών του Λιμενικού Σώματος είναι το μισθολογικό, το οποίο βρίσκεται σε οριακά σημεία αυτήν τη στιγμή, σε σημείο επιβίωσης.
Όσον αφορά τον ατομικό εξοπλισμό τους, θα σας δώσω ένα πολύ απλό παράδειγμα. Ένα χιτώνιο ή ένα παντελόνι τα οποία χρειάζονται –ξέρετε η αλμύρα τα καίει αυτά- για τις περιπολίες αυτοί οι άνθρωποι κοστίζουν αυτήν τη στιγμή πάνω από 100 με 150 ευρώ. Και σκεφτείτε ότι τα θέλουν κάθε δίμηνο με τρίμηνο. Αυτά είναι τα καθημερινά, τα οποία θα συμβάλουν στη ψυχολογία αυτών των ανθρώπων που θα περιπολούν.  
Επίσης, μιλήσατε για τα τρία ΠΑΘ που έχουμε, για το πού βρίσκονται κ.λπ.. Δεν νομίζω πως αυτά φτάνουν. Πιστεύω ότι χρειαζόμαστε περισσότερα. Οπότε, μήπως θα πρέπει να υπάρχει μία συνεργασία με το Εθνικό Μετσόβιο Πολυτεχνείο για ναυπήγηση νέων σκαφών, εγχώριας κατασκευής;  
Όσον αφορά το προσωπικό, θα ήθελα να πω ότι αυτήν τη στιγμή το Λιμενικό Σώμα διαθέτει περίπου επτάμισι χιλιάδες. Για να μιλάμε, όμως, για ακτοφυλακή –για μια ευρωπαϊκή ακτοφυλακή, όπως είπατε- θα πρέπει να είμαστε σε ένα όριο περίπου δεκατριών χιλιάδων. Με τις προσλήψεις που θα γίνουν αυτό που καλύπτουμε είναι τα κενά. Μήπως θα πρέπει να υπάρξει μία πρόβλεψη από την Κυβέρνηση και το Υπουργείο, ώστε να εισέρχονται μέσω πανελληνίων και να υπάρχουν σχολές αξιωματικών, υπαξιωματικών και λιμενοφυλάκων του Λιμενικού Σώματος, προκειμένου να έχουμε συνεχή ροή στελεχών του Λιμενικού Σώματος; 
Επίσης, μήπως θα πρέπει να αναπτυχθεί και το σύστημα ελέγχου θαλάσσιας κυκλοφορίας, τα γνωστά VTS; Γιατί υπήρχε παλιότερα το σκεπτικό να βελτιωθεί, να αναπτυχθεί περισσότερο αυτό το σύστημα. Μην ξεχνάμε ότι τα διακόσια ναυτικά μίλια στη στεριά μπορούμε να πούμε ότι σε χιλιόμετρα είναι πάνω από τριακόσια πενήντα. Άρα μιλάμε για ένα μεγάλο μέγεθος που θα πρέπει να καλύψει το Λιμενικό Σώμα.  Σίγουρα θα βοηθήσει και το Πολεμικό Ναυτικό, αλλά δεν φτάνει μόνο αυτό. Πρέπει να συνεργαστούν. Θα υπάρξουν κάποιες κοινές ασκήσεις; 
Δεν πρέπει να ξεχνάμε και την τουρκική ακτοφυλακή, η οποία αυτήν τη στιγμή θεωρείται ένα μικρό πολεμικό ναυτικό. Θα πρέπει κάποια στιγμή να τους κοντράρουμε με κάποιον τρόπο. 
Ευχαριστώ πολύ.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Κύριε Υπουργέ, έχετε το λόγο για τρία λεπτά.</ChairmanSpeech> 
<Speech><Parlmember>ΜΙΛΤΙΑΔΗΣ ΒΑΡΒΙΤΣΙΩΤΗΣ</Parlmember> (Υπουργός Ναυτιλίας και Αιγαίου): Κύριε Πρόεδρε, νομίζω ότι οι παρατηρήσεις, οι οποίες γίνονται, είναι στη σωστή κατεύθυνση. 
Θα σας πω ότι τα έξι περιπολικά είναι μήκους είκοσι τριών μέτρων, το οποίο σημαίνει ότι μπορούν να κάνουν και αρκετά απομακρυσμένες από τις ακτές επιχειρήσεις. Δεν λέω ότι είναι απόλυτα ικανοποιητικά, πάντως είναι καλύτερα από αυτά που έχουμε των δεκαεπτά και δεκαοκτώ μέτρων. 
Όσον αφορά την ενίσχυση με ανθρώπινο δυναμικό, ήδη βγαίνουν από τη σχολή δώδεκα καινούργιοι αξιωματικοί και μπαίνουν στη σχολή ογδόντα καινούργιοι αξιωματικοί. Είναι η μεγαλύτερη τάξη του Λιμενικού Σώματος που έχει γίνει ποτέ. Υπάρχει η έγκριση από το διυπουργικό όργανο για την πρόσληψη εκατόν πενήντα λιμενοφυλάκων και υπαξιωματικών. 
Στους στόχους της πολιτικής ηγεσίας του Υπουργείου είναι ακριβώς να διαμορφώσουμε τη Σχολή Λιμενοφυλάκων, ώστε να μπαίνουν πλέον από τις Πανελλήνιες Εξετάσεις και να υπάρχει μία συνεχής ροή για τα στελέχη του Λιμενικού Σώματος, ώστε να μη χρειάζεται κάθε φορά να βάζουμε καινούργιους διαγωνισμούς.  
Επίσης, προχωράμε στην αναδιοργάνωση των υπηρεσιών μας, μείωση των δομών και μείωση ενδεχομένως –και εδώ θα χρειαστούμε τη συμπαράσταση της Βουλής- της έκτασης της παρουσίας μας σε όλη τη χώρα. Διότι σήμερα υπάρχουν διακόσιοι πενήντα περίπου λιμενικοί σταθμοί, φυλάκια, υπολιμεναρχεία και λιμεναρχεία και προσπαθούμε να τα συγχωνεύσουμε για την ευρυθμότερη λειτουργία. 
Τι σημαίνει αυτό; Αυτό σημαίνει εξοικονόμηση τελικά –αυτός είναι ο στόχος μας - άνω των επτακοσίων ανδρών και γυναικών, δηλαδή χωρίς να προσλάβουμε κανέναν, να βγάλουμε από τα γραφεία επτακόσιους ανθρώπους και άρα να έχουμε στη διάθεσή μας ακόμα μεγαλύτερη δύναμη κρούσης. 
Σε ό,τι αφορά, βεβαίως, τον εξοπλισμό, ήδη έχουμε προχωρήσει στην κατακύρωση και προχωράμε στη συμβασιοποίηση στην αγορά με ευρωπαϊκή χρηματοδότηση, εξήντα πέντε καινούργιων αυτοκινήτων και τριάντα οκτώ μοτοσυκλετών.   
Έχουμε αξιοποιήσει πλήρως τη νομοθετική ρύθμιση που έφερε η Κυβέρνηση για να παίρνουμε απ’ ό, τι κατάσχεται άμεσα, όπως τζιπ, πλωτά μέσα ή  οτιδήποτε άλλο, για να ενισχύουμε διαρκώς τις δυνάμεις μας. 
Ο στόχος μας για την επόμενη προγραμματική περίοδο είναι η αναβάθμιση των ηλεκτρονικών συστημάτων επιτήρησης της θαλάσσιας κυκλοφορίας. Ήδη έχει βγει στον αέρα για τρίτη φορά ο διαγωνισμός για την αναβάθμιση του VTS, ύψους 300.000 ευρώ. Επίσης για την επόμενη προγραμματική περίοδο στο Ταμείο Ασφάλειας Συνόρων θα εντάξουμε βασικά ηλεκτρονικά συστήματα, ακριβώς για να μη βγάζουμε συνεχώς τα σκάφη μας, να μην κουράζουμε συνεχώς τους άντρες και τις γυναίκες.
Τέλος, θέλω να σας πω ότι ήδη προχθές δόθηκε με νομοθετική ρύθμιση η δυνατότητα να πληρώνονται προκαταβολικά τα έξοδα μετακίνησης του προσωπικού όταν υπηρετεί στα σύνορα. Και, βεβαίως, προσπαθούμε να λύσουμε και προβλήματα που έρχονται από το παρελθόν και έχουν να κάνουν με την ασφαλιστική και ιατροφαρμακευτική κάλυψη του προσωπικού μας.
Ευχαριστώ, κύριε Πρόεδρε.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Και εμείς ευχαριστούμε, κύριε Υπουργέ.
Η έκτη με αριθμό 189/4-11-2013 επίκαιρη ερώτηση πρώτου κύκλου του Βουλευτή Λαρίσης του Κομμουνιστικού Κόμματος Ελλάδας κ. Γεωργίου Λαμπρούλη προς τον Υπουργό Παιδείας και Θρησκευμάτων, σχετικά με την ανάγκη κάλυψης των κενών στη δευτεροβάθμια και πρωτοβάθμια εκπαίδευση με διορισμούς μόνιμων εκπαιδευτικών, δεν συζητείται λόγω κωλύματος του κυρίου Υπουργού και διαγράφεται.
Η πρώτη με αριθμό 184/4-11-2013 επίκαιρη ερώτηση δεύτερου κύκλου του Βουλευτή Δωδεκανήσου της Νέας Δημοκρατίας κ. Εμμανουήλ Κόνσολα προς τον Υπουργό Παιδείας και Θρησκευμάτων, σχετικά με την παροχή κινήτρων για τους εκπαιδευτικούς που τοποθετούνται ή υπηρετούν σε νησιά κάτω των τριών χιλιάδων κατοίκων, δεν συζητείται λόγω κωλύματος του κυρίου Υπουργού και διαγράφεται.
Η δεύτερη με αριθμό 192/4-11-2013 επίκαιρη ερώτηση δεύτερου κύκλου του Βουλευτή Λαρίσης του Συνασπισμού Ριζοσπαστικής Αριστεράς – Ενωτικού Κοινωνικού Μετώπου κ. Δημητρίου Γελαλή προς τον Υπουργό Αγροτικής Ανάπτυξης και Τροφίμων, σχετικά με τη μείωση της τάξης του 50% των επιλέξιμων εκτάσεων των βοσκοτόπων, δεν συζητείται λόγω κωλύματος του κυρίου Υπουργού και διαγράφεται.
Η τρίτη με αριθμό 188/4-11-2013 επίκαιρη ερώτηση δεύτερου κύκλου της Βουλευτού Α΄ Θεσσαλονίκης των Ανεξάρτητων Ελλήνων κ. Χρυσούλας –Μαρίας Γιαταγάνα προς τον Υπουργό Υγείας, σχετικά με το καθεστώς διαθεσιμότητας στο οποίο τέθηκαν δεκαπέντε υγειονομικοί υπάλληλοι, δεν συζητείται λόγω κωλύματος του κυρίου Υπουργού και διαγράφεται.
Η τέταρτη με αριθμό 194/4-11-2013 επίκαιρη ερώτηση δεύτερου κύκλου του Βουλευτή Αχαΐας του Λαϊκού Συνδέσμου – Χρυσή Αυγή κ. Μιχαήλ Αρβανίτη-Αβράμη προς τον Υπουργό Υγείας, σχετικά με την κατάργηση του Νοσοκομείου Καλαβρύτων, δεν συζητείται λόγω κωλύματος του κυρίου Υπουργού και διαγράφεται.
Θα συζητηθεί τώρα η πέμπτη με αριθμό 187/4-11-2013 επίκαιρη ερώτηση δεύτερου κύκλου της Βουλευτού Αιτωλοακαρνανίας της Δημοκρατικής Αριστεράς κ. Νίκης Φούντα, προς τον Υπουργό Περιβάλλοντος, Ενέργειας και Κλιματικής Αλλαγής, σχετικά με την εφαρμογή του νόμου περί αυθαίρετης δόμησης και της καταγραφής τών υπό κατεδάφιση κτηρίων. 
Θα απαντήσει ο Αναπληρωτής Υπουργός Περιβάλλοντος, Ενέργειας και Κλιματικής Αλλαγής κ. Σταύρος  Καλαφάτης.
Το λόγο έχει η κ. Φούντα για δύο λεπτά.</ChairmanSpeech>
<Speech><Parlmember>ΝΙΚΗ ΦΟΥΝΤΑ</Parlmember>: Ευχαριστώ πολύ, κύριε Πρόεδρε.
Να ξεκινήσω μόνο με ένα σχόλιο για τα σημερινά θλιβερά γεγονότα.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Υπάρχει νομοθετική εργασία. Τα σχόλια θα τα κάνετε όταν τελειώσει ο κοινοβουλευτικός έλεγχος.</ChairmanSpeech>
<Speech><Parlmember>ΝΙΚΗ ΦΟΥΝΤΑ</Parlmember>: Χαίρομαι που εξαντλείτε την αυστηρότητά σας σ’ αυτό…</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Ακούστε με, παρακαλώ, διότι ξαναμπήκε το θέμα αλλά δεν ήσασταν εδώ.
Τώρα έχουμε τη συζήτηση των επικαίρων ερωτήσεων και θα χάσετε το χρόνο σας με αυτό. Υπάρχει αμέσως μετά η νομοθετική εργασία και εκεί θα τοποθετηθούν και οι Κοινοβουλευτικοί Εκπρόσωποι και όσοι θέλουν.</ChairmanSpeech>
<Speech><Parlmember>ΝΙΚΗ ΦΟΥΝΤΑ</Parlmember>: Χαίρομαι που εξαντλείτε την αυστηρότητά σας όταν μιλάνε Βουλευτές της Δημοκρατικής Αριστεράς που ξέρετε καλύτερα από εμένα ότι είναι πάντα εντός θέματος!</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Κυρία Φούντα, μην κάνετε κρίσεις από τη στιγμή που δεν ήσασταν εδώ. Χάνετε και το χρόνο σας. Σας λέω ότι αυτό εξηγήθηκε από την αρχή, όταν το έθεσαν και άλλοι συνάδελφοί σας. Προχωράμε, λοιπόν, στη συζήτηση της επίκαιρης ερώτησης.</ChairmanSpeech>
<Speech><Parlmember>ΝΙΚΗ ΦΟΥΝΤΑ</Parlmember>:  Ωραία. Ξεκινάω να μιλάω για την ερώτηση. 
Για την εφαρμογή, λοιπόν, του νόμου περί αυθαίρετης δόμησης και τις κατεδαφίσεις, κύριε Υπουργέ, έγινε μεγάλη συζήτηση κατά τη διάρκεια αυτού του νομοσχεδίου και στις επιτροπές αλλά και μέσα στην Ολομέλεια. 
Σε πολλά πράγματα συμφωνήσαμε. Μιλήσαμε όλοι για μια διαφορετική φιλοσοφία που πρέπει να αποκτήσουμε σε σχέση με το τι θεωρείται νομιμότητα, τι θεωρείται αυθαιρεσία στην Ελλάδα και πώς θα μπορέσουμε να φτάσουμε στην πάταξή της. Κάποια στιγμή, λοιπόν, είπαμε ότι πρέπει να δίνεται η εντύπωση στον Έλληνα πολίτη ότι η νομιμότητα επιβραβεύεται και ότι η παρανομία ουσιαστικά είναι αυτή που τιμωρείται παραδειγματικά. 
Η ανοχή τείνει να γίνει ο κανόνας στην όποια κατασκευή και αυτό είναι κάτι που πρέπει κατ’ αρχάς να αντιμετωπιστεί πολιτικά και έπειτα σε επίπεδο εφαρμογής και ελέγχου.
Μιλήσαμε, επίσης, για τις προτεραιότητες που πρέπει να δοθούν στη διαδικασία της κατεδάφισης. Μιλήσαμε για τη σημασία που πρέπει να δοθεί στο μέγεθος της αυθαιρεσίας -όλες οι αυθαιρεσίες, φυσικά, δεν είναι ίδιες και το κλείσιμο ενός ημιυπαίθριου, παραδείγματος χάριν, δεν έχει καμμία σχέση με το κτίσιμο ενός ολόκληρου κτηρίου στις εκτός σχεδίου δόμησης, σε οικόπεδο μη άρτιο και μη οικοδομήσιμο- και είπαμε ότι πρέπει να θέσουμε κάποιες προτεραιότητες, κάποιες αρχές για την πάταξη του φαινομένου με τον παραδειγματισμό, όπως είπα πριν, για να μπορέσουμε να φθάσουμε στην «κόκκινη» πολυπόθητη γραμμή, που σύμφωνα με το νόμο ορίστηκε ως η 28η Ιουλίου του 2011. 
Σύμφωνα με το άρθρο 26 αυτού του νόμου που ψηφίσαμε στα τέλη Ιουλίου και ουσιαστικά την 1η Αυγούστου επί των άρθρων, καθορίζουμε όλες εκείνες τις περιπτώσεις για τις οποίες δεν μπορούν να υπαχθούν οι νέες και παλιές κατασκευές στο νόμο περί τακτοποίησης.
Αντίστοιχα, με το άρθρο 28 του ίδιου νόμου όλες οι αυθαίρετες κατασκευές οι οποίες έχουν κτισθεί μετά την 28η Ιουλίου 2011 δεν μπορούν να υπαχθούν σε αυτόν το νόμο και κρίνονται με βάση αυτόν κατεδαφιστέες. 
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού)
Για να προχωρήσουμε, όμως, στην κατάλληλη και απαραίτητη υλοποίηση όλων αυτών των κατεδαφίσεων, σε πρώτο επίπεδο απαιτούνταν, σύμφωνα με το άρθρο 38 του ανωτέρω νόμου, απόφαση του Ειδικού Γραμματέα Επιθεώρησης Περιβάλλοντος και Ενέργειας, ώστε να καθοριστεί η ροή των εργασιών μεταξύ των αρμοδίων υπηρεσιών, καθώς και η διαδικασία ιεράρχησης των προτεραιοτήτων για την υλοποίηση των κατεδαφίσεων.
Επίσης, στο ίδιο άρθρο ορίζεται και η σύσταση Ειδικής Υπηρεσίας Κατεδαφίσεων εντός του Υπουργείου, με διευρυμένο μάλιστα πεδίο αρμοδιοτήτων, από τον εντοπισμό των αυθαίρετων κτηρίων μέχρι την αποκατάσταση του περιβάλλοντος. Να πούμε -για όσους συναδέλφους δεν το ξέρουν- ότι ουσιαστικά ένα κτήριο κρίνεται κατεδαφιστέο αυτήν τη στιγμή μόνο έπειτα από καταγγελία. 
(Στο σημείο αυτό κτυπάει επανειλημμένα το κουδούνι λήξεως του χρόνου ομιλίας της κυρίας Βουλευτού)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Κυρία συνάδελφε, έχετε και δευτερολογία.</ChairmanSpeech>
<Speech><Parlmember>ΝΙΚΗ ΦΟΥΝΤΑ</Parlmember>: Κύριε Πρόεδρε, προχωρώ στις ερωτήσεις.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Ξέρετε ότι ο κοινοβουλευτικός έλεγχος είναι αυστηρός. Είχατε χρόνο δύο λεπτών και μιλήσατε τρία. Έχετε και τη δευτερολογία σας. Οι ερωτήσεις έχουν κατατεθεί.</ChairmanSpeech>
<Speech><Parlmember>ΝΙΚΗ ΦΟΥΝΤΑ</Parlmember>: Κύριε Υπουργέ, ερωτάσθε: έχει εκδοθεί η απόφαση του Ειδικού Γραμματέα Επιθεώρησης Περιβάλλοντος, σύμφωνα με το άρθρο 8, και έχει συσταθεί η αντίστοιχη Υπηρεσία Κατεδαφίσεων; 
Έπειτα, πότε αναμένεται η έναρξη των επιχειρήσεων κατεδάφισης; Έχει γίνει η καταγραφή των υπό κατεδάφιση κτηρίων; Έχει γίνει κάτι αντίστοιχο στη δυτική Ελλάδα;
Ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Κύριε Υπουργέ, έχετε το λόγο για τρία λεπτά.</ChairmanSpeech> 
<Speech><Parlmember>ΣΤΑΥΡΟΣ ΚΑΛΑΦΑΤΗΣ</Parlmember> (Αναπληρωτής Υπουργός Περιβάλλοντος, Ενέργειας και Κλιματικής Αλλαγής): Κυρία συνάδελφε, όλοι μας έχουμε επίγνωση σχετικά με το αποτύπωμα που έχει αφήσει στην κοινωνία, στην οικονομία, στο περιβάλλον, ο φαύλος κύκλος των αυθαιρέτων, πολύ περισσότερο βεβαίως όσοι ασχοληθήκαμε –και εγώ προσωπικά- με την επεξεργασία, την εκπόνηση και την ψήφιση του ν.4178/2013. Νομίζω ότι αυτός ο νόμος αποτελεί πραγματικά ένα σημαντικό εργαλείο για την αποτελεσματική αντιμετώπιση του χάους της αυθαίρετης δόμησης. Δεν ακολουθεί μια παλιά συνταγή, όπου μεταθέταμε ουσιαστικά το χρονικό όριο για λίγο πιο μετά. Μπήκε η τελεία, έκλεισε το κεφάλαιο με τη θεσμική θωράκιση της «κόκκινης γραμμής» του Ιουλίου του 2011, όπως και εσείς αναφέρατε.
Στην πράξη αυτό σημαίνει για τον πολίτη ότι δεν υπάρχει καμμία περίπτωση να μπορούν να μεταβιβαστούν, ούτε να αξιοποιηθούν ακίνητα που είναι αυθαίρετα ή έχουν αυθαιρεσίες. Είναι απολύτως σαφές ότι ο πολιτικός στόχος είναι ταυτισμένος με την κοινωνική αναγκαιότητα του να υπάρξουν κανόνες, καθαρές διαδικασίες και συνέχεια στο σχεδιασμό του κράτους.
Με το ν. 4178 αλλάζει πλέον τελείως η δυνατότητα ελέγχου για τον εντοπισμό της αυθαιρεσίας. Νωρίτερα ή αργότερα η παρανομία θα εντοπιστεί. Δεν θα εξισώνεται πλέον, λόγω αδυναμίας ελέγχου, εκείνος που αυθαιρετεί με εκείνον που ακολουθεί τη νομιμότητα.
Έχει προβλεφθεί ένας πλήρης μηχανισμός, ένα οπλοστάσιο στη διάθεση της πολιτείας: Αεροφωτογραφίες για απόδειξη του χρόνου κατασκευής, που τους προσεχείς μήνες θα ενσωματωθούν στο πληροφοριακό σύστημα του ΤΕΕ για όλους. Ηλεκτρονική καταγραφή και έλεγχος για όλα τα κτήρια. Ελεγκτές δόμησης για κάθε αδειοδότηση. Βεβαίωση μηχανικού για όλες τις μεταβιβάσεις. Επιτελικός ρόλος και έλεγχος του ΥΠΕΚΑ για όλες τις κατεδαφίσεις.
Εντός μάλιστα των προσεχών ημερών εισάγεται προς επεξεργασία στο Συμβούλιο της Επικρατείας το προεδρικό διάταγμα για την ταυτότητα του κτηρίου, καταγράφονται όλα τα ακίνητα της χώρας, διασυνδέονται όλες οι βάσεις δεδομένων που αφορούν σε ακίνητα.
Κυρίες και κύριοι συνάδελφοι, όλες οι αυθαίρετες κατασκευές και χρήσεις οι οποίες εκτελέστηκαν μετά τις 28-7-2011, καθώς και αυτές που δεν μπορούν να υπαχθούν στις διατάξεις του νόμου, δηλαδή οι αυθαίρετες κατασκευές σε δάση, αιγιαλό, παραλία, προστατευόμενες περιοχές και αρχαιολογικούς χώρους, είναι κατεδαφιστέες. 
Η Ειδική Υπηρεσία Κατεδαφίσεων, η ΕΥΕΚΑ, έχει αποκτήσει πλέον διευρυμένο συντονιστικό ρόλο στο πλαίσιο του στρατηγικού σχεδιασμού στο ΥΠΕΚΑ για την αποτελεσματική εφαρμογή του νόμου. Οι αποφάσεις απομάκρυνσης ή κατεδάφισης εκτελούνται έτσι από την αρμόδια υπηρεσία της Αποκεντρωμένης Διοίκησης με τον συντονισμό και την παρακολούθηση βεβαίως του Υπουργείου. 
Ιεραρχούνται πλέον τόσο οι προτεραιότητες για την υλοποίηση των κατεδαφίσεων όσο και η ροή των εργασιών μεταξύ των αρμόδιων υπηρεσιών κατά γεωγραφική ενότητα των Αποκεντρωμένων Διοικήσεων, λαμβάνοντας υπ’ όψιν, πρώτον, το είδος της προστατευόμενης περιοχής και τις επιπτώσεις των αυθαίρετων κατασκευών στο φυσικό περιβάλλον, δεύτερον, το πλήθος των αυθαίρετων κατασκευών στη συγκεκριμένη περιοχή, το χρόνο έκδοσης των αποφάσεων κατεδάφισης και τα γεωμετρικά χαρακτηριστικά του αυθαιρέτου. Η ιεράρχηση των κατεδαφίσεων και η ροή εργασιών εξάγεται μέσω της θέσπισης ειδικών συντελεστών, με απόλυτο τρόπο, ο οποίος πληροί τις προϋποθέσεις της αντικειμενικότητας.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Κύριε Υπουργέ, θα έχετε χρόνο και στη δευτερολογία σας.</ChairmanSpeech>
<Speech><Parlmember>ΣΤΑΥΡΟΣ ΚΑΛΑΦΑΤΗΣ</Parlmember> (Αναπληρωτής Υπουργός Περιβάλλοντος, Ενέργειας και Κλιματικής Αλλαγής): Μισό λεπτό, κύριε Πρόεδρε, να ολοκληρώσω, γιατί είναι σημαντικό, μιας και είναι ουσιαστικά ο πυρήνας, και θα πάρω χρόνο από τη δευτερολογία μου, αν μου επιτρέπετε.
Ήδη είναι υπό επεξεργασία η προβλεπόμενη από το νόμο σχετική εξουσιοδοτική απόφαση του Ειδικού Γραμματέα Επιθεώρησης Περιβάλλοντος και Ενέργειας, η οποία και θα ρυθμίζει κάθε σχετική λεπτομέρεια. Οφείλω να πω επίσης ότι ήδη, πριν από την ψήφιση του νόμου, συνεστήθη ειδική ομάδα εργασίας για τη διαμόρφωση του σχεδίου της απόφασης, η οποία βρίσκεται σε στάδιο προχωρημένης επεξεργασίας. Θέλω επίσης να τονίσω ότι είναι κομβικής σημασίας η ολοκλήρωση της ηλεκτρονικής βάσης δεδομένων για τα υπό κατεδάφιση αυθαίρετα. 
Τέλος, στη σχετική απόφαση θα αποτυπώνονται, με τη μορφή ηλεκτρονικού πίνακα, όλα τα κριτήρια, οι παράμετροι και η βαθμολογία ανά παράμετρο για την ιεράρχηση των κατεδαφίσεων.
Ευχαριστώ πολύ.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Κυρία συνάδελφε, έχετε το λόγο για τρία λεπτά.</ChairmanSpeech>
<Speech><Parlmember>ΝΙΚΗ ΦΟΥΝΤΑ</Parlmember>: Ευχαριστώ.
Κύριε Υπουργέ, δεν ξέρω αν δεν προλάβατε να αναφερθείτε στο πότε θα ξεκινήσουν οι κατεδαφίσεις, γιατί αυτό ήταν το βασικό ερώτημα. Ουσιαστικά, η τοποθέτησή σας για τη διαδικασία και όσα είπατε για την υπουργική απόφαση, μας καλύπτει εν μέρει, διότι έχουν περάσει δύο ολόκληροι μήνες, κοντά τρεις, κατά τους οποίους δεν προχωρήσαμε σε αυτήν την υπουργική απόφαση. Δεν μου είπατε τίποτα για την Υπηρεσία Κατεδαφίσεων. Υπάρχει μια προεργασία, το ξέραμε πριν από την κατάθεση του νομοσχεδίου. Πρέπει όλα αυτά να προχωρήσουν άμεσα.
Χαιρόμαστε που ακούμε ότι το νομοσχέδιο για την ταυτότητα του κτηρίου, ουσιαστικά ένα νομοσχέδιο πάρα πολύ σημαντικό, έρχεται στην Ολομέλεια. Θα μπορέσει να λύσει μέρος του προβλήματος. 
Όσον αφορά το ερώτημά μου για τη δυτική Ελλάδα, ελπίζω να αναφερθείτε στη δευτερολογία σας.
Θα ήθελα να μιλήσω μόνο για την Αιτωλοακαρνανία, η οποία είναι ένας τόπος πολύ ευαίσθητος οικολογικά. Εκεί υπάρχουν ολόκληροι αυθαίρετοι οικισμοί πάνω σε δέλτα ποταμών, σε παράκτιες περιοχές. Πρόκειται για μια περιοχή, η οποία έχει ενταχθεί στο Κτηματολόγιο πιλοτικά, ουσιαστικά δηλαδή από την αρχή της εκπόνησης των χαρτών της χώρας, και έχει ολοκληρωθεί μόλις το 5%. Εμείς θεωρούμε ότι η ανυπαρξία Κτηματολογίου είναι άρρηκτα συνδεδεμένη με την αυθαιρεσία και με τη μη ύπαρξη κατεδαφίσεων στον τόπο.
Ολοκληρώνοντας, θα πω ότι έχουμε δει κατά καιρούς μια, ας το πούμε έτσι, συνειδητή επιλογή από την εκάστοτε κυβέρνηση να μην προχωράει σε κατεδαφίσεις υπολογίζοντας το πολιτικό κόστος. Όλοι γνωρίζουμε ότι κανένας δεν θέλει να γίνει δυσάρεστος, κανένας δεν θέλει ουσιαστικά να έρθει αντιμέτωπος με τον Έλληνα πολίτη. 
Η πρώτη μεγάλη και ουσιαστική προσπάθεια για κατεδαφίσεις πάνω σε αιγιαλό και παραλία, σε ένα πολύ ευαίσθητο νησί, τόσο τουριστικά όσο και από άποψη φυσικού κάλλους, όπως είναι η Κρήτη, έγινε το προηγούμενο καλοκαίρι. Εκεί είχαμε παρέμβαση από την ίδια την Υπουργό Τουρισμού για το σταμάτημα αυτών των εργασιών, μιας ξενοδοχειακής μονάδας αλλά και άλλων, οι οποίες είναι καταφανώς παράνομες και ουσιαστικά κατεδαφιστέες. 
Έχουμε δει ότι σε αυτήν τη Βουλή ψηφίστηκε, την ίδια μέρα που ξεκινούσε η συζήτηση για την αυθαίρετη δόμηση, ένα ειδικό χωροταξικό τουρισμού, το οποίο έρχεται σε διάσταση με αυτές τις διατάξεις της αυθαίρετης δόμησης. Θα ήθελα ένα δικό σας σχόλιο με βάση τις προτεραιότητες, όπως ξαναείπα, οι οποίες θα τεθούν κι όχι από άποψη πινάκων και κριτηρίων. 
Δεν θέλω να μου επαναλάβετε αυτήν την απάντηση. Θέλω να μου μιλήσετε για χρονοδιαγράμματα. Θέλω να μου πείτε, ξεκινάμε απ’ αυτά τα κτήρια, τα οποία είναι πάνω σε αιγιαλό και παραλία, συνεχίζουμε σ’ αυτά που έχουν γίνει και έχουν κατασκευαστεί μετά την κόκκινη γραμμή, δείχνοντας ότι υπάρχει ένα πλάνο και ένας ολοκληρωμένος σχεδιασμός να φτάσουμε στο πολυπόθητο, το οποίο θεωρώ ότι είναι το να σταματήσει η αυθαιρεσία στην Ελλάδα και να υπάρξει μερική ή κατά το δυνατόν ολική αποκατάσταση του φυσικού τοπίου και των πολιτών που έχουν λειτουργήσει νόμιμα αυτήν τη στιγμή. Ουσιαστικά να θεωρούν ότι υπάρχει ένα κράτος δικαίου που εμπιστεύονται.
Ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Και εμείς ευχαριστούμε.
Το λόγο έχει ο κύριος Υπουργός για τρία λεπτά.</ChairmanSpeech>
<Speech><Parlmember>ΣΤΑΥΡΟΣ ΚΑΛΑΦΑΤΗΣ</Parlmember> (Αναπληρωτής Υπουργός Περιβάλλοντος, Ενέργειας και Κλιματικής Αλλαγής): Αντιλαμβάνεστε ότι μέσα σε τρία λεπτά είναι πολύ δύσκολο να απαντήσω και στα θέματα που θέτετε, τα οποία είναι στο πλαίσιο μιας ευρύτερης πολιτικής, και στο ζήτημα της συγκεκριμένης ερώτησης. Θα περιοριστώ, λοιπόν, στο αντικείμενο της ερώτησης, για να είμαι στο πλαίσιο του Κανονισμού.
Σε σχέση με την Περιφέρεια Δυτικής Ελλάδος, να πω ότι υπάρχουν καταγραφές τριακοσίων εξήντα πέντε περίπου αυθαίρετων κατοικιών, εκ των οποίων υπάρχουν αποφάσεις για εκατόν εβδομήντα δύο που είναι αμετάκλητες. Μέχρι σήμερα, με τη συνεργασία και με την εποπτεία της ΕΥΕΚΑ, έχουν υλοποιηθεί είκοσι δύο κατεδαφίσεις σε συγκεκριμένες περιοχές, στο Επιτάλιο και Ζαχάρω Ηλείας και Πάλαιρο Αιτωλοακαρνανίας. Έπειτα από ενέργειες του ΥΠΕΚΑ και της Υπηρεσίας της ΕΥΕΚΑ,  από το Πράσινο Ταμείο εξασφαλίστηκαν πιστώσεις πάνω από 75.000 ευρώ, για την κατεδάφιση πενήντα εννέα αυθαίρετων κατασκευών σε αιγιαλό-παραλία στις Περιφερειακές Ενότητες Αιτωλοακαρνανίας και Αχαΐας και έχει ήδη προκηρυχθεί ανοικτή προφορική δημοπρασία επιλογής αναδόχου, η οποία ολοκληρώνεται σήμερα που μιλάμε στις 7-11-2013. 
Η ΕΥΕΚΑ συντονίζει και ενεργοποιεί τις αρμόδιες υπηρεσίες για την εκτέλεση των αποφάσεων κατεδάφισης, σε σχέση με τις αποκεντρωμένες διοικήσεις. Αποτέλεσμα των παραπάνω ενεργειών έχει δημοσιευθεί, πρόσκληση διενέργειας δύο πρόχειρων μειοδοτικών διαγωνισμών για την εκτέλεση εβδομήντα περίπου πρωτοκόλλων κατεδάφισης στις περιοχές Κορινθίας, Αρκαδίας, Αργολίδας, Αιτωλοακαρνανίας και με άμεση έναρξη του έργου σε λίγες εβδομάδες. Συντονίζει επίσης η Υπηρεσία τη διενέργεια αντίστοιχων διαγωνισμών για περιοχές της Αποκεντρωμένης Διοικήσεως Αιγαίου. Άρα, με αυτήν την πληροφόρηση που σας δίνω, βλέπετε ότι υπάρχει μια ενεργοποίηση στο πλαίσιο του υφιστάμενου καθεστώτος. Βεβαίως, και σε σχέση με την υπουργική απόφαση, με την απόφαση η οποία είναι υπό επεξεργασία, όπως σας είπα, είναι ένα σημαντικό εργαλείο -το αντιλαμβάνεστε- η προεργασία για την εκπόνηση και τη διαμόρφωση αυτής της μελέτης που είχε ξεκινήσει με την επιστασία του επικεφαλής των επιθεωρητών και συνεχίζεται. Πολύ σύντομα πιστεύω ότι θα είμαστε έτοιμοι σε σχέση με την απόφαση αυτή. 
Να πω ότι στο πλαίσιο των ενεργειών για τη δημιουργία βάσεως δεδομένων και εν όψει της έκδοσης της σχετικής απόφασης, η ΕΥΕΚΑ έχει σχεδιάσει και κοινοποιήσει διάγραμμα ροής εργασιών, μεταξύ των εμπλεκόμενων υπηρεσιών για την υλοποίηση των κατεδαφίσεων των αυθαιρέτων κατασκευών με συγκεκριμένες επιμέρους ενέργειες. Έχει συντάξει εργαλείο αξιολόγησης και κατάταξης κατά σειρά προτεραιότητας κατεδαφίσεων αυθαιρέτων κατασκευών σε αιγιαλό, παραλία, δάση και δασικές εκτάσεις. Έχει αποστείλει τεύχη δημοπράτησης, υποδείγματα για τη διενέργεια μειοδοτικών διαγωνισμών εκτέλεσης κατεδαφίσεων και έχει προβεί στην απαραίτητη σειρά ενεργειών. 
Πιστεύουμε ότι μέσα από το συγκεκριμένο νομοθετικό πλαίσιο και μέσα από τη λειτουργία, με ένα εντελώς διαφορετικό πνεύμα και αντίληψη της υπηρεσίας κατεδαφίσεων αυθαιρέτων, όπου πλέον αντικειμενικοποιείται ο τρόπος επιλογής της κατεδάφισης των αυθαιρέτων κατασκευών, ελαχιστοποιείται, για να μην πω, εκμηδενίζεται η δυνατότητα οποιασδήποτε παρέμβασης. Γίνεται ο τρόπος λειτουργίας της διοικήσεως απρόσωπος, αντικειμενικός και πολύ πιο αποτελεσματικός. Και νομίζω ότι τα αποτελέσματα τα οποία θα έχουμε σε επίπεδο απτό πλέον, σύντομα θα είναι πολύ ικανοποιητικά.
Ευχαριστώ πολύ.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Και εμείς ευχαριστούμε. 
Η έκτη με αριθμό 190/4-11-2013 επίκαιρη ερώτηση δεύτερου κύκλου του Βουλευτή Αιτωλοακαρνανίας του Κομμουνιστικού Κόμματος Ελλάδας κ. Νικολάου Μωραΐτη προς τον Υπουργό Αγροτικής Ανάπτυξης και Τροφίμων, σχετικά με τη λήψη μέτρων απόσυρσης του σχεδίου δράσης για τα βοσκοτόπια, δεν θα συζητηθεί λόγω κωλύματος του κυρίου Υπουργού και διαγράφεται. 
Κυρίες και κύριοι συνάδελφοι, ολοκληρώθηκε η συζήτηση των επίκαιρων ερωτήσεων.</ChairmanSpeech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Κυρίες και κύριοι συνάδελφοι, εισερχόμεθα στην ημερήσια διάταξη της
ΝΟΜΟΘΕΤΙΚΗΣ ΕΡΓΑΣΙΑΣ
Ψήφιση στο σύνολο του σχεδίου νόμου του Υπουργείου Οικονομικών: «Προσαρμογή της ελληνικής νομοθεσίας στην Οδηγία 2011/61/ΕΕ σχετικά με τους διαχειριστές των οργανισμών εναλλακτικών επενδύσεων και την Οδηγία 2011/89/ΕΕ σχετικά με τη συμπληρωματική εποπτεία των χρηματοπιστωτικών οντοτήτων που ανήκουν σε χρηματοπιστωτικούς ομίλους ετερογενών δραστηριοτήτων, μέτρα για την εφαρμογή του Κανονισμού (ΕΕ) 648/2012/ΕΕ περί εξωχρηματιστηριακών παραγώγων, κεντρικών αντισυμβαλλόμενων και αρχείων καταγραφής συναλλαγών και άλλες διατάξεις». 
Ερωτάται το Σώμα: Γίνεται δεκτό το νομοσχέδιο και στο σύνολο;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
<Speech><Parlmember>ΑΛΕΞΙΟΣ ΜΗΤΡΟΠΟΥΛΟΣ</Parlmember>: Κατά πλειοψηφία.</Speech>
<Speech><Parlmember>ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ</Parlmember>: Κατά πλειοψηφία.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Το νομοσχέδιο έγινε δεκτό και στο σύνολο κατά πλειοψηφία. 
Συνεπώς το νομοσχέδιο του Υπουργείου Οικονομικών: «Προσαρμογή της ελληνικής νομοθεσίας στην Οδηγία 2011/61/ΕΕ σχετικά με τους διαχειριστές των οργανισμών εναλλακτικών επενδύσεων και την Οδηγία 2011/89/ΕΕ σχετικά με τη συμπληρωματική εποπτεία των χρηματοπιστωτικών οντοτήτων που ανήκουν σε χρηματοπιστωτικούς ομίλους ετερογενών δραστηριοτήτων, μέτρα για την εφαρμογή του Κανονισμού (ΕΕ) 648/2012/ΕΕ περί εξωχρηματιστηριακών παραγώγων, κεντρικών αντισυμβαλλόμενων και αρχείων καταγραφής συναλλαγών και άλλες διατάξεις» έγινε δεκτό κατά πλειοψηφία, σε μόνη συζήτηση, επί της αρχής, των άρθρων και του συνόλου και έχει ως εξής: 
(Να καταχωριστεί το κείμενο του νομοσχεδίου σελ. 53α)</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Κυρίες και κύριοι συνάδελφοι, παρακαλώ το Σώμα να εξουσιοδοτήσει το Προεδρείο για την υπ’ ευθύνη του επικύρωση των Πρακτικών ως προς την ψήφιση στο σύνολο του παραπάνω νομοσχεδίου.</ChairmanSpeech>
<Speech><Parlmember>ΟΛΟΙ ΟΙ ΒΟΥΛΕΥΤΕΣ</Parlmember>: Μάλιστα, μάλιστα.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Το Σώμα παρέσχε τη ζητηθείσα εξουσιοδότηση.
Συνέχιση της συζήτησης επί των άρθρων και του συνόλου του σχεδίου νόμου του Υπουργείου Διοικητικής Μεταρρύθμισης και Ηλεκτρονικής Διακυβέρνησης: «Ρυθμίσεις Υπουργείου Διοικητικής Μεταρρύθμισης και Ηλεκτρονικής Διακυβέρνησης».
Στη χθεσινή συνεδρίαση συζητήθηκε και ψηφίστηκε το νομοσχέδιο επί της αρχής. Στη σημερινή συνεδρίαση θα συζητηθούν τα άρθρα και οι τροπολογίες του νομοσχεδίου ως μια ενότητα. 
Το λόγο έχει ο εισηγητής της Νέας Δημοκρατίας κ. Γεώργιος Γεωργαντάς.</ChairmanSpeech> 
<Speech><Parlmember>ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ</Parlmember>: Κύριε Πρόεδρε, μπορώ να έχω το λόγο;</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Θα σας ακούσουμε. Κανένα πρόβλημα. Προηγείται όμως, ο κύριος Υπουργός.</ChairmanSpeech> 
<Speech><Parlmember>ΚΥΡΙΑΚΟΣ ΜΗΤΣΟΤΑΚΗΣ</Parlmember> (Υπουργός Διοικητικής Μεταρρύθμισης και Ηλεκτρονικής Διακυβέρνησης): Κύριε Πρόεδρε, θα καταθέσω νομοτεχνικές βελτιώσεις, αλλά δεν είναι έτοιμες ακόμη. Δώστε μου δέκα λεπτά.</Speech> 
<Speech><Parlmember>ΝΙΚΟΛΑΟΣ ΒΟΥΤΣΗΣ</Parlmember>: Μπορώ να έχω το λόγο, κύριε Πρόεδρε;</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Σε ένα λεπτό θα έχετε το λόγο, κύριε Βούτση.
Εκ του Κανονισμού όταν εισερχόμαστε στη συζήτηση επί του νομοσχεδίου υπάρχουν εισηγητές που λαμβάνουν το λόγο επί του θέματος. 
Κύριοι Κοινοβουλευτικοί Εκπρόσωποι, θα έχετε το λόγο για ένα λεπτό, διότι θεωρώ πως έχετε τη δυνατότητα στη διαδικασία του νομοσχεδίου που είναι και περίπου σχετικό να τοποθετηθείτε.
Έχει ζητήσει το λόγο, αν μου επιτρέπετε, κύριε Βούτση, από την πρώτη στιγμή ο κ. Καραθανασόπουλος.</ChairmanSpeech>
<Speech><Parlmember>ΝΙΚΟΛΑΟΣ ΒΟΥΤΣΗΣ</Parlmember>: Κύριε Πρόεδρε, μπορώ να έχω το λόγο για λίγο για να μιλήσω επί της διαδικασίας;</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Κύριε Βούτση, έχετε το λόγο.</ChairmanSpeech>
<Speech><Parlmember>ΝΙΚΟΛΑΟΣ ΒΟΥΤΣΗΣ</Parlmember>: Με συγχωρείτε, κύριε Πρόεδρε, θα ήθελα να μιλήσω επί της διαδικασίας. Θέλουμε να εξαντλήσουμε το χρόνο που έχουμε ως Κοινοβουλευτικοί Εκπρόσωποι ακριβώς για να αναφερθούμε στα σημερινά γεγονότα και συμβάντα. Έχουμε κάθε δικαίωμα να το κάνουμε αυτό. Δεν είναι μια άσχετη διαδικασία. Είναι έκτακτα γεγονότα αυτά τα οποία συμβαίνουν στη χώρα. Δεν θέλουμε να μπει εκποδών σαν μια διαδικασία παρενθετική. Με αυτή την έννοια θέλουμε να προηγηθούμε. Πιστεύω ότι θα μιλήσουν και άλλοι Κοινοβουλευτικοί Εκπρόσωποι για να πάρει ο καθένας τις ευθύνες του.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Κανένα πρόβλημα. Κανονικά θα εξαντλήσετε το χρόνο. 
(Θόρυβος στην Αίθουσα)
Σας παρακαλώ, κύριοι συνάδελφοι, ησυχία. 
Κύριε Βούτση, προηγείστε σαν κόμμα. Παρακαλώ, κύριοι συνάδελφοι, με ευγένεια να λυθεί το θέμα μεταξύ σας. Μπορείτε να εξαντλήσετε το χρόνο, εφόσον το θέλετε, αλλά, όπως καταλαβαίνετε, δεν θα έχετε μετά χρόνο, θα έχετε δευτερολογία μόνο για το νομοσχέδιο. Θα μιλήσουν όλοι οι Κοινοβουλευτικοί. Και ο κ. Βούτσης και προφανώς εσείς, κύριε Βορίδη, θα θέλετε το λόγο.</ChairmanSpeech> 
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Δεν θα μιλήσουν οι εισηγητές τώρα;</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Ζήτησαν το λόγο οι Κοινοβουλευτικοί Εκπρόσωποι πριν τη συζήτηση του νομοσχεδίου. 
Κύριε Βούτση, έχετε το λόγο.</ChairmanSpeech>
<Speech><Parlmember>ΝΙΚΟΛΑΟΣ ΒΟΥΤΣΗΣ</Parlmember>: Με ενδιαφέρον βλέπω τα χαμόγελα και την ευχαρίστηση των συγκυβερνώντων κομμάτων και των Βουλευτών τους. Είναι πανευτυχείς, διότι έγινε μια εκτεταμένη αστυνομική επιχείρηση στις 4.30΄ το πρωί στην ΕΡΤ. Προστέθηκε έτσι μια ακόμη χάντρα παρανομίας στις χάντρες αυτές της παράνομης διαδικασίας που στην αρχή, στις 11 Ιουνίου έπεσε το «μαύρο» στην ΕΡΤ. Σήμερα, έχουμε οδηγηθεί σε ένα πλήρες, επικίνδυνο αδιέξοδο. 
Η απόφαση αυτή της Κυβέρνησης συνιστά πράξη πολιτικής αποσταθεροποίησης. Το λέμε ευθέως αυτό. Επίσης, η απόφαση αυτή συνιστά πράξη έκνομη με την έννοια ότι η πράξη νομοθετικού περιεχομένου -όπως είναι γνωστό- έχει εκπέσει διότι έχει παρέλθει από αρκετές μέρες η όποια ισχύς της για συζήτηση. Το Συμβούλιο της Επικρατείας δεν έχει εκδώσει απόφαση. Έχουν περάσει πέντε μήνες. Η προτεραία κατάσταση βρίσκεται σε νομιμότητα. Αυτό το γνωρίζετε πάρα πολύ καλά. 
Έγινε, λοιπόν, μια επιχείρηση και απομακρύνθηκαν όλοι οι εργαζόμενοι από μέσα -αυτοί που έδιναν σήμα σε εκατομμύρια ανθρώπους μέσα από συχνότητες αυτούς τους τέσσερις, πέντε μήνες- και μόνη της η Αστυνομία προχώρησε –ίσως- σε καταγραφή των υλικών και των μηχανημάτων, ενώ από την παραγγελία που είχαν πάρει στις απολύσεις τους οι εργαζόμενοι από εκεί είχαν τεθεί υπεύθυνοι για την ασφάλεια, τη χρήση και τη λειτουργία αυτών των μηχανημάτων.  
Από τότε, από εκείνη την ώρα δεν επιτρέπεται σε κανέναν να μπει μέσα –από τους ίδιους τους εργαζόμενους, από τους συνδικαλιστικούς τους εκπροσώπους, από τον Πρόεδρο της ΠΟΕΣΥ, από την ΕΣΗΕΑ, δηλαδή από δημοκρατικά εκλεγμένους εκπροσώπους των εργαζομένων- και εξελίσσεται μια αστυνομική επιχείρηση, στην οποία παίζεται το εξής πινγκ-πονγκ. Το ζήσαμε από κοντά περίπου δέκα, δώδεκα Βουλευτές του ΣΥΡΙΖΑ και του ΚΚΕ που ήμασταν από νωρίς εκεί. 
Βρίσκεται μέσα ένας εισαγγελέας, ο οποίος λέει «εγώ παρευρίσκομαι απλώς -ειδοποιήθηκα στις δωδεκάμισι ώρα- για να μην υπάρξουν κάποιες ποινικά κολάσιμες καταστάσεις, δεν έχω δώσει καμμία σχετική άδεια, εντολή ή οτιδήποτε άλλο» και είναι και ο ταξίαρχος –δεν αναφέρω το όνομά του, μας το ανέφερε- που είναι επικεφαλής της αστυνομικής επιχείρησης, όπου η ΓΑΔΑ λέει «εμείς παίρνουμε εντολές από τον εισαγγελέα». 
Για κάποιους από εμάς αυτό το πινγκ-πονγκ είναι πασίγνωστο. Είναι μια αντιδημοκρατική συμπεριφορά που θέλει να οδηγήσει τα πράγματα σε περαιτέρω πολιτική όξυνση -μαζί και με τις ενέργειες που γίνονται από τον κ. Αρβανιτόπουλο για τα πανεπιστήμια- ενώ βρίσκεται η χώρα διά της Κυβέρνησης -έτσι όπως ισχυρίζεται η Κυβέρνηση- σε μια σκληρή στιγμή, όπου καλείται να κλείσει τις αμυντικές βιομηχανίες την άλλη βδομάδα και μέσα στο κλίμα που είχε δημιουργηθεί και την προηγούμενη βδομάδα. 
Θέλω να σας θέσω κι ένα δεύτερο ζήτημα που κανονικά θα έπρεπε όλους και όλες να σας απασχολήσει. Παρακαλώ και τον κύριο Υπουργό να το προσέξει. 
Σας απαγορεύουμε να θεωρείτε ότι μπορεί να υπάρξουν Βουλευτές μέσα σε αυτήν την Αίθουσα δύο ταχυτήτων, δύο επιπέδων δικαιωμάτων. Προσέξτε, γιατί το λέω αυτό. 
Στην οδό Μαραθώνος επί μιάμιση ώρα με ΜΑΤ, ασπίδες και χημικά μας απαγορευόταν σε δέκα Βουλευτές του ΣΥΡΙΖΑ να προχωρήσουμε, να βαδίσουμε εκατόν πενήντα μέτρα μακριά από την Αγία Παρασκευή. 
Αν θεωρεί κανείς από εσάς –είτε βρεθεί είτε δεν βρεθεί σε τέτοια κατάσταση, διότι εμείς και άλλους Νοέμβρηδες βρεθήκαμε και μέσα από τα κάγκελα και έξω από τα κάγκελα-  ότι έχει δικαίωμα να απαγορεύει σε Βουλευτές του ελληνικού Κοινοβουλίου να προχωρήσουν, για να πάνε προς το κτήριο της ΕΡΤ, είναι πολύ γελασμένος. 
Αυτά τα έκτακτα μέτρα περιστολής της δημοκρατίας δεν θα περάσουν από τη συγκυβέρνηση του άθλιου μνημονίου και πρέπει να πάρετε τις ευθύνες σας.
(Χειροκροτήματα από την πτέρυγα του ΣΥΡΙΖΑ-ΕΚΜ)
Όταν φτάσαμε, μετά από μιάμιση ώρα μπροστά στην ΕΡΤ, αφού γινόταν πάλι ένα πινγκ-πονγκ για να δώσει εντολή το Υπουργείο, η ΓΑΔΑ, κ.λπ.., για να μας αφήσουν να περάσουμε, βρεθήκαμε μπροστά σε «καγκελόφερτες» καταστάσεις με αλυσίδες, όπου, επίσης, και πάλι πέραν των συνδικαλιστικών προσώπων κ.λπ., σε κανένα Βουλευτή, άνδρα ή γυναίκα, του Κοινοβουλίου, δεν επετράπη η είσοδος στο χώρο της ΕΡΤ. Τουλάχιστον τρεις ώρες που ήμουν εγώ εκεί, ενδεχομένως συνεχίζει ακόμα αυτή η απαγόρευση.
Ποιος έχει δικαίωμα να το κάνει αυτό; Σας θίγει καθόλου; Σας αφορά; Τι είμαστε; Τι είστε; Πώς μπορεί έτσι να λειτουργήσει η δημοκρατία, όταν, δηλαδή, ο Βουλευτής δείχνει απάνω ψηλά την ταυτότητά του και θέλει να προχωρήσει;</Speech> 
<Speech><Parlmember>ΔΗΜΗΤΡΙΟΣ ΚΥΡΙΑΖΙΔΗΣ</Parlmember>: Συνδέετε ανόμοια πράγματα.</Speech>
<Speech><Parlmember>ΝΙΚΟΛΑΟΣ ΒΟΥΤΣΗΣ</Parlmember>: Επειδή είπατε προηγούμενα, κύριε Κυριαζίδη, ότι δεν υπάρχει τίποτα έκτακτο που έγινε χθες το βράδυ. 
Αλλά πριν να ξεκινήσουμε να μιλάμε, λέτε ότι δεν έγινε τίποτα έκτακτο. Δεν είναι έκτακτο αυτό; Την ίδια ώρα ο μεν κ. Καψής δηλώνει ότι το έμαθε από το «ΣΚΑΙ». Βγαίνει στο «ΣΚΑΙ» και λέει «Ευτυχώς που υπάρχουν και τα κανάλια για να μας ειδοποιούν», από το εξωτερικό που βρίσκεται, νομίζω είναι στο Καζακστάν. Ο κ. Κεδίκογλου, τον άκουσα ο ίδιος στις 9.00΄ η ώρα, να δηλώνει για την επιχείρηση ότι ήταν σε συνεννόηση του Πρωθυπουργού με τον Αντιπρόεδρο της Κυβέρνησης και «Εγώ –ο κ. Κεδίκογλου- το έμαθα σήμερα το πρωί», όπως και ενδεχομένως και άλλοι υπεύθυνοι, λιγότερο υπεύθυνοι της ενημέρωσης, της Ραδιοτηλεόρασης. 
Τι κάνετε; Είπαν τον εισαγγελέα να πάει στις 12.30΄, μήπως γίνει κανένα ποινικώς κολάσιμο αδίκημα. Πήγε και μας είπε ότι δεν διαπίστωσε ότι δεν έγινε κανένα ποινικώς κολάσιμο αδίκημα και δεν παρουσιαζόταν επί δύο ώρες.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Τελειώνω, κύριε Πρόεδρε.
Άρα, λοιπόν, υπάρχουν δύο ατοπήματα, δύο μεγάλες ανομίες και παρανομίες, η μία είναι μείζων προς την έκτασή της και ως προς το κρίσιμο ζήτημα, αφού αφορά και εργαζόμενους και την ενημέρωση του ελληνικού λαού και τη λειτουργία της δημοκρατίας, αλλά και η άλλη είναι μείζων, διότι αν αυτό το πράγμα δεν σταματήσει και δεν σταματήσει με απόφαση της Βουλής, με απόφαση της Διάσκεψης των Προέδρων και με…
ΜΑΥΡΟΥΔΗΣ (ΜΑΚΗΣ) ΒΟΡΙΔΗΣ: Ποιο;</Speech>
<Speech><Parlmember>ΝΙΚΟΛΑΟΣ ΒΟΥΤΣΗΣ</Parlmember>: Ποιο, κύριε Βορίδη; Ξαναρωτάτε. Το ότι όταν έχεις βουλευτική κάρτα μπορείς να περνάς το δημόσιο δρόμο και να περπατάς. Ήμασταν στο δρόμο που περπάτησε ο Λαμπράκης πριν από σαράντα επτά χρόνια και που τον αφήσανε να περπατήσει. Ίσως να μην το γνωρίζετε, λυπάμαι πάρα πολύ!
(Χειροκροτήματα από την πτέρυγα του ΣΥΡΙΖΑ-ΕΚΜ)
 Και εσείς, κύριοι, που είστε απόγονοι αυτής της μήτρας και της κουλτούρας και της παράδοσης της πατριωτικής και της προοδευτικής...</Speech>
<Speech><Parlmember>ΟΔΥΣΣΕΑΣ ΚΩΝΣΤΑΝΤΙΝΟΠΟΥΛΟΣ</Parlmember>: Τι σχέση έχει ο Λαμπράκης με την ΕΡΤ;</Speech>
<Speech><Parlmember>ΝΙΚΟΛΑΟΣ ΒΟΥΤΣΗΣ</Parlmember>: Μη σπεύδετε πάλι να μιλάτε. Σε παράνομη τότε πορεία ειρήνης, στον κόμβο των Αμπελοκήπων και πιο πάνω, τον Λαμπράκη και δύο συνοδούς του τους αφήσανε…</Speech>
<Speech><Parlmember>ΟΔΥΣΣΕΑΣ ΚΩΝΣΤΑΝΤΙΝΟΠΟΥΛΟΣ</Parlmember>: ..(Δεν ακούστηκε)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Κύριε Κωνσταντινόπουλε, δεν έχετε το λόγο!</ChairmanSpeech>
<Speech><Parlmember>ΝΙΚΟΛΑΟΣ ΒΟΥΤΣΗΣ</Parlmember>: Κύριε Κωνσταντινόπουλε, σας μιλάω από το πρωί πρόσωπο με πρόσωπο και μου απαντάτε ότι είμαι ο κ. Καλφαγιάννης. Ηρεμήστε! Σας λέω για Βουλευτές που επεδείκνυαν την ταυτότητά τους και μας έσπρωχναν με τις ασπίδες μιάμιση ώρα και δεν έχετε την τσίπα να πείτε να το εξετάσουμε.</Speech>
<Speech><Parlmember>ΟΔΥΣΣΕΑΣ ΚΩΝΣΤΑΝΤΙΝΟΠΟΥΛΟΣ</Parlmember>: Άλλο είναι να λέτε αυτό, κύριε Βούτση…</Speech>
<Speech><Parlmember>ΝΙΚΟΛΑΟΣ ΒΟΥΤΣΗΣ</Parlmember>: Λυπάμαι πάρα πολύ για το κατάντημά σας. Δεν είστε συνιστώσα. Είστε γρανάζι αυτής της άθλιας ακροδεξιάς πολιτικής.
(Χειροκροτήματα από την πτέρυγα του ΣΥΡΙΖΑ-ΕΚΜ)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Κύριε Καραθανασόπουλε, έχετε το λόγο. Θα εξαντλήσετε κι εσείς την πρωτολογία των οκτώ λεπτών; Ο κ. Βούτσης είπε ότι θέλει να την εξαντλήσει.</ChairmanSpeech>
<Speech><Parlmember>ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ</Parlmember>: Ανάλογα, κύριε Πρόεδρε.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Ανάλογα και θα προσμετρηθεί. Αυτό λέω.</ChairmanSpeech>
<Speech><Parlmember>ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ</Parlmember>: Ας προσμετρηθεί. Δεν έχω πρόβλημα.
Κύριε Πρόεδρε, ως Κομμουνιστικό Κόμμα Ελλάδας καταγγέλλουμε την εισβολή των δυνάμεων καταστολής στο Ραδιομέγαρο της ΕΡΤ. Καταγγέλλουμε την επέμβαση των ΜΑΤ για την εκκένωση του κτηρίου της ΕΡΤ από τους εργαζόμενους, οι οποίοι αγωνίζονται ενάντια στην πολιτική επιλογή της Κυβέρνησης για το κλείσιμο της ελληνικής ραδιοφωνίας και τηλεόρασης και την απόλυση του συνόλου σε αυτήν. Καταγγέλλουμε τη χρήση χημικών για την απομάκρυνσή τους από το χώρο και την προσαγωγή εργαζόμενων στην Αστυνομία.
Η σημερινή αστυνομική επιχείρηση τις πρώτες πρωινές ώρες –«της νύχτας τα καμώματα»- αποτελεί και την κλιμάκωση της βάρβαρης αντιλαϊκής πολιτικής της Κυβέρνησης και στο συγκεκριμένο ζήτημα που αφορά το κλείσιμο της ΕΡΤ, αποτελεί μία ακόμη επιβεβαίωση ότι η αστυνομική βία και η καταστολή αποτελούν το βασικό εργαλείο για την υλοποίηση αυτής της βάρβαρης αντιλαϊκής πολιτικής.
Η εισβολή αυτή είναι ενταγμένη στη λογική του «νόμου και τάξη», με την οποία η Κυβέρνηση επιδιώκει με τη βία να επιβάλει την πολιτική που εξυπηρετεί τα συμφέροντα του κεφαλαίου, να καλλιεργήσει το φόβο και την υποταγή, να χειραγωγήσει και να υπονομεύσει την ανάγκη οργάνωσης του αγώνα και κλιμάκωσης της πάλης του λαού, ιδιαίτερα σε μία περίοδο που κλιμακώνεται η αντιλαϊκή επίθεση, κλιμακώνεται η φοροεπιδρομή, τη στιγμή που την τύχη της ΕΡΤ προετοιμάζει η Κυβέρνηση και για άλλους οργανισμούς του στενού, αλλά και του ευρύτερου δημόσιου τομέα, όπως είναι για τις Αμυντικές Βιομηχανίες.
Είναι μία συνολική, λοιπόν, επίθεση ενάντια στο βιοτικό επίπεδο, τα εργασιακά και ασφαλιστικά δικαιώματα των εργαζόμενων. 
Ως κόμμα είχαμε καταγγείλει από την πρώτη στιγμή την πράξη νομοθετικού περιεχόμενου, η οποία ποτέ δεν εγκρίθηκε από τη Βουλή και δεν ισχύει. Είχαμε πάρει πρωτοβουλίες ενάντια στη συγκεκριμένη κυβερνητική επιλογή. Τοποθετηθήκαμε ενάντια στο νόμο για τη νέα κατάσταση που θέλει να διαμορφώσει η Κυβέρνηση. 
Ζητάμε ως ΚΚΕ την άμεση επαναλειτουργία της ΕΡΤ και τη συνέχιση της εργασίας, τουλάχιστον με τους ίδιους όρους που δούλευαν και πριν, για το σύνολο των εργαζόμενων σε αυτήν,
Απέναντι, λοιπόν, κύριε Πρόεδρε, σ’ αυτήν τη συνολική επίθεση, μία πρέπει να είναι η απάντηση του λαού, η οργάνωση της πάλης ενιαία σε δημόσιο και ιδιωτικό τομέα, η οικοδόμηση της λαϊκής συμμαχίας ενάντια στην πολιτική που ικανοποιεί τις ανάγκες των μονοπωλιακών ομίλων, ενάντια στην πολιτική του ευρωμονόδρομου και συνολικά ενάντια στο σύστημά τους.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Κύριε Βορίδη, έχετε το λόγο.</ChairmanSpeech>
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Για μία ακόμη φορά, κυρίες και κύριοι συνάδελφοι, η Αξιωματική Αντιπολίτευση αντιδρά όταν επιβάλλεται η νομιμότητα.
Κύριοι συνάδελφοι, δεν σας καταλαβαίνω. Έχουμε ψηφίσει νόμο για τη νέα Δημόσια Τηλεόραση. Διαφωνείτε. Είναι σεβαστό. Η Βουλή αποφάσισε. Επίσης, έχουν εκδοθεί –μην κάνουμε ξανά αυτήν τη γνωστή συζήτηση που κάναμε τότε- οι δέουσες πολιτικές αποφάσεις, προκειμένου να κλείσει η «ΕΡΤ Α.Ε.» -όπως και έκλεισε- να λειτουργήσει το μεταβατικό σχήμα -όπως και λειτουργεί- και να πάμε στη νέα Δημόσια Τηλεόραση. Έχουν γίνει όλα αυτά.
Έχω, λοιπόν, μία απλή ερώτηση να κάνω: Κατά τη γνώμη σας, η νέα Δημόσια Τηλεόραση δεν πρέπει να χρησιμοποιεί τις εγκαταστάσεις της; Πρέπει κάποιος να της το απαγορεύει; Εννοώ όλα αυτά, τα οποία χτίστηκαν με χρήματα του ελληνικού λαού. Ο φορολογούμενος έχει αγοράσει τα μηχανήματα αυτά. Ο φορολογούμενος έχει αγοράσει το κτήριο. Ο φορολογούμενος έχει στηρίξει την υποδομή. Αυτά όλα πρέπει να χρησιμοποιηθούν από το διάδοχο σχήμα της «ΕΡΤ Α.Ε.» που είναι η νέα Δημόσια Τηλεόραση.</Speech>
<Speech><Parlmember>ΝΙΚΟΛΑΟΣ ΣΥΡΜΑΛΕΝΙΟΣ</Parlmember>: Γιατί δεν φέρατε την πράξη στη Βουλή;</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Σας παρακαλώ. Μην κάνετε παρεμβάσεις.</ChairmanSpeech>
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Εδώ, όμως, στο «ζουμί». Εφόσον ζητάτε τη νομική μου άποψη, θα σας πω…</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Όχι, κύριε Βορίδη, μην αρχίσουμε αυτόν το διάλογο. Πείτε τα πράγματα.</ChairmanSpeech>
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Εγώ δεν έχω πρόβλημα. Έκανε μία παρέμβαση ένας συνάδελφος. Δεν με στεναχωρεί αυτό.
Εφόσον, λοιπόν, ζητάτε τη νομική μου άποψη, σας λέω:
Πρώτον, όσον αφορά την πράξη νομοθετικού περιεχομένου είτε κυρωθεί είτε δεν κυρωθεί, όπως ξέρετε, δεν χάνονται αναδρομικά οι έννομες συνέπειές της ως προς το χρόνο, στον οποίο ανατρέχει.
Δεύτερον, η υπουργική απόφαση, η οποία ουσιαστικά κλείνει την «ΕΡΤ Α.Ε.», έχει νομοθετική εξουσιοδότηση και αρκεί.
Αλλά θέλετε να κάνουμε νομική συζήτηση; Να τοποθετηθείτε στο πολιτικό θέμα παρακαλώ πολύ.
Θέλετε η νέα τηλεόραση -γιατί αυτό αποφάσισε το Κοινοβούλιο- να χρησιμοποιεί τις εγκαταστάσεις της ή θα της το απαγορεύουν ορισμένα συνδικαλιστικά συμφέροντα; Ναι ή όχι; Τι θέλετε; Απαντήστε σε αυτό. Διότι θέλετε και εσείς, υποθέτω, μία καλή δημόσια τηλεόραση. Αυτή θα γίνει χωρίς  τη χρήση των εγκαταστάσεών της; 
Και όταν, λοιπόν, γίνεται αστυνομική παρέμβαση προκειμένου να εξασφαλιστεί αυτή η χρήση, έρχεστε εσείς και λέτε όχι; Τι ακριβώς ελέγχετε σήμερα; Τι θέμα ανοίγετε σήμερα; Έχει κριθεί το πολιτικό ζήτημα με τρόπο με τον οποίον εσείς διαφωνείτε. Σεβαστή η διαφωνία, αλλά αυτό τελείωσε.
Τώρα θα διαιωνιστεί αυτή η κατάσταση; Ακούω το εξής: «Οι εργαζόμενοι οι οποίοι εξέπεμπαν». Δεν κατάλαβα, κληροδοτήσαμε στους εργαζόμενους την περιουσία των φορολογουμένων; Αυτοί θα κάνουν επιχείρηση δική τους και θα εκπέμπουν;</Speech> 
<Speech><Parlmember>ΝΙΚΟΛΑΟΣ ΒΟΥΤΣΗΣ</Parlmember>: Φορολογούμενοι είναι και αυτοί.</Speech> 
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Με συγχωρείτε, βεβαίως είναι φορολογούμενοι και αυτοί, με τη διαφορά ότι με αυτή την έννοια που το λέτε, κύριε Βούτση, τότε και εγώ, αν μου επιτρέπετε, και οι συνάδελφοι και εσείς να πάρετε την περιουσία των φορολογουμένων και να εκπέμπετε. 
(Θόρυβος στην Αίθουσα)
Αυτός που είναι ο φορέας των δικαιωμάτων των φορολογουμένων είναι η νέα Δημόσια Τηλεόραση. Αυτοί τι είναι; Ωραία, ήθελαν να διαμαρτυρηθούν. Το καταλάβαμε. Επί τέσσερις μήνες καταλαβαίνουμε τη διαμαρτυρία τους. Τώρα δεν πρέπει να χρησιμοποιηθούν οι εγκαταστάσεις; Τι υποστηρίζετε ακριβώς;</Speech>
<Speech><Parlmember>ΜΑΡΙΑ ΚΑΝΕΛΛΟΠΟΥΛΟΥ</Parlmember>: Από διμοιρίτες;</Speech> 
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Παρακαλώ;</Speech>
<Speech><Parlmember>ΜΑΡΙΑ ΚΑΝΕΛΛΟΠΟΥΛΟΥ</Parlmember>: Από διμοιρίτες;</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Ε, όχι, σας παρακαλώ, κύριε Βορίδη.</ChairmanSpeech>
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Επαναλαμβάνω. Δικαίωμά σας να διαφωνείτε με τον τρόπο που οργάνωσε η Κυβέρνηση τη μετάβαση. Δικαίωμά σας. Αλλά τελικά αυτό που θα γίνει είναι ότι σε ένα μήνα θα έχουμε τη νέα Δημόσια Τηλεόραση. Επαναλαμβάνω την ερώτηση: Χωρίς  τις εγκαταστάσεις της; Χωρίς τα μηχανήματά της; Χωρίς τα κτήριά της; Χωρίς  το αρχείο της; Αυτό θα το έχουν κάποιοι άλλοι; Θα το έχουν ο κύριος Χ, ο κύριος Ψ, οι συνδικαλιστικοί εκπρόσωποι, οργανώσεις, κόμματα και δεν ξέρω τι; 
Και όταν, λοιπόν, μετά από τέσσερις μήνες, διότι δεν έχει περάσει μία μέρα, η Αστυνομία επεμβαίνει και λέει «εντάξει, τέλος σε αυτό, να αποδώσουμε τώρα το κτήριο στον ιδιοκτήτη του», έρχεστε εσείς και φωνάζετε γι’ αυτό; Και μου κάνετε καταγγελίες, με συγχωρείτε πολύ, για τους Βουλευτές που δεν είναι ελεύθεροι να περπατήσουν; Δεν το αντιλαμβάνομαι αυτό. Τι εννοείτε; Όταν υπάρχει δημόσια τάξη -για να το λύσουμε και αυτό στην Αίθουσα αυτή- οι Βουλευτές είναι υπεράνω του νόμου; Είναι υπεράνω του νόμου; Είναι κάποια άλλα όντα; Είναι άλλα όντα; 
(Θόρυβος από την πτέρυγα του ΣΥΡΙΖΑ-ΕΚΜ)</Speech>
<Speech><Parlmember>ΝΙΚΟΛΑΟΣ ΒΟΥΤΣΗΣ</Parlmember>: Δεν ζούμε σε αστυνομικό κράτος!</Speech> 
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Σωστά. Έχετε απόλυτο δίκιο.</Speech>
<Speech><Parlmember>ΝΙΚΟΛΑΟΣ ΒΟΥΤΣΗΣ</Parlmember>: Ο ΓΑΔάρχης μάς απαγόρευσε! Ο εισαγγελέας δεν ήρθε!</Speech> 
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Μην εξανίστασθε!</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Κύριε Βούτση, δεν έχετε το λόγο.</ChairmanSpeech>
<Speech><Parlmember>ΝΙΚΟΛΑΟΣ ΒΟΥΤΣΗΣ</Parlmember>: Δύο ώρες ήμασταν εκεί και ο εισαγγελέας δεν ήρθε. Όποιοι γουστάρουν αστυνομικό κράτος, να το πάρουν. Και από το Σύνταγμα!</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Κύριε Βούτση, δεν έχετε το λόγο!</ChairmanSpeech>
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Μη θυμώνετε. Αυτά είναι λελυμένα από τον Κώδικα Ποινικής Δικονομίας, εύκολα. Την αρμοδιότητα για την τήρηση της δημοσίας τάξεως την έχουν τα αρμόδια αστυνομικά όργανα, όχι οι Βουλευτές. Και οι Βουλευτές δεν είναι υπεράνω του νόμου. Και οι Βουλευτές οφείλουν να υπακούουν στις εντολές των αστυνομικών οργάνων σε ό,τι αφορά…</Speech>
<Speech><Parlmember>ΝΙΚΟΛΑΟΣ ΒΟΥΤΣΗΣ</Parlmember>: Στις παράνομες εντολές;</Speech>
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Ακούστε λίγο. Μη βιάζεστε. Οφείλουν, σας ξαναλέω, κύριε Βούτση, να υπακούν στις εντολές των αστυνομικών οργάνων σε ό,τι αφορά την τήρηση της δημοσίας τάξεως. 
Αλλιώς, ξέρετε τι θα κάνουμε, κύριε Βούτση; Το λέω επειδή εξανίστασθε.</Speech>
<Speech><Parlmember>ΝΙΚΟΛΑΟΣ ΒΟΥΤΣΗΣ</Parlmember>: Μόνο εξανίσταμαι;</Speech>
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Καλά κάνετε. Αλλά τώρα μη ιστάμενος ακούστε!</Speech> 
<Speech><Parlmember>ΝΙΚΟΛΑΟΣ ΒΟΥΤΣΗΣ</Parlmember>: Μα μόνο εξανίσταμαι; Δεν μπορείτε να μας καταργήσετε εδώ μέσα. Δεν έχετε το ηθικό δικαίωμα!</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Μην το κάνετε αυτό. Θα έχετε το χρόνο να τοποθετηθείτε και στη δευτερολογία σας.</ChairmanSpeech>
<Speech><Parlmember>ΝΙΚΟΛΑΟΣ ΒΟΥΤΣΗΣ</Parlmember>: Εντάξει.</Speech>
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Μη ιστάμενος ακούστε! Δεν μπορεί το ζήτημα της νομιμότητος να κρίνεται από τον κάθε πολίτη την κάθε στιγμή. Τέτοια διάχυση νομιμότητος είναι κατάργηση της νομιμότητος. Δεν λέω να μην έχετε την άποψή σας. Και θα την έχετε και θα την πείτε και θα ακουστείτε και σεβαστή είναι και δικονομικά δικαιώματα έχετε και να προσφύγετε, αν θεωρείτε ότι κάποιος παρανόμησε μπορείτε, όλα αυτά θα τα κάνετε. Αλλά εκείνη τη χρονική στιγμή που κρίνεται το ζήτημα της δημόσιας τάξης, με συγχωρείτε, αρμόδιος για την τήρηση της δημόσιας τάξης δεν είναι ο Βουλευτής. Αρμόδιος για την τήρηση της δημόσιας τάξης είναι το αστυνομικό όργανο. Να συνεννοηθούμε.
(Χειροκροτήματα από την πτέρυγα της Νέας Δημοκρατίας)
Διότι αλλιώς δεν υπάρχει νομιμότης.
Κύριε Βούτση, για φανταστείτε το άλλο!</Speech>
<Speech><Parlmember>ΝΙΚΟΛΑΟΣ ΒΟΥΤΣΗΣ</Parlmember>: Εσείς φαντάζεστε να θέλετε να πείτε κάτι και να μη σας άφηναν;</Speech>
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Με συγχωρείτε…</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Κύριε Βορίδη, σας παρακαλώ, όχι προσωπικές αναφορές.</ChairmanSpeech>
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Δεν είναι προσωπικό, το ξέρει ο κ. Βούτσης.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Κύριε Βούτση, εσείς είστε Κοινοβουλευτικός, μην το κάνετε αυτό.</ChairmanSpeech> 
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Το κάνουμε εν είδει μιας πιο ζωντανής προσέγγισης των θεμάτων, αλλά έχετε δίκιο, κύριε Πρόεδρε, είναι σωστή η παρατήρησή σας, δεν θα αναφερθώ προσωπικά. 
Λέω, λοιπόν, για φανταστείτε το εξής: Απέναντι στους πέντε, οκτώ, δεκαπέντε Βουλευτές του ΣΥΡΙΖΑ που είχαν μία άποψη, να ήταν και άλλοι πέντε, οκτώ, δεκαπέντε Βουλευτές της Νέας Δημοκρατίας που είχαν μία άλλη άποψη για τη νομιμότητα. Πώς θα το λύναμε; Πώς θα το λύναμε το ζήτημα αυτό; Θα σπρωχνόμασταν, έτσι όπως, παραδείγματος χάριν, το λύνουν άλλοι σε αυτήν την Αίθουσα; Έτσι θα το λύναμε;</Speech> 
<Speech><Parlmember>ΟΛΓΑ ΓΕΡΟΒΑΣΙΛΗ</Parlmember>: Μα, δεν το λύνουμε τώρα εδώ.</Speech> 
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Άρα, λοιπόν, αφού δεν θα το λύναμε έτσι -και συμφωνούμε ότι δεν θα το λύναμε έτσι- πρέπει να αναγνωρίσουμε τη συγκρότηση της έννομης τάξης και το ρόλο καθενός από εμάς μέσα σε αυτή. Ο ρόλος του Βουλευτή είναι να συγκροτεί το νομοθετικό σώμα. Ούτε διοικητικούς ελέγχους κάνει ούτε ασχολείται με το θέμα της εφαρμογής της νομιμότητας παρά στο πλαίσιο του κοινοβουλευτικού ελέγχου. Όχι στο πεζοδρόμιο η εφαρμογή της νομιμότητας, όχι έτσι!
Άρα, λοιπόν, για να συνεννοηθούμε…</Speech>
<Speech><Parlmember>ΝΙΚΟΛΑΟΣ ΒΟΥΤΣΗΣ</Parlmember>: Είναι ανάπηρη η δημοκρατία! Είναι ανάπηρη και υπό κατάργηση! Λυπάμαι πολύ!</Speech>
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Ακόμα, εκείνο που δεν σκέφτεστε είναι ότι υπάρχει κόσμος, εργαζόμενοι που περιμένουν να πάρουν τις αποζημιώσεις τους και δεν μπορούν να τις πάρουν, γιατί το λογιστήριο είναι υπό κατάληψη και είναι τέσσερις μήνες τώρα που δεν μπορούμε να πληρώσουμε αποζημιώσεις, γιατί οι φίλοι σας δεν αφήνουν να εκκαθαρίσουμε λογαριασμούς. 
(Θόρυβος στην Αίθουσα)
Όμως και αυτό δεν σας απασχολεί. Και η λειτουργία της δημόσιας τηλεόρασης δεν σας απασχολεί. Τι σας απασχολεί; Το συνδικαλιστικό παρεάκι και τα θέματά του! 
Δεν είμαστε στην ίδια γραμμή. Θα λειτουργήσει η δημόσια τηλεόραση και χωρίς εσάς και θα είναι και πολύ καλύτερη. 
(Χειροκροτήματα από την πτέρυγα της Νέας Δημοκρατίας)</Speech>
<Speech><Parlmember>ΝΙΚΟΛΑΟΣ ΣΥΡΜΑΛΕΝΙΟΣ</Parlmember>: Είστε υπόλογος στον ελληνικό λαό για τα πραξικοπήματα που κάνετε! Θα τα βρείτε μπροστά σας!</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Σας παρακαλώ, δεν έχετε το λόγο. Κύριε συνάδελφε, τι νομίζετε ότι κάνετε τώρα; Πουθενά δεν ακούγεστε.</ChairmanSpeech>
 <Speech><Parlmember>ΝΙΚΟΛΑΟΣ ΣΥΡΜΑΛΕΝΙΟΣ</Parlmember>: Κύριε Πρόεδρε, στις έκτακτες συνθήκες επιτρέπεται…</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Τι επιτρέπεται; Να φωνασκείτε; Τι να σας πω; Βουλευτής συνάδελφος είστε. Δεν καταγράφεστε ούτε προσφέρετε κάτι. 
Ορίστε, κύριε Κουκουλόπουλε, έχετε το λόγο.</ChairmanSpeech> 
<Speech><Parlmember>ΠΑΡΙΣ ΚΟΥΚΟΥΛΟΠΟΥΛΟΣ</Parlmember>: Κυρίες και κύριοι συνάδελφοι, κύριε Πρόεδρε, στα δύσκολα χρόνια της κρίσης, την εποχή του μνημονίου, όπως αρέσκονται να λένε πολλοί συνάδελφοι, εκτός από τις αντοχές του ελληνικού λαού, με ευθύνη συγκεκριμένων πολιτικών δυνάμεων, όλων των πολιτικών δυνάμεων πλην του ΠΑΣΟΚ –και ευτυχώς αναθεώρησαν κάποιοι τη στάση τους, η Νέα Δημοκρατία και η ΔΗΜΑΡ- έχει τεθεί σε δοκιμασία και τίθεται καθημερινά η δημοκρατία ως αστική δημοκρατία, ως αστική κοινοβουλευτική δημοκρατία. Αυτό είναι το πολιτικό σύστημα που έχει η Ελλάδα και καλώς ή κακώς δεν έχει σύστημα κομμούνας του Παρισιού. Τι να κάνουμε; Κουβέντες καθαρές. 
Από τη λεκτική βία μέχρι τις αυτοδικίες και από την προσπάθεια νομιμοποίησης της αυθαιρεσίας μέχρι τελικά και τον εκφασισμό της πολιτικής ζωής ο μεγάλος χαμένος είναι η δημοκρατία και η ποιότητά της. 
Αστική δημοκρατία έχουμε, λοιπόν, γι’ αυτό η αποκατάσταση της νομιμότητας είναι ευθύνη κάθε φορά της συντεταγμένης πολιτείας, η οποία –θα το πω για πολλοστή φορά- έχει το μονοπώλιο της βίας στην αστική δημοκρατία και το ασκεί νομίμως, ελέγχεται γι’ αυτό, γι’ αυτό και το ασκεί λελογισμένα. Ο τρόπος και ο βαθμός, με τον οποίο ασκεί αυτό το δικαίωμα, χαρακτηρίζει και την ποιότητα της δημοκρατίας, είναι περισσότερο ή λιγότερο δημοκρατική ή αυταρχική. 
Ζήτημα πρώτο, λοιπόν, το κτήριο της Αγίας Παρασκευής είναι όλων των Ελλήνων πολιτών που εμείς αντιπροσωπεύουμε –αστική δημοκρατία ξαναλέω έχουμε- εμείς είμαστε οι αντιπρόσωποι των Ελλήνων, οι τριακόσιοι και μέσω ημών η Κυβέρνηση ξαναδίνει στους πολίτες το κτήριο που τους ανήκει. 
Δεν ανήκει στους δώδεκα που ήταν μέσα, όποιοι και αν ήταν αυτοί. Ανήκει στον ελληνικό λαό και ο ελληνικός λαός έχει αντιπροσώπους. Σε αυτό το καθεστώς ζούμε, που είναι και το καλύτερο από τότε που υπάρχει άνθρωπος στη γη.
Δεύτερον, η ενέργεια αποκαθιστά την ελεύθερη και καθολική λειτουργία της δημόσιας τηλεόρασης. 
Κάνετε διαρκώς επίκληση του Συμβουλίου της Επικρατείας. Τι έχει πει το Συμβούλιο της Επικρατείας; Να λειτουργήσει όσο το δυνατόν ταχύτερα η δημόσια τηλεόραση. Ποια είναι η δημόσια τηλεόραση; Καλώς ή κακώς είναι αυτή που ψήφισε η Βουλή των Ελλήνων με τη νόμιμη πλειοψηφία. 
Στέκεστε διαρκώς στην πράξη νομοθετικού περιεχομένου, απευθυνόμενοι  κυρίως στο ΠΑΣΟΚ. Δεν υπάρχει καμμιά  αντίφαση στη στάση μας. Τα πράγματα έχουν προχωρήσει. Έχει οριστεί υπεύθυνος Υπουργός αποκλειστικά για τη δημόσια τηλεόραση. Έχει οριστεί διοικητικό συμβούλιο –έχει ψηφιστεί νόμος- και επιτροπή ελεγκτική. Εκκρεμεί πρόσληψη χιλίων διακοσίων, χιλίων τετρακοσίων περίπου εργαζομένων για να λειτουργήσει καθολικά η δημόσια τηλεόραση εν όψει και της Προεδρίας της χώρας μας το Γενάρη στην Ευρωπαϊκή Ένωση. 
Με ποιον τρόπο προτείνει το ΠΑΣΟΚ και πώς σχολιάζει και πώς στέκεται στα σημερινά γεγονότα; Το ΠΑΣΟΚ, αγαπητοί συνάδελφοι της Αξιωματικής Αντιπολίτευσης, εντελώς συμπτωματικά πάλι εγώ το εκπροσωπούσα πριν από εννέα ημέρες, την προηγούμενη Τρίτη. Ακριβώς από εδώ, από το Βήμα της Βουλής κάλεσα τους εργαζόμενους στην ΕΡΤ να έρθουν σε διάλογο με την Κυβέρνηση και να αφήσουν ελεύθερο το κτήριο και κάλεσα και τις πολιτικές δυνάμεις -που έσπευσαν σήμερα το πρωί- να βάλουν πλάτη για να αποδοθεί το κτήριο και να αποσυρθούν οι εργαζόμενοι. Αυτή είναι η θέση του ΠΑΣΟΚ.
Προφανώς και δεν θέλαμε και είπαμε «όχι με χρήση βίας». Και τουλάχιστον απ’ ό,τι λέει το ρεπορτάζ μέχρι τώρα, δεν είχαμε ούτε τραυματισμό και ευτυχώς μέχρι τώρα φαίνεται να μην έχει διαπιστωθεί καμμία φθορά στο κτήριο. Τα σημειώνω και τα δύο ως γεγονότα αισιόδοξα, για να βλέπουμε και κάτι αισιόδοξο πίσω από τις αντιπαραθέσεις μας.
 Θα ολοκληρώσω λέγοντας ότι, πέραν του να τοποθετηθούμε για το τι ήταν και τι δεν ήταν η σημερινή ενέργεια, θα πρέπει να δούμε και το αντίστροφο, τι ήταν η συνέχιση της κατάληψης της ΕΡΤ. Η συνέχιση της κατάληψης του Ραδιομεγάρου της Αγίας Παρασκευής στρεφόταν και στρέφεται –εάν συνεχιστεί- ευθέως κατά του δικαιώματος εργασίας των χιλίων εργαζομένων ή μάλλον ανέργων -πολλοί από τους οποίους είναι απολυμένοι από την ΕΡΤ- που αξιοκρατικά μέσω ΑΣΕΠ έχουν επιλεγεί για δύο μήνες με δικαίωμα παράτασης που τους δίνει νόμος που ψήφισε η Βουλή, για να μπορέσει να ολοκληρωθεί ομαλά η Προεδρία. 
Τι απαντάτε σε αυτούς τους εργαζόμενους που περιμένουν ενάμιση μήνα τώρα να προσληφθούν; Τι απαντάτε;</Speech> 
<Speech><Parlmember>ΟΛΓΑ ΓΕΡΟΒΑΣΙΛΗ</Parlmember>: Για τους απολυμένους τι λέτε;</Speech>
<Speech><Parlmember>ΠΑΡΙΣ ΚΟΥΚΟΥΛΟΠΟΥΛΟΣ</Parlmember>: Οι πιο πολλοί απολυμένοι είναι σε αυτήν τη λίστα που ανακοίνωσε το ΑΣΕΠ.</Speech> 
<Speech><Parlmember>ΟΛΓΑ ΓΕΡΟΒΑΣΙΛΗ</Parlmember>: Αυτοί είναι οι διμηνίτες.</Speech>
<Speech><Parlmember>ΠΑΡΙΣ ΚΟΥΚΟΥΛΟΠΟΥΛΟΣ</Parlmember>: Δεύτερον, παρεμποδίζει την ταχεία ανασυγκρότηση και καθολική λειτουργία της δημόσιας τηλεόρασης -και υπάρχει νόμος για το ποια είναι η δημόσια τηλεόραση- και βέβαια θέτει αντικειμενικά εμπόδια στην ομαλή άσκηση της Προεδρίας της χώρας μας από το Γενάρη μήνα στην Ευρωπαϊκή Ένωση.
Σε ό,τι αφορά το ζήτημα των Βουλευτών, εγώ θα σας πω, αγαπητέ συνάδελφε, κύριε Βούτση, τη γνώμη μου. Προφανώς δεν συμφωνώ με αυτό που έλεγε προ ολίγου ο Κοινοβουλευτικός Εκπρόσωπος της Νέας Δημοκρατίας. Προφανώς έχει συγκεκριμένα δικαιώματα ο Βουλευτής και μια μορφή ασυλίας που πρέπει να την ασκεί ενσυνείδητα τότε που εκείνος κρίνει, πρέπει, βούλεται κ.ο.κ.. Εγώ, λοιπόν, πιστεύω ότι οι Βουλευτές αυτήν τη στιγμή που μιλάμε έχουν δικαίωμα να μπουν στο κτήριο. Λόγο δεν έχουν, κατά την ταπεινή μου γνώμη. Για ποιο λόγο να μπουν; Μπορείτε να μου πείτε; Για ποιο λόγο διεκδικούσαν πριν από λίγο να μπουν; Το βλέπαμε στα κανάλια, βλέπαμε Βουλευτές διαφόρων κομμάτων να θέλουν να μπουν. Για ποιο λόγο ακριβώς; Δεν μπόρεσα να καταλάβω.
Εγώ, αν ήμουν υπεύθυνος για το κτήριο, θα τους άφηνα να μπουν. Αλλά θα έπρεπε να εξηγήσουν για ποιο λόγο θέλουν να μπουν. Να κάνουν τι; Κι εγώ θέλω να πάω στην Αγία Παρασκευή, εάν, όμως, η Βουλή ορίσει, κύριε Πρόεδρε, μία επιτροπή για να εποπτεύουμε, για παράδειγμα, τη διαδικασία παράδοσης-παραλαβής του κτηρίου. Θα ήθελα να πάω, εάν υπήρχε λόγος όμως. Για κανέναν άλλο λόγο.</Speech> 
<Speech><Parlmember>ΑΝΔΡΕΑΣ ΨΥΧΑΡΗΣ</Parlmember>: Για ποιο λόγο;</Speech> 
<Speech><Parlmember>ΑΘΑΝΑΣΙΟΣ ΜΠΟΥΡΑΣ</Parlmember>: Δεν υπάρχει λόγος.</Speech>
<Speech><Parlmember>ΠΑΡΙΣ ΚΟΥΚΟΥΛΟΠΟΥΛΟΣ</Parlmember>: Δικαίωμα, λοιπόν, υπάρχει. Λόγος, όμως, δεν υπάρχει. 
Τέλος, σχετικά με τα περί γραναζιού, κάτι που είναι αναβάθμιση από τα δεκανίκια: Πρώτα μας λέγατε δεκανίκι, τώρα μας λέτε γρανάζι. Μάλλον πρόκειται για αναβάθμιση, γιατί το δεκανίκι είναι απλό, ενώ το γρανάζι είναι εκλεπτυσμένο, δουλεμένο.
Τίποτα από όλα αυτά δεν είμαστε. Το ΠΑΣΟΚ είναι εγγυητής σταθερότητας. Είναι το μόνο κόμμα που έχει στρατηγική. Είναι το μόνο κόμμα που τόλμησε, έχοντας απέναντί του όλες τις πολιτικές δυνάμεις, να πει ότι αυτή η χώρα πρέπει, πρώτον, να αποφύγει την άτακτη χρεοκοπία, στη συνέχεια να παραμείνει στο ευρώ, να κάνει με οδυνηρό τρόπο πλεόνασμα, για να μπορέσει να βγει από τα μνημόνια και να βάλει μπροστά το εθνικό σχέδιο ανασυγκρότησης. Θεωρητικά ακούγαμε άλλες στρατηγικές, αλλά καμμία άλλη δεν είδαμε. 
Αυτό, λοιπόν, είναι το ΠΑΣΟΚ. Το ΠΑΣΟΚ είναι εγγυητής της σταθερότητας και της ομαλότητας. Και, αν θέλετε, να ενισχύσετε την ομαλότητα, μέρα που είναι σήμερα. Γιατί σήμερα συμπληρώνουμε είκοσι μία ημέρες και μπαίνουμε στην εικοστή δεύτερη από την ημέρα που ο Αρχηγός σας ήρθε εδώ και συκοφάντησε τον Πρόεδρο του ΠΑΣΟΚ για το θέμα των υποβρυχίων. 
Δεν θα μας φέρετε επιτέλους την περιβόητη πρόταση για σύσταση εξεταστικής επιτροπής; Μόνο συκοφαντίες περιφέρετε. Δεν θα φέρετε στη Βουλή την πρόταση για εξεταστική επιτροπή για τα υποβρύχια, για να τοποθετηθούμε όλοι, να μάθει ο ελληνικός λαός την αλήθεια και να δούμε ποιος εξυπηρετεί ποια συμφέροντα; Δεν θα τη φέρετε;</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Ολοκληρώστε, κύριε συνάδελφε.</ChairmanSpeech>
<Speech><Parlmember>ΠΑΡΙΣ ΚΟΥΚΟΥΛΟΠΟΥΛΟΣ</Parlmember>: Η αστική δημοκρατία, λοιπόν, λέει ότι ο κορυφαίος θεσμός είναι το Κοινοβούλιο. Εδώ, λοιπόν, να έρθει. 
Και βλέπω στο βάθος και τον αγαπητό συνάδελφο, ο οποίος χθες επανέλαβε εκ μέρους σας τις συκοφαντίες για τον κ. Βενιζέλο και άρχισε να λέει πάλι για τους συνεταίρους, που ο ένας είναι γρανάζι του άλλου και το ένα και το άλλο. Στη Βουλή, λοιπόν, για να λάμψει η αλήθεια! 
Ευχαριστώ.
(Χειροκροτήματα από την πτέρυγα του ΠΑΣΟΚ)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Κι εμείς ευχαριστούμε. 
Κυρίες και κύριοι συνάδελφοι, γίνεται γνωστό στο Σώμα…</ChairmanSpeech>
<Speech><Parlmember>ΘΕΟΔΩΡΟΣ ΔΡΙΤΣΑΣ</Parlmember>: Κύριε Πρόεδρε, θα ήθελα το λόγο επί προσωπικού.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Κάνω ανακοίνωση, κύριε Δρίτσα. Δεν υπάρχει προσωπικό.</ChairmanSpeech>
<Speech><Parlmember>ΘΕΟΔΩΡΟΣ ΔΡΙΤΣΑΣ</Parlmember>: Κύριε Πρόεδρε, με έθιξε προσωπικά.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Δεν έγινε καμμία αναφορά.</ChairmanSpeech> 
<Speech><Parlmember>ΘΕΟΔΩΡΟΣ ΔΡΙΤΣΑΣ</Parlmember>: Κύριε Πρόεδρε, με έθιξε.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Θα το κρίνει το Προεδρείο.</ChairmanSpeech> 
<Speech><Parlmember>ΘΕΟΔΩΡΟΣ ΔΡΙΤΣΑΣ</Parlmember>: Κύριε Πρόεδρε, είστε υποχρεωμένος από τον Κανονισμό να μου δώσετε το λόγο.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Σας παρακαλώ. 
Κυρίες και κύριοι συνάδελφοι,…</ChairmanSpeech>
<Speech><Parlmember>ΘΕΟΔΩΡΟΣ ΔΡΙΤΣΑΣ</Parlmember>: Δεν μπορείτε να μου στερήσετε το λόγο.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Κύριε Δρίτσα, έχω αρχίσει να μιλάω.</ChairmanSpeech>
<Speech><Parlmember>ΘΕΟΔΩΡΟΣ ΔΡΙΤΣΑΣ</Parlmember>: Κύριε Πρόεδρε, είστε υποχρεωμένος από τον Κανονισμό να μου δώσετε το λόγο.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Κύριε Δρίτσα, πρώτον, σηκωθήκατε την ώρα που έκανα την ανακοίνωση. Περιμένετε να κάνω την ανακοίνωση και μετά θα σας δώσω το λόγο επί προσωπικού. Και θα κρίνει η Βουλή αν υπάρχει προσωπικό. 
Κυρίες και κύριοι συνάδελφοι, γίνεται γνωστό στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού προηγουμένως ξεναγήθηκαν στην έκθεση της αίθουσας «ΕΛΕΥΘΕΡΙΟΣ ΒΕΝΙΖΕΛΟΣ» και ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, σαράντα δύο μαθητές και μαθήτριες και τρεις εκπαιδευτικοί από το Ιδιωτικό Δημοτικό Σχολείο «ΣΧΟΛΗ ΞΕΝΟΠΟΥΛΟΥ» και δεκαέξι μαθήτριες και δύο εκπαιδευτικοί από το 6ο Δημοτικό Σχολείο Ζωγράφου.
Η Βουλή τούς καλωσορίζει.
(Χειροκροτήματα απ’ όλες τις πτέρυγες της Βουλής)
Κύριε Δρίτσα, θα σας δώσω το λόγο για ένα λεπτό, από τη στιγμή που δεν έγινε καμμία αναφορά στο όνομά σας.</ChairmanSpeech>
<Speech><Parlmember>ΘΕΟΔΩΡΟΣ ΔΡΙΤΣΑΣ</Parlmember>: Κύριε Πρόεδρε, οφείλετε να με αφήσετε να εξηγήσω σε τι συνίσταται το προσωπικό.
Ο κ. Κουκουλόπουλος έδειξε ευθέως εμένα, αναφερόμενος σε χθεσινή μου ανακοίνωση –δεν είπε το όνομά μου, αλλά δεν χρειάζεται προφανώς, ήταν ολοφάνερη η αναφορά στο δικό μου πρόσωπο- λέγοντας ότι συκοφαντώ. Απέναντι σ’ αυτό, λοιπόν, είναι προφανές ότι υπάρχει θέμα επί προσωπικού και ζητώ να ασκήσω τα εκ του Κανονισμού δικαιώματά μου.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Κύριε Δρίτσα, σας είπα ότι δεν έκανε καμμία αναφορά σε κανένα πρόσωπο. Έκανε μία πολιτική αναφορά τού τι ειπώθηκε…</ChairmanSpeech>
<Speech><Parlmember>ΘΕΟΔΩΡΟΣ ΔΡΙΤΣΑΣ</Parlmember>: Μιλάμε για γεγονότα. Αναφέρθηκε σε μένα.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Επομένως δεν υπάρχει θέμα προσωπικού. Εν πάση περιπτώσει, όταν θα πάρετε το λόγο επί της διαδικασίας…</ChairmanSpeech>
<Speech><Parlmember>ΘΕΟΔΩΡΟΣ ΔΡΙΤΣΑΣ</Parlmember>: Δεν έχω εγγραφεί επί του νομοσχεδίου, κύριε Πρόεδρε...</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Μα, δεν μπορεί να γίνεται αυτό, κύριε συνάδελφε.</ChairmanSpeech>
<Speech><Parlmember>ΘΕΟΔΩΡΟΣ ΔΡΙΤΣΑΣ</Parlmember>: Γιατί στερείτε από έναν Βουλευτή το δικαίωμα που ο Κανονισμός του αναγνωρίζει;</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Τι θέλετε, να το θέσουμε ως θέμα στη Βουλή;</ChairmanSpeech> 
<Speech><Parlmember>ΘΕΟΔΩΡΟΣ ΔΡΙΤΣΑΣ</Parlmember>: Γιατί το κάνετε;</Speech> 
<Speech><Parlmember>ΑΝΝΑ ΚΑΡΑΜΑΝΛΗ</Parlmember>: Συνεχίστε, κύριε Πρόεδρε.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Το Προεδρείο κρίνει ότι δεν υπάρχει προσωπικό.</ChairmanSpeech> 
<Speech><Parlmember>ΘΕΟΔΩΡΟΣ ΔΡΙΤΣΑΣ</Parlmember>: Μα, έχετε αυτό το δικαίωμα να κρίνετε; Σας εξήγησα.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Το έχω. Αν το αμφισβητείτε…</ChairmanSpeech>
<Speech><Parlmember>ΘΕΟΔΩΡΟΣ ΔΡΙΤΣΑΣ</Parlmember>: Θα αφήνετε τον κάθε εκπρόσωπο οποιουδήποτε κόμματος να εκστομίζει και να αφήνει υπονοούμενα χωρίς απάντηση; Είναι δυνατόν;</Speech>
<Speech><Parlmember>ΑΘΑΝΑΣΙΟΣ ΜΠΟΥΡΑΣ</Parlmember>: Συνεχίστε, κύριε Πρόεδρε.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Αμφισβητείτε το δικαίωμα του Προεδρείου; Να θέσουμε το θέμα στη Βουλή.</ChairmanSpeech>
<Speech><Parlmember>ΘΕΟΔΩΡΟΣ ΔΡΙΤΣΑΣ</Parlmember>: Κύριε Πρόεδρε, εγώ δεν θα…</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Κύριε Καπερνάρο, έχετε το λόγο.</ChairmanSpeech> 
<Speech><Parlmember>ΘΕΟΔΩΡΟΣ ΔΡΙΤΣΑΣ</Parlmember>: Αυτό που κάνετε αποτελεί καταστρατήγηση του Κανονισμού.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Ξέρετε ότι εδώ και πολλά χρόνια είμαι λάτρης του Κανονισμού. Σας είπα πως, αν αμφισβητείτε την απόφαση του Προεδρείου, να τεθεί το θέμα στην Ολομέλεια. Αυτό λέει ο Κανονισμός. 
Κύριε Καπερνάρο, έχετε το λόγο για οκτώ λεπτά.</ChairmanSpeech>
<Speech><Parlmember>ΒΑΣΙΛΕΙΟΣ ΚΑΠΕΡΝΑΡΟΣ</Parlmember>: Ευχαριστώ πολύ, κύριε Πρόεδρε. 
Σημείωσα αυτά που είπαν οι Κοινοβουλευτικοί Εκπρόσωποι της Νέας Δημοκρατίας και του ΠΑΣΟΚ, δηλαδή των δύο συγκυβερνώντων κομμάτων.
Κύριε Πρόεδρε, επειδή αισθάνομαι ότι σήμερα υφιστάμεθα και πάλι μία κοινοβουλευτική ζημία, μία δημοκρατική ζημία με αυτά που έγιναν, θέλω να απευθυνθώ στον κ. Βορίδη ως Κοινοβουλευτικό Εκπρόσωπο και να τον ρωτήσω το εξής: είπατε προηγουμένως ότι θέλετε ενιαία τηλεόραση, γιατί αυτό αποφάσισε το Κοινοβούλιο;</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Κύριε Καπερνάρο, αν κάνουμε προσωπικές αναφορές, δημιουργούνται ζητήματα. Πείτε αυτά που θέλετε να πείτε για την εύρυθμη λειτουργία.</ChairmanSpeech> 
<Speech><Parlmember>ΒΑΣΙΛΕΙΟΣ ΚΑΠΕΡΝΑΡΟΣ</Parlmember>: Κύριε Πρόεδρε, σας παρακαλώ. 
Δεν παρευρίσκονται οι αρμόδιοι Υπουργοί. Να φροντίζατε να είναι εδώ οι αρμόδιοι Υπουργοί. Σήμερα συμβαίνουν γεγονότα…</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Κύριε Καπερνάρο, οι αρμόδιοι Υπουργοί…</ChairmanSpeech>
<Speech><Parlmember>ΚΥΡΙΑΚΟΣ ΜΗΤΣΟΤΑΚΗΣ</Parlmember> (Υπουργός Διοικητικής Μεταρρύθμισης και Ηλεκτρονικής Διακυβέρνησης): Εκπροσωπείται η Κυβέρνηση.</Speech>
<Speech><Parlmember>ΒΑΣΙΛΕΙΟΣ ΚΑΠΕΡΝΑΡΟΣ</Parlmember>: Εκπροσωπείται η Κυβέρνηση;
Απευθύνομαι, λοιπόν, στον κύριο Υπουργό…</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Κύριε Καπερνάρο, υπάρχει ο αρμόδιος Υπουργός για το αρμόδιο νομοσχέδιο.</ChairmanSpeech>
<Speech><Parlmember>ΒΑΣΙΛΕΙΟΣ ΚΑΠΕΡΝΑΡΟΣ</Parlmember>: Απευθύνομαι, λοιπόν, στον Υπουργό, αφού αναλαμβάνει την ευθύνη. Ας τα ακούσει ο Υπουργός που αναλαμβάνει την ευθύνη. Απευθύνθηκα στον κ. Βορίδη προηγουμένως, γιατί θεωρώ ότι είναι σημαντικό αυτό που είπε.
Ερωτώ λοιπόν το εξής. Βέβαια, είναι ρητορικό το ερώτημα. Αν τολμήσει, ας απαντήσει ο Υπουργός…</Speech>
<Speech><Parlmember>ΚΥΡΙΑΚΟΣ ΜΗΤΣΟΤΑΚΗΣ</Parlmember> (Υπουργός Διοικητικής Μεταρρύθμισης και Ηλεκτρονικής Διακυβέρνησης): Και χθες τα ίδια είπατε.</Speech> 
<Speech><Parlmember>ΒΑΣΙΛΕΙΟΣ ΚΑΠΕΡΝΑΡΟΣ</Parlmember>: Βεβαίως, τα ίδια είπα. Βρήκατε το έγγραφο εκ των υστέρων. Για τα άλλα δύο δεν απαντήσατε και έχετε εκτεθεί…</Speech> 
<Speech><Parlmember>ΚΥΡΙΑΚΟΣ ΜΗΤΣΟΤΑΚΗΣ</Parlmember> (Υπουργός Διοικητικής Μεταρρύθμισης και Ηλεκτρονικής Διακυβέρνησης): Ανεπανόρθωτα!</Speech>
<Speech><Parlmember>ΒΑΣΙΛΕΙΟΣ ΚΑΠΕΡΝΑΡΟΣ</Parlmember>: …και σας το λέω και σήμερα. Ελάτε να μας δώσετε διορθωμένα αυτά που σας προτείναμε, όπως διορθώσατε και αυτό από τα τρία που σας προτείναμε. Έχουμε και άλλα αδιόρθωτα. Είστε εκτεθειμένος και με όσα έχετε πει και με όσα έχετε πράξει. 
Η Κυβέρνησή σας λέει ότι θέλετε ενιαία τηλεόραση, διότι αυτό αποφάσισε το  Κοινοβούλιο. Ποιο Κοινοβούλιο;</Speech>  
<Speech><Parlmember>ΑΘΑΝΑΣΙΟΣ ΜΠΟΥΡΑΣ</Parlmember>: Αυτό το Κοινοβούλιο!</Speech>
<Speech><Parlmember>ΒΑΣΙΛΕΙΟΣ ΚΑΠΕΡΝΑΡΟΣ</Parlmember>: Πράξη νομοθετικού περιεχομένου με δύο Υπουργούς. Έτσι έκλεισε η τηλεόραση.</Speech> 
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Ψηφίσαμε νόμο.</Speech>
<Speech><Parlmember>ΒΑΣΙΛΕΙΟΣ ΚΑΠΕΡΝΑΡΟΣ</Parlmember>: Αποφανθήκατε εσείς για το κλείσιμο της τηλεόρασης; Όχι βέβαια.</Speech> 
<Speech><Parlmember>ΠΑΡΙΣ  ΚΟΥΚΟΥΛΟΠΟΥΛΟΣ</Parlmember>: Η δημόσια τηλεόραση είναι νόμος.</Speech> 
<Speech><Parlmember>ΒΑΣΙΛΕΙΟΣ ΚΑΠΕΡΝΑΡΟΣ</Parlmember>: Σας έδωσε σημασία κανείς; Ήρθε το θέμα στη Βουλή για να αποφασίσετε αν θα κλείσει η ΕΡΤ;</Speech> 
<Speech><Parlmember>ΠΑΡΙΣ ΚΟΥΚΟΥΛΟΠΟΥΛΟΣ</Parlmember>: Βεβαίως.</Speech>
<Speech><Parlmember>ΒΑΣΙΛΕΙΟΣ ΚΑΠΕΡΝΑΡΟΣ</Parlmember>: Όχι, βέβαια. Σας έχουν γραμμένους. Μας έχουν γραμμένους! Ήταν πράξη νομοθετικού περιεχομένου που δεν κυρώθηκε από τη Βουλή. Δεν έχει έρθει στη Βουλή για κύρωση, άρα μη μιλάτε για νομιμότητα, γιατί εσείς εξευτελίσατε τη νομιμότητα.</Speech>
<Speech><Parlmember>ΑΘΑΝΑΣΙΟΣ ΜΠΟΥΡΑΣ</Parlmember>: Ήρθε νόμος! Τα μπλέκετε.</Speech> 
<Speech><Parlmember>ΒΑΣΙΛΕΙΟΣ ΚΑΠΕΡΝΑΡΟΣ</Parlmember>: Λέμε τώρα, να πάρουμε και την απόφαση των δικαστηρίων; Τι είπε ο κ. Μενουδάκος; Ναι, μεν εντός τριμήνου, εντός εύλογου χρόνου –απευθυνόταν στους δύο Υπουργούς, τον κ. Στουρνάρα και τον κ. Κεδίκογλου- να έρθει η νέα ΕΡΤ, η νέα Δημόσια Τηλεόραση με οποιοδήποτε όνομα, πλην όμως –λέει στο σκεπτικό ο κ. Μενουδάκος- πρέπει να συνεχίσει η παροχή ψυχαγωγίας, μόρφωσης και ενημέρωσης προς τον ελληνικό λαό και την ελληνική ομογένεια. Έγινε αυτό; Γιατί αυτοχλευάζεστε με το να μιλάτε για νομιμότητα; Γιατί αυτοκοροϊδεύεστε με το να λέτε ότι τηρήθηκε η νομιμότητα; Έγινε αυτό;
Αυτό τι σημαίνει; Ότι έπρεπε να μείνει ανοικτή η ΕΡΤ, να συνεχίζεται η ροή του προγράμματος για να επιτυγχάνεται η ψυχαγωγία, η μόρφωση και η ενημέρωση του ελληνικού λαού και της ελληνικής ομογένειας. Έγινε αυτό; Όχι, ασφαλώς.</Speech> 
<Speech><Parlmember>ΠΑΥΛΟΣ ΒΟΓΙΑΤΖΗΣ</Parlmember>: Με την κατάληψη γίνονται όλα αυτά;</Speech> 
<Speech><Parlmember>ΒΑΣΙΛΕΙΟΣ ΚΑΠΕΡΝΑΡΟΣ</Parlmember>: Στην πατρίδα του που διαμαρτύρεται δεν έπιανε ΕΡΤ. Στη Μυτιλήνη υπήρχε η πιο σιωπηρή ή μάλλον η πιο θορυβώδης αλαλία! Η πιο θορυβώδης σιωπή. Στη Μυτιλήνη δεν έπιανε η ΕΡΤ και δεν μίλησε. Διαμαρτύρεται τώρα.</Speech>
<Speech><Parlmember>ΠΑΥΛΟΣ ΒΟΓΙΑΤΖΗΣ</Parlmember>: Δεν έπιανε η ΕΡΤ; Ξέρετε εσείς ότι δεν έπιανε η ΕΡΤ;</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>):  Κύριε συνάδελφε, καθίστε.</ChairmanSpeech>
<Speech><Parlmember>ΒΑΣΙΛΕΙΟΣ ΚΑΠΕΡΝΑΡΟΣ</Parlmember>: Μιλήσατε για ενιαία τηλεόραση. Θέλουμε να τηρείται η νομιμότητα και να πειθαρχούμε στις δικαστικές αποφάσεις. Τι είπε το Συμβούλιο της Επικρατείας; Επικύρωσε αυτά που είπε ο κ. Μενουδάκος στην προσωρινή του διαταγή.</Speech> 
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Η πλειοψηφία.</Speech>
<Speech><Parlmember>ΒΑΣΙΛΕΙΟΣ ΚΑΠΕΡΝΑΡΟΣ</Parlmember>: Και ξέρετε τι είπε προσφυέστατα μία γυναίκα μέλος του Συμβουλίου της Επικρατείας; Πρόκειται για την κ. Καραμανώφ. Αξίζει να λέμε και τα ονόματα για μερικούς οι οποίοι «κρατούν Θερμοπύλες». Διαφώνησε. Ήταν τέσσερα προς ένα κι εκείνη ήταν το ένα της μειοψηφίας. Οι εξελίξεις στο δίκαιο οφείλονται στις μειοψηφίες.
 Και είπε η κυρία ότι θα έπρεπε παράλληλα, αν θέλετε να καταργήσετε την ΕΡΤ και να φέρετε μία άλλη, να την είχατε προετοιμάσει και να ήταν έτοιμη να λειτουργήσει αντ’ αυτής. Δηλαδή κλείνετε την ΕΡΤ, ανοίξτε αμέσως την άλλη, έτσι ώστε –λένε οι αποφάσεις των δικαστηρίων- να συνεχιστεί η παροχή ψυχαγωγίας, μόρφωσης και ενημέρωσης προς τον ελληνικό λαό και την ελληνική ομογένεια. 
Και φτάσαμε σήμερα σε αυτό το κατάντημα, διότι οι αλυσίδες στην ΕΡΤ -σημασία έχει η εικόνα- με τη χειροπέδα που την αποτύπωσε ο φακός κάνει το γύρο του κόσμου. Αν σας τιμά, χαλάλι σας. Εμάς δεν μας τιμά. Μπήκαν σήμερα «αλυσίδες» και «χειροπέδες» στην αξιοπρέπεια του Έλληνα, τη νομιμότητα, αν θέλετε εσείς, και ό,τι άλλο θέλετε εσείς να το χαρακτηρίσετε. 
Αυτό που άκουσα εγώ από τον κ. Κεδίκογλου το πρωί «δεν έχω εικόνα και δεν γνωρίζω τι γίνεται» σας τιμά; Ο αρμόδιος Υπουργός, ο εις εκ των δύο που ανέλαβε, σύμφωνα με τις αποφάσεις των δικαστηρίων, να φτιάξει τη νέα Δημόσια Τηλεόραση, σας τιμά που έβγαινε στις τηλεοράσεις και έλεγε ότι δεν έχει εικόνα;
Και ένα δεύτερο, κύριε Υπουργέ. Γνωρίζετε ποιας απόφασης έγινε εκτέλεση και πήγε σήμερα στην ΕΡΤ, όταν δεν έχει κυρωθεί η πράξη νομοθετικού περιεχομένου –που είστε και Υπουργός- κι εσείς, κύριε Βορίδη, που είστε καλός δικηγόρος;</Speech>
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Ποια απόφαση;</Speech>
<Speech><Parlmember>ΒΑΣΙΛΕΙΟΣ ΚΑΠΕΡΝΑΡΟΣ</Parlmember>: Ποια απόφαση; Γνωρίζετε; Ερήμην έγινε σήμερα, όπως έγινε η επέμβαση στην ΕΡΤ.</Speech> 
<Speech><Parlmember>ΠΑΡΙΣ ΚΟΥΚΟΥΛΟΠΟΥΛΟΣ</Parlmember>: Παγία είναι.</Speech>
<Speech><Parlmember>ΒΑΣΙΛΕΙΟΣ ΚΑΠΕΡΝΑΡΟΣ</Parlmember>: Γνωρίζετε με ποια απόφαση και με ποιο έγγραφο, με ποια διάταξη, με ποιο ένταλμα; Δεν έπρεπε να το γνωρίζει η ελληνική Βουλή;</Speech> 
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Ποιο ένταλμα; Αυτόφωρα αδικήματα ήταν! Αυτά χρειάζονται απόφαση;</Speech>
<Speech><Parlmember>ΑΘΑΝΑΣΙΟΣ ΜΠΟΥΡΑΣ</Parlmember>: Παράνομα κατείχαν το κτήριο.</Speech>
<Speech><Parlmember>ΒΑΣΙΛΕΙΟΣ ΚΑΠΕΡΝΑΡΟΣ</Parlmember>: Αυτό με το οποίο «μπουκάρησαν» τα ΜΑΤ στην ΕΡΤ.</Speech> 
<Speech><Parlmember>ΑΘΑΝΑΣΙΟΣ ΜΠΟΥΡΑΣ</Parlmember>: Κάνετε λάθος. Τα έχετε μπλέξει.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>):  Σας παρακαλώ.</ChairmanSpeech>
<Speech><Parlmember>ΒΑΣΙΛΕΙΟΣ ΚΑΠΕΡΝΑΡΟΣ</Parlmember>: Ακούστε τώρα, να μιλήσουμε για τις παρανομίες. Παράνομη είναι η Κυβέρνηση, η οποία…
(Θόρυβος στην Αίθουσα)
Δεν αφήνετε όμως να ενημερωθείτε. Είστε και ανενημέρωτοι και σας γράφουν και στα παλιά τους τα παπούτσια και δεν σας δίνουν σημασία και σας έχουν φέρει σε τέτοια δύσκολη θέση που δεν τολμάτε να πάτε προς τα πάνω να μιλήσετε με τους ανθρώπους και σας λέω το εξής…</Speech>
<Speech><Parlmember>ΑΘΑΝΑΣΙΟΣ ΜΠΟΥΡΑΣ</Parlmember>: Εσείς τα λέτε αυτά. Πάμε μαζί όπου θέλετε.</Speech>
<Speech><Parlmember>ΒΑΣΙΛΕΙΟΣ ΚΑΠΕΡΝΑΡΟΣ</Parlmember>: Μαζί; Θα το τολμήσουμε μετά, γιατί μέχρι τώρα βλέπω..</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Κύριε Καπερνάρο, όταν κάνετε προσωπικές αναφορές…</ChairmanSpeech> 
<Speech><Parlmember>ΒΑΣΙΛΕΙΟΣ ΚΑΠΕΡΝΑΡΟΣ</Parlmember>: Τι να κάνω τώρα;</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>):  Πείτε αυτά που θέλετε να πείτε χωρίς να χρησιμοποιείτε τα ονόματα.</ChairmanSpeech>
<Speech><Parlmember>ΑΘΑΝΑΣΙΟΣ ΜΠΟΥΡΑΣ</Parlmember>:  Βεβαίως, δεν είστε ενημερωμένος, κύριε Καπερνάρο.</Speech>
<Speech><Parlmember>ΒΑΣΙΛΕΙΟΣ ΚΑΠΕΡΝΑΡΟΣ</Parlmember>: Λέμε, λοιπόν, ότι η παρανομία αρχίζει και τελειώνει σε εσάς, στην Κυβέρνηση, κύριε Υπουργέ, διότι δεν αποχρεώσατε από τους ανθρώπους αυτούς τα μηχανήματα που είναι χρεωμένα. Όμως, δεν μιλά κανείς τώρα!</Speech>
<Speech><Parlmember>ΑΘΑΝΑΣΙΟΣ ΜΠΟΥΡΑΣ</Parlmember>: Τι να πούμε;</Speech>
<Speech><Parlmember>ΚΥΡΙΑΚΟΣ ΜΗΤΣΟΤΑΚΗΣ</Parlmember> (Υπουργός Διοικητικής Μεταρρύθμισης και Ηλεκτρονικής Διακυβέρνησης):  Μας αποσβολώσατε!</Speech>
<Speech><Parlmember>ΒΑΣΙΛΕΙΟΣ ΚΑΠΕΡΝΑΡΟΣ</Parlmember>: Δεν αποζημιώσατε τους ανθρώπους αυτούς που θεωρείτε εσείς ότι είναι απολυμένοι.</Speech>
<Speech><Parlmember>ΓΕΩΡΓΙΟΣ ΓΕΩΡΓΑΝΤΑΣ</Parlmember>: Τώρα που τα παραλάβαμε θα τα αποχρεώσουμε.</Speech>
<Speech><Parlmember>ΒΑΣΙΛΕΙΟΣ ΚΑΠΕΡΝΑΡΟΣ</Parlmember>: Δεν αποζημιώσατε. Διαβάστε τις θεμελιώδεις αρχές του Εργατικού Δικαίου. Απολυμένος είναι αυτός του οποίου προκαταβάλλονται όλα τα δικαιώματα, εξοφλείται, υπογράφει πράξη εξοφλήσεως και φεύγει. Το κάνετε με δόσεις. Τις δόσεις αυτές τις έχετε καταβάλει; Όχι, βέβαια. Και σήμερα στις 4.00΄ η ώρα «μπουκάρατε» στην ΕΡΤ με αυτόν τον τρόπο. 
Βεβαίως, ποιος θέλει καταλήψεις δημόσιων κτηρίων; Ασφαλώς κανείς. Συμφωνούμε απόλυτα. Όμως σας είπε η απόφαση των δικαστηρίων εντός τριών μηνών ή εντός ευλόγου χρόνου. Δεν ήσασταν ικανοί να βρείτε θεραπεία στο διάλογο;
Δεν είστε ικανοί; Είστε τόσο ανίκανοι να βρείτε λύσεις με τους συγκεκριμένους ανθρώπους που έχουν δώσει τη ζωή τους εκεί στην ΕΡΤ, ξέχωρα από αυτούς που έχετε διορίσει και είναι δικοί σας; Μιλώ για τους άλλους, που μπήκαν με κάποια στοιχεία ικανότητας, δεν μπορούσατε να βρείτε λύσεις; Τέτοια ανικανότητα έχετε στο να βρείτε κοινά στοιχεία να λήξει το θέμα αυτό; Για ποιο λόγο;
Εσείς λέτε ότι έχουμε δημοκρατία και αυτοί οι άνθρωποι αυτό λένε, ότι «έχουμε δημοκρατία και ζητούμε διάλογο». Όσες φορές έγινε διάλογος, τελικά η απάντηση ήταν μονόλογοι της Κυβέρνησης, δεν τα βρίσκατε και κάποια στιγμή μπήκαν τα τανκς, δηλαδή, μπήκαν οι αλυσίδες, μπήκαν τα λουκέτα και οι χειροπέδες. Κάπως έτσι είχε μπει -μη γελάτε- και το τανκ στο Πολυτεχνείο.</Speech>
<Speech><Parlmember>ΑΘΑΝΑΣΙΟΣ ΜΠΟΥΡΑΣ</Parlmember>: Ντροπή!</Speech>
<Speech><Parlmember>ΒΑΣΙΛΕΙΟΣ ΚΑΠΕΡΝΑΡΟΣ</Parlmember>: Κάπως έτσι είχε γίνει. Ξαφνικά μπήκε ένα τανκ. Ξαφνικά μπαίνουν αυτά. Ξαφνικά μπήκαν τα ΜΑΤ.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)</Speech>
<Speech><Parlmember>ΑΘΑΝΑΣΙΟΣ ΜΠΟΥΡΑΣ</Parlmember>: Μπράβο! Τα είπε όλα.</Speech>
<Speech><Parlmember>ΒΑΣΙΛΕΙΟΣ ΚΑΠΕΡΝΑΡΟΣ</Parlmember>: Τελειώνοντας θα ήθελα να ακούσετε και αυτό. Σας κατανοώ.
Κύριε Γραμματέα της Κοινοβουλευτικής Ομάδας της Νέας Δημοκρατίας, ντροπή είναι να έχετε εκλογικό σύστημα -γι’ αυτό και σας έχουν απαξιώσει και εμάς έχουν απαξιώσει- όπου είστε πενήντα Βουλευτές της Κυβέρνησης «Βουλευτές-μπόνους». Αυτό είναι ντροπή. Σε ένα δημοκρατικό σύστημα έχουμε Κυβέρνηση, όπου οι πενήντα Βουλευτές είναι μπόνους. Αυτό δεν γίνεται ούτε στην Αφρική.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Ολοκληρώστε, κύριε συνάδελφε.</ChairmanSpeech>
<Speech><Parlmember>ΒΑΣΙΛΕΙΟΣ ΚΑΠΕΡΝΑΡΟΣ</Parlmember>: Καθίστε να αναλογιστείτε και να προβληματιστείτε τι είναι ντροπή. Με πενήντα Βουλευτές-μπόνους κυβερνάτε και λέτε ότι είναι ντροπή. Ξέρετε γιατί; Ο λόγος της απαξίωσης αυτός, να περνούν είκοσι έξι πράξεις νομοθετικού περιεχομένου, όταν νομίζω πως γνωρίζετε τι λέει το άρθρο 44 για τέτοιες πράξεις νομοθετικού περιεχομένου και πότε γίνονται. Αυτή τη ντροπή αυτή σας τη χαρίζω, διότι σας αξίζει.
(Χειροκροτήματα από την πτέρυγα των ΑΝΕΛ)</Speech>
<Speech><Parlmember>ΙΩΑΝΝΗΣ ΙΩΑΝΝΙΔΗΣ</Parlmember>: Θα ψηφίσετε υπέρ, όταν έρθει με πράξη νομοθετικού περιεχομένου για τις αμυντικές βιομηχανίες;</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Το λόγο έχει ο Κοινοβουλευτικός Εκπρόσωπος του Λαϊκού Συνδέσμου-Χρυσή Αυγή κ. Αρτέμιος Ματθαιόπουλος.</ChairmanSpeech>
<Speech><Parlmember>ΑΡΤΕΜΙΟΣ ΜΑΤΘΑΙΟΠΟΥΛΟΣ</Parlmember>: Ευχαριστώ, κύριε Πρόεδρε.
Θα ήταν παράλειψη να μην ευχαριστήσω τον προλαλήσαντα Κοινοβουλευτικό Εκπρόσωπο του ΠΑΣΟΚ, ο οποίος μας υπενθύμισε –ευτυχώς!- ότι το κόμμα του είναι ο μοναδικός εγγυητής σταθερότητας σε αυτήν τη χώρα. Όμως, μαζί με εμένα θεωρώ ότι πρέπει και η Νέα Δημοκρατία να τον ευχαριστήσει δημοσίως, γιατί μαζί με αυτό το κόμμα συγκυβερνούν και είδαμε με ποιον τρόπο εννοούν την ομαλότητα, τη σταθερότητα και τη νομιμότητα.
Εις ό,τι αφορά τον όρο «νομιμότητα», θα επανέλθω λίγο αργότερα, γιατί αισθάνομαι και κάποια αμηχανία, όταν μάλιστα μιλούν για νομιμότητα εκλεκτοί εκπρόσωποι μιας παράνομης συγκυβέρνησης, αυτοί οι οποίοι έχουν καταστρατηγήσει κάθε έννοια θεσμού, έχουν διαλύσει το Σύνταγμα, δεν σέβονται κυριολεκτικά ούτε το ρόλο των Βουλευτών.
Εις ό,τι αφορά την ΕΡΤ, επειδή είχε γίνει συζήτηση προ μηνών για το θέμα αυτό μέσα σε αυτήν εδώ την Αίθουσα, είχαμε τοποθετηθεί και βάλαμε μία διαχωριστική γραμμή. Για εμάς άλλο πράγμα είναι οι απλοί εργαζόμενοι, αυτοί οι οποίοι δυστυχώς αναγκάζονται να πληρώνονται 600 ευρώ, 700 ευρώ ή ενδεχομένως 800 ευρώ, όλοι αυτοί οι απλοί άνθρωποι, δηλαδή, οι οποίοι ζουν με δανεικά και δεν έχουν να πληρώσουν φόρους και χαράτσια και άλλο είναι να μιλάμε για μεγαλοδημοσιογράφους συνδικαλισταράδες, οι οποίοι δεν γνωρίζουν ούτε καν πού πέφτει το στούντιο στο οποίο πρέπει να δουλέψουν, οι οποίοι πληρώνονται με ποσά-μαμούθ και οι οποίοι πληρώνονται για να λένε ψέματα στον ελληνικό λαό.
(Στο σημείο αυτό την Προεδρική Έδρα καταλαμβάνει η ΣΤ΄ Αντιπρόεδρος της Βουλής κ. ΜΑΡΙΑ ΚΟΛΛΙΑ-ΤΣΑΡΟΥΧΑ )
Άλλο, λοιπόν, οι μεν, οι οποίοι πράγματι πρέπει να πληρωθούν και έχουν το δικαίωμα στην εργασία, ακόμα και οι άνθρωποι αυτοί οι οποίοι ανήκουν σε άλλους κομματικούς χώρους –δεν τους ξεχωρίζουμε- και άλλο οι μεγαλοδημοσιογράφοι, οι οποίοι από εμπάθεια ξέρουν μόνο να υβρίζουν και να καθυβρίζουν ένα νόμιμο πολιτικό κόμμα.
Εις ό,τι αφορά την επέμβαση της Αστυνομίας, εγώ έχω την άποψη ότι θα έπρεπε να γίνει κάτι άλλο. Η Αστυνομία θα έπρεπε να συλλάβει εκείνους οι οποίοι δεν ντράπηκαν να πολιτικολογήσουν πάνω στα πτώματα δύο νεαρών συναγωνιστών. Μάλιστα κάποιος από μεγάλο κανάλι, άσχετα αν είναι δημόσιο ή ιδιωτικό, είπε ότι θα μπορούσαν να είχαν σκοτωθεί και άνθρωποι. Αυτή η δήλωση είναι ικανή από μόνη της να δικαιολογήσει τη σύλληψή του από αστυνομικές δυνάμεις και όχι να βλέπουμε αυτά τα καραγκιοζιλίκια, αυτό το επικοινωνιακό σόου που έκανε σήμερα τα χαράματα ο κ. Σαμαράς και η Νέα Δημοκρατία.
Όμως, εις ό,τι αφορά όλο το δημοσιογραφικό κόσμο, έχω να καταγγείλω και το εξής. Δεν είδα την απαιτούμενη ευαισθησία από όλους εδώ μέσα να μιλήσουν για νομιμότητα, για δεοντολογία και άλλα που επικαλείστε συχνά-πυκνά, όταν διέσυραν ένα νόμιμο πολιτικό κόμμα, όταν έβγαζαν με χειροπέδες τρεις συναγωνιστές, χωρίς να φέρουν καν την υπόθεση εδώ πέρα για να γίνει η άρση ασυλίας, οι οποίοι κατηγορήθηκαν άδικα. Δεν είπατε ούτε λέξη.
Σήμερα μιλάτε για τους δημοσιογράφους, για την ΕΡΤ και για τη δημόσια τηλεόραση. Και επειδή είπατε ότι η ΕΡΤ είναι και στην κυριότητα του ελληνικού λαού, δεν θα μπορούσα να διαφωνήσω. Πόσα χαράτσια έχει πληρώσει ο ελληνικός λαός μέσα από λογαριασμούς για αυτό το απόκτημά του; Ξέρετε, μάλιστα, ότι είναι παράνομο και με απόφαση δικαστηρίου. Αυτά τα πράγματα γιατί δεν τα λέτε; Διότι δεν σας συμφέρει!
Εις ό,τι αφορά το θέμα αυτό, κυρία Πρόεδρε –ολοκληρώνω, γιατί δεν θέλω να καταχραστώ το χρόνο, μου αρέσει πάντα να μιλώ επί της ουσίας- θεωρώ ότι η υποκρισία περισσεύει. Για μας, αυτό είναι ένα μεγάλο επικοινωνιακό σόου της χούντας Σαμαρά-Βενιζέλου που προετοιμάζουν νέα μέτρα και που πανηγύριζαν προ ημερών και έλεγαν «θα έρθει η τρόικα, αλλά θα κάνουμε σκληρή διαπραγμάτευση, δεν θα έρθουν ούτε οριζόντια ούτε κάθετα μέτρα». 
Μετά παραδέχθηκαν ότι έρχεται νέο μνημόνιο, νέα μεσοπρόθεσμα, νέα χαράτσια, νέοι φόροι. Και πώς θα μπορούσαν να καλύψουν αυτό το μεγάλο έγκλημα και την εξαπάτηση του εκλογικού σώματος; Με μία επικοινωνιακή φούσκα σαν τη σημερινή! Θα δούμε πολλές τέτοιες στο μέλλον και είμαστε βέβαιοι γι’ αυτό, γιατί για τα ψηφαλάκια η συγκυβέρνηση έχει αποδείξει ότι δεν είναι ικανή να σταματήσει πουθενά.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε, κύριε Ματθαιόπουλε.
Θα ολοκληρώσουμε με τον κ. Νικόλαο Τσούκαλη από τη Δημοκρατική Αριστερά.</ChairmanSpeech>
<Speech><Parlmember>ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ</Parlmember>: Θα ήθελα κι εγώ να μιλήσω, κυρία Πρόεδρε.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Δεν έχετε μιλήσει;</ChairmanSpeech>
<Speech><Parlmember>ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ</Parlmember>: Θα ήθελα να πω και κάτι ακόμα, κυρία Πρόεδρε.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Με ενημέρωσαν. Εντάξει, κύριε Καραθανασόπουλε, θα σας δώσω το λόγο.
Ορίστε, κύριε Τσούκαλη, έχετε το λόγο.</ChairmanSpeech>
<Speech><Parlmember>ΝΙΚΟΛΑΟΣ ΤΣΟΥΚΑΛΗΣ</Parlmember>: Ευχαριστώ πολύ, κυρία Πρόεδρε.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Θα χρειαστείτε τα οκτώ λεπτά, κύριε Τσούκαλη ή λιγότερα;</ChairmanSpeech>
<Speech><Parlmember>ΝΙΚΟΛΑΟΣ ΤΣΟΥΚΑΛΗΣ</Parlmember>: Θα δούμε, κυρία Πρόεδρε. Θα δείξει.
Κυρίες και κύριοι συνάδελφοι, είναι προφανές ότι τόσο τα επιχειρήματα που χρησιμοποιεί η μία πλευρά, όσο και τα αντεπιχειρήματα που χρησιμοποιεί η άλλη πλευρά, κάνουν εξίσου κακό στην αστική κοινοβουλευτική δημοκρατία, όπως ανέφερε, αν δεν κάνω λάθος, ο κ. Κουκουλόπουλος.
Κυρίες και κύριοι συνάδελφοι, αυτό που έγινε σήμερα ήταν το χρονικό μίας προαναγγελθείσας εξέλιξης. Ήταν κάτι το οποίο ήταν αναμενόμενο. Επειδή, λοιπόν, κάποιοι έχουν κοντή μνήμη, θα πρέπει να θυμίσουμε κάποια πράγματα, τα οποία ειπώθηκαν σ’ αυτήν εδώ την Αίθουσα. 
Τόσο εμείς, όσο και το ΠΑΣΟΚ, κατά την κρίσιμη εκείνη περίοδο, είχαμε θέσει το θέμα της ουσίας των μεταρρυθμίσεων. Επί τη ευκαιρία, λοιπόν, της ΕΡΤ, είχαμε πει ότι καμμία μεταρρύθμιση δεν μπορεί να είναι βιώσιμη, αν δεν συνοδεύεται από αντίστοιχες διαδικασίες που να νομιμοποιούν αυτήν τη διαδικασία και είχαμε πει συγκεκριμένα ότι η αναγκαία αναδιάρθρωση της ΕΡΤ, η εκ βάθρων αναδιάρθρωση της δημόσιας τηλεόρασης, πρέπει να γίνει εν λειτουργία. Παραδόξως, τώρα ακούμε το σωστό για τα Ελληνικά Αμυντικά Συστήματα, ότι δηλαδή αυτά πρέπει να εξυγιανθούν εν λειτουργία. Και αυτό είναι το σωστό. Αυτό, όμως, δεν ίσχυσε για την ΕΡΤ.
Έτσι, λοιπόν, θα πρέπει να γίνει κατανοητό ότι αυτό που έγινε σήμερα είναι ίσως το τελευταίο –ευχόμαστε να είναι το τελευταίο- λάθος μίας αλυσίδας λαθών που ξεκίνησε με εκείνο που έγινε τότε. 
Απευθύνομαι, μάλιστα, προς όλες τις πτέρυγες και θέτω ένα απλό ερώτημα, κυρίες και κύριοι συνάδελφοι. Πόσο ώριμο ή ανώριμο είναι ένας Πρωθυπουργός ή ένας Αρχηγός ή Αρχηγοί πολιτικών κομμάτων, κάποια στιγμή να παραδεχθούν δημοσίως ότι έκαναν ένα λάθος και να πουν «επιτέλους, αφού το κάναμε το λάθος, ας καθίσουμε όλοι μαζί να το διαχειριστούμε σωστά ούτως ώστε οι συνέπειες να είναι όσο το δυνατόν πιο μικρές, πιο ήπιες»;
Γιατί το λέω αυτό; Αυτό το λέω, γιατί άκουσα προχθές τον κ. Σαμαρά στη συνέντευξή του να υπεραμύνεται της επιλογής του εκείνης –και απευθύνομαι, βεβαίως και στο ΠΑΣΟΚ σε σχέση μ’ αυτό-, επιμένοντας ότι αυτή ήταν η σωστή λύση για την ΕΡΤ και ότι αν δεν ακολουθούσε αυτήν τη διαδικασία, δεν υπήρχε περίπτωση ποτέ να αναδιαρθρωθεί η ΕΡΤ.
Τώρα, όσον αφορά κατά πόσον ήταν πραγματική η βούληση για μεταρρύθμιση, ρωτήστε, κυρίες και κύριοι συνάδελφοι, τον παριστάμενο Υπουργό Διοικητικής Μεταρρύθμισης, ο οποίος αγωνίζεται να προσθέσει τις δύο χιλιάδες των υπαλλήλων στις τέσσερις χιλιάδες που είναι προς απόλυση.
Έτσι, λοιπόν, τίθεται ένα πάρα πολύ σοβαρό ζήτημα σε σχέση με την πράξη νομοθετικού περιεχομένου, διότι, κυρίες και κύριοι συνάδελφοι, η ΕΡΤ ήταν η αφορμή. Η βασική αιτία ήταν η πράξη νομοθετικού περιεχομένου που είχε προηγηθεί. 
Και επειδή ακούστηκαν πολλά για την προάσπιση της αστικής δημοκρατίας ας εξηγηθούμε. 
Πρώτον, όσον αφορά τη μορφή των μεταρρυθμίσεων, τοποθετήθηκα προηγουμένως και πολύ θα ήθελα να αναφερθεί κάποιος από τους συναδέλφους ή τις συναδέλφισσες σε αντίστοιχο παράδειγμα επίτευξης μεταρρύθμισης σε ένα σύγχρονο κράτος δικαίου της Ευρώπης, δηλαδή στο πού ακολουθήθηκε η τακτική του ξαφνικού θανάτου, προκειμένου να επιτευχθεί μια μεταρρύθμιση.
Το δεύτερο έχει να κάνει με την πράξη νομοθετικού περιεχομένου. Απευθύνομαι γι’ άλλη μία φορά στους συναδέλφους του ΠΑΣΟΚ. Πρόκειται για μια πράξη νομοθετικού περιεχομένου η οποία δεν ήρθε προς κύρωση. Το είχαμε αναφέρει και σε προηγούμενη παρέμβασή μας, πριν λίγες μέρες, ότι θα είναι τεράστιο πλήγμα στην αξιοπιστία του πολιτικού συστήματος, στον κοινοβουλευτισμό και στην τήρηση του Συντάγματος, μία πράξη νομοθετικού περιεχομένου να απολέσει την ισχύ της διά της αδρανείας. 
Ψηφίστηκαν σ’ αυτήν εδώ την Αίθουσα περίπου είκοσι με είκοσι μία πράξεις νομοθετικού περιεχομένου. Είπα και πριν λίγο σε κάποιο τηλεοπτικό κανάλι ότι -αν θυμάμαι καλά- είναι η μοναδική πράξη νομοθετικού περιεχομένου μεταπολιτευτικά  η οποία δεν ήρθε για κύρωση. Για ποιον λόγο; Μήπως επειδή κάποιοι θα θεωρούσαν ότι αν η Βουλή ετοποθετείτο γνήσια και αυθεντικά πάνω στη νομιμοποίηση της συγκεκριμένης πράξης, θα κινδύνευε η κυβερνητική συνοχή; Μπορεί, κυρίες και κύριοι συνάδελφοι, να κινηθεί ένας κράτος δικαίου, ένα σύγχρονο δημοκρατικό πολίτευμα με τέτοιες αντιλήψεις, δηλαδή ότι η τήρηση συνταγματικών δεσμεύσεων θα πλήξει την κυβερνητική ομαλότητα; Έτσι, λοιπόν, οδηγηθήκαμε εδώ που οδηγηθήκαμε.
Επειδή αναφέρθηκε και η περίπτωση των Βουλευτών οι οποίοι παρευρέθηκαν σήμερα έξω από το Ραδιομέγαρο της ΕΡΤ, θέλω να πω -νομίζω ότι είναι σαφέστατο και ας το αποφασίσουμε κάποια στιγμή- ότι μπορεί ο Βουλευτής να παρευρίσκεται οπουδήποτε επιθυμεί και έχει δικαίωμα να παρεμβαίνει. Αυτό το δικαίωμα το έχει. Είναι άλλο αυτό και άλλο αυτό που επικαλέστηκε ο κ. Κουκουλόπουλος, δηλαδή για ποιον λόγο είναι εκεί. Για την πρώτη περίπτωση κρίνει το Σύνταγμα. Για τη δεύτερη περίπτωση, επειδή είναι πολιτικό, κρίνει ο λαός, κρίνουν οι ψηφοφόροι. Είναι σαφές.</Speech>
<Speech><Parlmember>ΠΑΡΙΣ ΚΟΥΚΟΥΛΟΠΟΥΛΟΣ</Parlmember>: Αυτό δεν είπα και εγώ;</Speech>
<Speech><Parlmember>ΝΙΚΟΛΑΟΣ ΤΣΟΥΚΑΛΗΣ</Parlmember>: Ενίσχυσα αυτό το οποίο αναφέρατε. 
Όμως συνέβη και οι αστυνομικοί επικαλέστηκαν γνώμη του εισαγγελέα. Ισχύει αυτό; Δόθηκε εντολή από την εισαγγελική αρχή να εμποδιστούν οι Βουλευτές ή ήταν απλώς μια παρορμητική ενέργεια των αστυνομικών δυνάμεων; Αυτό πρέπει να ελεγχθεί.
Τέλος, η πράξη νομοθετικού περιεχομένου, όπως είπα, έχασε την ισχύ της διά της αδρανείας. Και ούτως εχόντων των πραγμάτων, ποια είναι η εξέλιξη; 
Τίθεται, κυρία Πρόεδρε, ένα σοβαρό θέμα, όσον αφορά τη λειτουργία και τα όρια λειτουργίας του ίδιου του συνδικαλιστικού κινήματος. Πόσο μπορούσε να διαρκέσει όλη αυτή η κατάσταση; Θα πρέπει εδώ να τοποθετηθούν οι πτέρυγες της Βουλής οι οποίες αντιτίθενται σ’ όλο αυτό το οποίο έγινε. Πόσο θα μπορούσε να κρατήσει; 
Η εκτίμησή μας είναι ότι η ωριμότητα του συνδικαλιστικού κινήματος σε αυτήν τη φάση θα έπρεπε να επιδειχθεί με πρωτοβουλίες και με ενέργειες οι οποίες δεν θα διατηρούσαν αυτό το συγκεκριμένο καθεστώς. 
Επί πέντε μήνες υπήρχε η κατάληψη. Εμείς λέμε ότι μέχρις ενός ορισμένου σημείου ήταν δικαιολογημένη, μέχρις ότου –είπαμε- να εξαντληθεί η ισχύς της πράξης νομοθετικού περιεχομένου. 
Ούτως εχόντων των πραγμάτων, θα υπάρξει παρέμβαση εκ μέρους όλων των πολιτικών δυνάμεων, ούτως ώστε αυτό για το οποίο κατηγορείται η Κυβέρνηση, ότι δηλαδή προσπαθεί να χειραγωγήσει τη νέα Δημόσια Τηλεόραση, να μην το πετύχει και να αποκτήσουμε πράγματι μια δημόσια τηλεόραση με όλα αυτά τα στοιχεία τα οποία όλοι θέλουμε; Ιδού η Ρόδος ιδού και το πήδημα! 
Εμείς ως Δημοκρατική Αριστερά δηλώνουμε ότι θα είμαστε παρόντες σε αυτήν τη διαδικασία διαμόρφωσης της νέας Δημόσιας Τηλεόρασης.
Ευχαριστώ.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>):  Απ’ ό,τι με ενημερώνουν, κύριε Καραθανασόπουλε, έχετε τοποθετηθεί επί του θέματος και θα πρέπει…</ChairmanSpeech>
<Speech><Parlmember>ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ</Parlmember>: Κυρία Πρόεδρε, θέλω να μιλήσω.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>):  Δεν μπορείτε να θέλετε, γιατί είστε εκτός της διαδικασίας. Έτσι κι αλλιώς, ήμασταν εκτός της διαδικασίας. Με όλο το σεβασμό…</ChairmanSpeech>
<Speech><Parlmember>ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ</Parlmember>: Κατ’ αρχάς, δεν εξάντλησα το χρόνο μου, κυρία Πρόεδρε.</Speech>  
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ποιο χρόνο;</ChairmanSpeech> 
<Speech><Parlmember>ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ</Parlmember>: Τα οκτώ λεπτά.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Θα πάρουμε δευτερολογίες, δηλαδή, τώρα; Εν πάση περιπτώσει, ας τον εξαντλούσατε, κύριε Καραθανασόπουλε.</ChairmanSpeech>
<Speech><Parlmember>ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ</Parlmember>: Θα κάνω χρήση της δευτερολογίας μου τότε, κυρία Πρόεδρε.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Δεν γίνεται, όμως, έτσι. Θα περιμένετε το χρόνο της δευτερολογίας σας. Όχι τώρα.</ChairmanSpeech> 
<Speech><Parlmember>ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ</Parlmember>: Τι λέτε, κυρία Πρόεδρε;</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Πώς θα γίνει τώρα, κύριε Καραθανασόπουλε; Μίλησαν όλοι οι συνάδελφοι…</ChairmanSpeech>
<Speech><Parlmember>ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ</Parlmember>: Μα, τώρα συζητάμε το ζήτημα, κυρία Πρόεδρε. Θα τοποθετηθούμε ξανά μετά από δύο ώρες;</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Μα, τι να κάνουμε τώρα; Τοποθετηθήκατε. Δεν ήμουν παρούσα στην Έδρα, αλλά βλέπω ότι μιλήσατε για τρία λεπτά.</ChairmanSpeech> 
<Speech><Parlmember>ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ</Parlmember>: Θέλω τα υπόλοιπα πέντε λεπτά, λοιπόν.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Κάποιοι συνάδελφοι θα ήθελαν να μιλήσουν περισσότερο.</ChairmanSpeech> 
<Speech><Parlmember>ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ</Parlmember>: Θέλω να μιλήσω, κυρία Πρόεδρε.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Στη δευτερολογία; Σαν τι, δηλαδή, να σας δώσω το χρόνο; Πείτε μου σε ποια διαδικασία να το προσαρμόσω, για να μην είμαι και εγώ εκτεθειμένη πρώτα απ’ όλα απέναντι στον εαυτό μου και μετά απέναντι στους συναδέλφους, κύριε Καραθανασόπουλε.</ChairmanSpeech> 
<Speech><Parlmember>ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ</Parlmember>: Τώρα συζητάμε το συγκεκριμένο θέμα, κυρία Πρόεδρε.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>):  Κύριε Καραθανασόπουλε, θα πάρετε το λόγο στη δευτερολογία σας και εκεί μπορείτε να πείτε ό,τι θέλετε. Το λέω με όλο το σεβασμό σε εσάς και στο Κομμουνιστικό Κόμμα Ελλάδας.</ChairmanSpeech>
<Speech><Parlmember>ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ</Parlmember>: Όχι τώρα θέλω να μιλήσω, κυρία Πρόεδρε! Τώρα θέλω το λόγο, πριν ολοκληρωθεί η διαδικασία.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Το λόγο έχει ο κύριος Υπουργός.</ChairmanSpeech> 
<Speech><Parlmember>ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ</Parlmember>: Μετά τον κύριο Υπουργό τότε, θα να κάνω χρήση του δικαιώματος της δευτερολογίας μου.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>):  Όταν θα έρθει η ώρα της δευτερολογίας σας.</ChairmanSpeech> 
<Speech><Parlmember>ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ</Parlmember>: Όχι, όταν θα έρθει η ώρα. Μετά τον κύριο Υπουργό που θα μιλήσει.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Κύριε Μητσοτάκη, έχετε το λόγο.</ChairmanSpeech> 
<Speech><Parlmember>ΚΥΡΙΑΚΟΣ ΜΗΤΣΟΤΑΚΗΣ</Parlmember> (Υπουργός Διοικητικής Μεταρρύθμισης και Ηλεκτρονικής Διακυβέρνησης): Ευχαριστώ πολύ, κυρία Πρόεδρε. 
Άκουσα με προσοχή τις τοποθετήσεις των Κοινοβουλευτικών Εκπροσώπων και θα ήθελα να ξεκινήσω κάνοντας μία αναφορά στην τοποθέτηση του Κοινοβουλευτικού Εκπροσώπου του ΣΥΡΙΖΑ, ο οποίος αναφέρθηκε σε υπονόμευση της δημοκρατίας ως αποτέλεσμα της παρέμβασης που έγινε σήμερα το πρωί στο κτήριο της ΕΡΤ.
Πιστεύω ότι η δημοκρατία μας θα έχει πραγματικά αναβαθμιστεί όταν η εφαρμογή του νόμου δεν θα αποτελεί πια είδηση. Αυτή θα είναι η πραγματική αναβάθμιση της δημοκρατίας μας. Διότι η πραγματικότητα, κύριοι συνάδελφοι, είναι ότι το ραδιομέγαρο τελεί υπό κατάληψη από τις 11 Ιουνίου. Εδώ και τέσσερις μήνες έγινε μια προσπάθεια από τους αρμόδιους Υπουργούς –δεν είμαι εγώ ο αρμόδιος Υπουργός για τα ζητήματα της ΕΡΤ- για να εκτονωθεί αυτή η κατάσταση με τρόπο ήπιο και συναινετικό. 
Ενδεχομένως θα μπορούσε να ασκηθεί κριτική στην Κυβέρνηση γιατί κράτησε τόσο πολύ αυτή η περίοδος του συναινετικού διαλόγου. Όμως, δεν μπορείτε να ασκείτε κριτική στην Κυβέρνηση γιατί εφαρμόζει το νόμο και απομακρύνει εργαζόμενους, οι οποίοι παράνομα έχουν καταλάβει ένα δημόσιο κτήριο. 
Και κάτι ακόμα. Η δημόσια τηλεόραση σήμερα εκπέμπει από άλλες εγκαταστάσεις, εικάζω με αυξημένο κόστος σε σχέση με το πώς θα μπορούσε να εκπέμπει, εάν είχε τη δυνατότητα να είναι στο ραδιομέγαρο. Φαντάζομαι ότι και η ποιότητα των παρεχομένων υπηρεσιών δεν είναι η αντίστοιχη μ’ αυτή η οποία θα ήταν εάν μπορούσε η καινούργια μεταβατική ΕΡΤ να εκπέμπει από το ραδιομέγαρο. Αυτό δεν είναι κάτι που σας προβληματίζει; 
Και έρχομαι και σε κάτι τελευταίο. Άκουσα τον Κοινοβουλευτικό Εκπρόσωπο του ΣΥΡΙΖΑ στην τηλεόραση –και όχι στη Βουλή- τον κ. Λαφαζάνη, να λέει ότι η ΕΡΤ ανήκει στους εργαζόμενους, ότι το ραδιομέγαρο ανήκει στους εργαζόμενους. Έχω δύο ερμηνείες γι’ αυτήν την τοποθέτηση: Ή τελεί σε καθεστώς σύγχυσης, επειδή τον «άδειασε» ο Πρόεδρός του από το μακρινό Τέξας ή, ενδεχομένως, να είναι επηρεασμένος από το γεγονός ότι σήμερα είναι η επέτειος της Οκτωβριανής Επανάστασης και ίσως σκέπτεται να επαναφέρει τη λογική των σοβιέτ στην Ελλάδα. 
Όμως, σε καμμία περίπτωση, κυρίες και κύριοι συνάδελφοι, δεν μπορεί να ακούγεται υπεύθυνα από την Αξιωματική Αντιπολίτευση ότι το κτήριο της ΕΡΤ, η περιουσία του ελληνικού λαού, ανήκει στους εργαζόμενους. Και θα ήθελα μία τοποθέτηση επ’ αυτού. Θα ήθελα να μας πείτε αν προσυπογράφετε αυτήν την άποψη. Είναι άλλο να λέτε ότι ανήκει στον ελληνικό λαό και τελείως διαφορετικό να λέτε ότι η δημόσια περιουσία ανήκει στους εργαζόμενους. Δεν ανήκει στους εργαζόμενους. Πληρώθηκε με χρήματα του ελληνικού λαού, σ’ αυτόν ανήκει και σ’ αυτόν αποδίδεται. 
Και κλείνω με μία παρέμβαση, με μία απάντηση στην τοποθέτηση του κ. Τσούκαλη. Πράγματι η τελική επιτυχία του κυβερνητικού εγχειρήματος θα κριθεί από την ταχύτητα με την οποία θα λειτουργήσει η καινούργια Δημόσια Τηλεόραση, αλλά και από τον τρόπο με τον οποίο θα λειτουργήσει. Και το σχέδιο της Κυβέρνησης –και έχουμε στη διάθεσή μας ένα σύγχρονο θεσμικό πλαίσιο για να μπορούμε να το υλοποιήσουμε- είναι να έχουμε μια δημόσια τηλεόραση η οποία να σέβεται τα χρήματα του φορολογούμενου, να λειτουργεί με λιγότερο προσωπικό, χωρίς κομματικές παρεμβάσεις και να παρέχει ποιοτικές υπηρεσίες. Αυτός είναι το τελικός στόχος. Και πράγματι, όσο πιο γρήγορα φτάσουμε σ’ αυτόν τον τελικό στόχο, τόσο το καλύτερο. 
Σ’ αυτήν την κατεύθυνση κινείται η Κυβέρνηση. Kαι για να μπορέσουμε να φτάσουμε μια ώρα αρχύτερα σ’ αυτόν τον τελικό στόχο,  έπρεπε να συμβεί αυτό το οποίο έγινε σήμερα, το οποίο ενδεχομένως θα έπρεπε να είχε γίνει και πολύ νωρίτερα. 
Σας ευχαριστώ πολύ. 
(Χειροκροτήματα από την πτέρυγα της Νέας Δημοκρατίας)</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε, κύριε Υπουργέ. 
Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού ξεναγήθηκαν στην έκθεση της αίθουσας «ΕΛΕΥΘΕΡΙΟΣ ΒΕΝΙΖΕΛΟΣ» και ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, σαράντα τρεις  μαθητές και μαθήτριες και δύο εκπαιδευτικοί από το 3ο Δημοτικό Σχολείο Μεταμόρφωσης. 
Η Βουλή  σάς καλωσορίζει.
(Χειροκροτήματα απ’ όλες τις πτέρυγες της Βουλής)
Βλέπετε ότι εδώ υπάρχει και μία ένταση, υπάρχει και μία αντιδικία. Όμως αυτό είναι μέσα στο πλαίσιο του δημοκρατικού διαλόγου, αρκεί βέβαια να γίνεται και στα όρια της ευπρέπειας και της εκτίμησης μεταξύ μας.
Συνέχιση της συζήτησης…</ChairmanSpeech>
<Speech><Parlmember>ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ</Parlmember>: Κυρία Πρόεδρε, θέλω το λόγο.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Γιατί το κάνετε αυτό, κύριε  Καραθανασόπουλε;</ChairmanSpeech>
<Speech><Parlmember>ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ</Parlmember>: Έχει συμβεί πολλές φορές να αντιπαρατιθέμεθα και να λέγουν και να αντιλέγουν οι Κυβερνητικοί Εκπρόσωποι. Δεν μπορεί να γίνεται…</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Επομένως, εσείς προτείνετε τώρα με τον τρόπο σας ότι πρέπει να υπάρξει ένας δεύτερος κύκλος συζήτησης, να αφήσουμε πίσω το νομοσχέδιο το οποίο έχουμε προς συζήτηση…</ChairmanSpeech>
<Speech><Parlmember>ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ</Parlmember>: Από τη στιγμή που υπάρχει ο χρόνος και η δυνατότητα και αφού μίλησε και ο κύριος Υπουργός, τότε και εμείς μπορούμε να κάνουμε χρήση του δικαιώματος της δευτερολογίας.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ποιος χρόνος υπάρχει; Ο χρόνος έχει οριστεί να υπάρχει για το νομοσχέδιο κι έχει οριστεί να γίνει σήμερα συζήτηση σε μία μόνη συνεδρίαση για τα άρθρα, τα οποία είναι σπουδαία και στα οποία πρέπει να τοποθετηθούν οι συνάδελφοι.</ChairmanSpeech>
<Speech><Parlmember>ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ</Parlmember>: Μπορούμε, λοιπόν, να χρησιμοποιήσουμε το χρόνο της δευτερολογίας.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Εσείς το κρίνετε αυτό, κύριε  Καραθανασόπουλε. Το Προεδρείο έχει άλλη γνώμη, με συγχωρείτε, με όλο το σεβασμό.  Όταν θα έλθει η ώρα για δευτερολογία, θα μιλήσετε.</ChairmanSpeech>
<Speech><Parlmember>ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ</Parlmember>: Μπορούμε να κάνουμε και τώρα χρήση του δικαιώματος της δευτερολογίας, από τη στιγμή που μίλησε ο κύριος Υπουργός.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ο κύριος Υπουργός μίλησε σε απάντηση δική σας. Θα μπορούσε να είχε τοποθετηθεί ο ίδιος από ώρα πριν.</ChairmanSpeech>
<Speech><Parlmember>ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ</Parlmember>: Μπορούμε λοιπόν και εμείς να απαντήσουμε τώρα σε αυτά που είπε ο κύριος Υπουργός, μπορούμε και τώρα να δευτερολογήσουμε.</Speech> 
<Speech><Parlmember>ΧΡΗΣΤΟΣ ΚΑΤΣΩΤΗΣ</Parlmember>: Μπορεί αυτό να γίνει. Κακό είναι;</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Και μετά θα ξαναρχίσει ο Υπουργός να απαντά και θα ξαναρχίσουν οι Κοινοβουλευτικοί Εκπρόσωποι για ένα θέμα το οποίο δεν είναι στην ημερήσια διάταξη. 
Κύριε  Καραθανασόπουλε, τότε να μην κάνουμε ούτε Διάσκεψη των Προέδρων, να μην υπάρχει ούτε Κανονισμός, να τον καταλύουμε όποτε του καπνίσει του καθενός εξ υμών. Με συγχωρείτε. Έλεος!</ChairmanSpeech>
<Speech><Parlmember>ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ</Parlmember>: Κυρία Πρόεδρε, δεν μπορείτε να χρησιμοποιείτε τον Κανονισμό όπως θέλετε.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Όχι, δεν τον χρησιμοποιούμε όπως θέλουμε και πάντως όχι εγώ! Εγώ προσπαθώ να τηρήσω όσο μπορώ τον Κανονισμό, εάν μου το επιτρέπετε και εσείς βέβαια, οι οποίοι με ορίσατε να σας προεδρεύω όταν έχω την υπηρεσία στην Έδρα.</ChairmanSpeech>
<Speech><Parlmember>ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ</Parlmember>: Υπάρχουν λέγοντες και αντιλέγοντες πάντοτε, κυρία Πρόεδρε.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Το λέω με όλο το σεβασμό. Ξέρετε ότι θέλω να μιλήσετε, αλλά θέλω να τηρήσω και τον Κανονισμό.
Συνέχιση της συζήτησης επί των άρθρων και των τροπολογιών…</ChairmanSpeech>
<Speech><Parlmember>ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ</Parlmember>: Κυρία Πρόεδρε,…</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Κύριε  Καραθανασόπουλε, θα τα πείτε όταν θα έλθει η σειρά σας και θα σας δώσω το χρόνο που θέλετε.</ChairmanSpeech>
<Speech><Parlmember>ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ</Parlmember>: …είναι απαράδεκτο αυτό που κάνετε. Θα είχε τελειώσει τώρα η διαδικασία.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Έπρεπε να είχατε μιλήσει όπως κρίνατε, όταν χωρίς να ρωτήσετε το Προεδρείο παίρνετε θέση και «τρώτε» το χρόνο, δεν σέβεστε το χρόνο που σας βάζει το Προεδρείο και προβλέπει κάθε φορά ο Κανονισμός…</ChairmanSpeech> 
<Speech><Parlmember>ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ</Parlmember>: Ποιος έφαγε το χρόνο; Ποιος καταχράστηκε το χρόνο;</Speech> 
<Speech><Parlmember>ΧΡΗΣΤΟΣ ΚΑΤΣΩΤΗΣ</Parlmember>: Τα τρία λεπτά είναι…</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): …και -να μην πω τη λέξη που λέει  ο λαός μας- «μας γράφετε». 
Τώρα λοιπόν, εγώ σέβομαι τον Κανονισμό και δεν σας δίνω το λόγο. 
Συνέχιση της συζήτησης επί των άρθρων και του συνόλου του σχεδίου νόμου του Υπουργείου Διοικητικής Μεταρρύθμισης, Ηλεκτρονικής Διακυβέρνησης «Ρυθμίσεις Υπουργείου Διοικητικής Μεταρρύθμισης και Ηλεκτρονικής Διακυβέρνησης».
Στη χθεσινή συνεδρίαση συζητήθηκε και ψηφίστηκε το νομοσχέδιο επί της αρχής.
Στη σημερινή συνεδρίαση θα συζητηθούν τα άρθρα και οι τροπολογίες του σχεδίου νόμου ως μία ενότητα.</ChairmanSpeech>
<Speech><Parlmember>ΚΥΡΙΑΚΟΣ ΜΗΤΣΟΤΑΚΗΣ</Parlmember> (Υπουργός Διοικητικής Μεταρρύθμισης και Ηλεκτρονικής Διακυβέρνησης): Κυρία Πρόεδρε, θα ήθελα το λόγο.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ορίστε, κύριε  Υπουργέ, έχετε το λόγο για δύο λεπτά.</ChairmanSpeech>
<Speech><Parlmember>ΚΥΡΙΑΚΟΣ ΜΗΤΣΟΤΑΚΗΣ</Parlmember> (Υπουργός Διοικητικής Μεταρρύθμισης και Ηλεκτρονικής Διακυβέρνησης): Θα ήθελα δέκα δευτερόλεπτα προκειμένου να καταθέσω νομοτεχνικές βελτιώσεις, οι οποίες ενσωματώνουν παρατηρήσεις των συναδέλφων Βουλευτών που έγιναν χθες στην Ολομέλεια και παρακαλώ να διανεμηθούν στους συναδέλφους.
(Στο σημείο αυτό o Υπουργός Διοικητικής Μεταρρύθμισης και Ηλεκτρονικής Διακυβέρνησης κ. Κυριάκος Μητσοτάκης καταθέτει για τα Πρακτικά τις προαναφερθείσες νομοτεχνικές βελτιώσεις, οι οποίες έχουν ως εξής:  
(να καταχωριστούν οι σελ. 121-122)</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Παρακαλώ να μοιραστούν στους συναδέλφους.
Το λόγο έχει ο εισηγητής της Νέας Δημοκρατίας κ. Γεωργαντάς για οκτώ λεπτά.   
Είναι ήδη δώδεκα η ώρα και δεν ξέρω πόσοι συνάδελφοι θα εγγραφούν για να ομιλήσουν αφού τώρα ουσιαστικά αρχίζει η συζήτηση επί του νομοσχεδίου. Καταλαβαίνετε ωστόσο, όσοι θα εγγραφείτε, ότι θα πρέπει να τηρείτε το χρόνο.
Ορίστε, κύριε  Γεωργαντά, έχετε το λόγο.</ChairmanSpeech>
<Speech><Parlmember>ΓΕΩΡΓΙΟΣ ΓΕΩΡΓΑΝΤΑΣ</Parlmember>: Ευχαριστώ, κυρία Πρόεδρε.
Είμαι υποχρεωμένος να κάνω μία αναφορά ενός λεπτού και εγώ στο θέμα το οποίο ανέκυψε και συζητήθηκε σήμερα και νομίζω ότι σ’ αυτήν την Αίθουσα διδαχθήκαμε πολλά. Μέσα σε αυτά που διδαχθήκαμε σήμερα το πρώτο είναι ότι πλέον η εφαρμογή της νομιμότητας αποτελεί είδηση. Αυτό είναι το πρώτο που μάθαμε εδώ σήμερα και το έμαθε και όλος ο ελληνικός λαός. Η εφαρμογή, λοιπόν, της νομιμότητας θα αποτελεί είδηση πλέον σε αυτήν τη χώρα, εφαρμογή μιας νομιμότητας η οποία πράγματι καθυστέρησε, καθώς και χρόνος δόθηκε για διαβούλευση και τουλάχιστον είκοσι συναντήσεις έγιναν με τον αρμόδιο Υπουργό -απ’ ό,τι ξέρω- πλην όμως δεν βρέθηκε μια λύση. Το ότι δεν βρέθηκε μία λύση για τη συναινετική αποχώρηση των εργαζομένων από το ραδιομέγαρο της Αγίας Παρασκευής δεν σημαίνει ότι αυτή η κατάσταση μπορεί να συνεχίζεται και να επιβαρύνεται ο προϋπολογισμός της χώρας. Δεν θέλω να πω τίποτε άλλο επ’ αυτού του ζητήματος. Νομίζω ότι οι πολίτες έχουν νου και θα κατανοήσουν τα δεδομένα τα οποία σήμερα υπάρχουν στην κοινή γνώμη.
Σε σχέση με το νομοσχέδιο, κυρία Πρόεδρε, μετά από έναν διάλογο, που θα τον έλεγα εποικοδομητικό, τόσο στο στάδιο των επιτροπών όσο και χθες κατά τη διάρκεια της Ολομέλειας, θα ήθελα να εστιάσω στα σημεία που υπογράμμισαν οι Βουλευτές των άλλων κομμάτων. Δεν θα υπογραμμίσω τις διατάξεις στις οποίες συγκλίνουμε και η αλήθεια είναι ότι είναι πολλές.
Πολλοί συνάδελφοι, απ’ όλα τα κόμματα βρήκαν θετικές πολλές από τις ρυθμίσεις του νομοσχεδίου, παραδείγματος χάριν για τις γονικές άδειες, για το δικαίωμα υπαλλήλου που έχει τεθεί σε αυτοδίκαιη αργία να υποβάλει αίτηση αναστολής, για τους επιτυχόντες της προκήρυξης 8Κ και 9Κ και αυτό είναι ελπιδοφόρο.
Θα εστιάσω, όμως, στα σημεία που αποτέλεσαν εστίες αντιπαράθεσης, με στόχο όχι να πυροδοτήσω και να εντείνω τις όποιες διαφορές, αλλά γιατί θέλω να καταδείξω ότι υπάρχει το περιθώριο για ακόμη μεγαλύτερη σύγκλιση απόψεων. Μεγαλύτερη σύγκλιση απόψεων στο συγκεκριμένο νομοσχέδιο σημαίνει ένα ακόμα πιο αποτελεσματικό κράτος, με όλες τις θετικές συνέπειες για τον πολίτη.
Θα ξεκινήσω με την περίφημη διάταξη του άρθρου 1 για την κατάργηση της μηχανογραφικής άδειας. 
Κύριοι συνάδελφοι, όταν μου ανατέθηκε η εισήγηση του παρόντος νομοσχεδίου και είδα στις διατάξεις ότι υπάρχει πρόβλεψη για την περικοπή της μηχανογραφικής αυτής άδειας, θεώρησα ότι θα είναι δύσκολο να την υπερασπιστώ, καθώς είναι ένα μέτρο το οποίο έχει μία συνέπεια αρνητική για πολλούς από τους εργαζόμενους στο δημόσιο. Χαίρομαι, όμως, γιατί κατά τη διάρκεια των συζητήσεων τόσο στις επιτροπές, όσο και στην Ολομέλεια, καταφάνηκε ότι πράγματι η διάταξη αυτή αποτελούσε μία ξεκάθαρη στρέβλωση του κακώς εννοούμενου δημοσιοϋπαλληλικού συμφέροντος και του καθήκοντος της πολιτείας να διαφυλάξει την υγιεινή και την ασφάλεια των εργαζομένων.
Πράγματι –και περιμένω σήμερα την τοποθέτηση των άλλων πολιτικών δυνάμεων- έγινε μία αναφορά σε μία ευρωπαϊκή οδηγία η οποία ανέφερε ότι πρέπει ο υπάλληλος ο οποίος εργάζεται πέραν των πέντε ωρών επί ηλεκτρονικού υπολογιστή, να έχει τη δυνατότητα ανά δίωρο να διακόπτει την εργασία του τουλάχιστον για ένα δεκαπεντάλεπτο, μάλλον να προγραμματίζει την εργασία του έτσι ώστε ανά δίωρο να μπορεί να τη διακόπτει ανά δεκαπεντάλεπτο, προκειμένου να ασχοληθεί είτε με έτερη δραστηριότητα είτε με διακοπή της εργασίας του και ανάπαυση.
Αυτή, λοιπόν, η ευρωπαϊκή οδηγία του 1989, η οποία σαφώς και είναι υποχρεωτική για τη χώρα μας και η οποία σαφώς και πρέπει να εφαρμόζεται, ξεκίνησε αρχικώς με μία συνένωση αυτών των δεκαπενταλέπτων η οποία οδήγησε στη δημιουργία μιας άδειας, τη λεγόμενη μηχανογραφική. Η άδεια αυτή ήταν μία ημέρα ανά δύο μήνες στην αρχή και στη συνέχεια έγινε έξι ημέρες το χρόνο. Μάλιστα, επεκτάθηκε όχι μόνο στους υπαλλήλους οι οποίοι εργάζονται ανά πεντάωρο επάνω σε έναν ηλεκτρονικό υπολογιστή, αλλά σε έναν πολύ μεγάλο αριθμό δημοσίων υπαλλήλων, οι οποίοι υπολογίζονται περίπου στις τριακόσιες χιλιάδες.
Καταλαβαίνουμε όλοι σε αυτήν την Αίθουσα ότι η στρέβλωση αυτή δεν μπορεί να εξακολουθεί να υφίσταται. Κανείς δεν έχει αντίρρηση να εφαρμοστούν και να ισχύσουν με αυστηρό τρόπο οι κανόνες εκείνοι υγιεινής και ασφάλειας όλων των δημοσίων υπαλλήλων και εν προκειμένω, αυτών που χειρίζονται ηλεκτρονικό υπολογιστή. Χαίρομαι που και ο εισηγητής του Κομμουνιστικού Κόμματος Ελλάδος αλλά και οι εισηγητές άλλων κομμάτων ουσιαστικά αποδέχτηκαν είτε άμεσα είτε έμμεσα ότι η συγκεκριμένη αυτή πρόβλεψη αποτελεί μια στρέβλωση του καθεστώτος το οποίο υπήρχε στους δημοσίους υπαλλήλους.
Από τα Πρακτικά της συνεδρίασης της 29ης Οκτωβρίου αναφέρομαι σε αυτό που ο ειδικός αγορητής του ΚΚΕ λέει επί λέξει: «Εδώ βέβαια, ευθύνη έχουν οι οργανώσεις των δημοσίων υπαλλήλων, οι οποίοι συμφώνησαν για την αντικατάσταση των μέτρων υγιεινής και ασφάλειας με μία μέρα άδεια το δίμηνο». Δεν γνωρίζω, εγώ τουλάχιστον, να υπάρχει άλλη περίπτωση όπου το Κομμουνιστικό Κόμμα Ελλάδος παραδέχεται ότι πράγματι εδώ έχουμε μία εφαρμογή μιας κακώς εννοούμενης συνδικαλιστικής δράσης. Παραδέχεται, λοιπόν, ότι δεν έπρεπε να δεχτούν οι συνδικαλιστές σε αντικατάσταση των μέτρων υγιεινής και ασφάλειας, όπως δεν πρέπει να δεχτεί κανείς από εμάς ότι έπρεπε να δοθεί αυτή η άδεια.
Νομίζω, λοιπόν, ότι το θέμα αυτό έχει ξεκαθαρίσει τόσο για τους συναδέλφους στην Ολομέλεια, όσο και για την κοινωνία. Θέλω να πιστεύω ότι σήμερα τα κόμματα στη συζήτηση επί των άρθρων θα λάβουν ξεκάθαρη θέση για ένα ζήτημα όπου η εμμονή σε αυτό δείχνει ακριβώς ότι η παθογένεια που υπάρχει  στο δημόσιο τομέα, η παθογένεια που υπήρχε στο συνδικαλισμό, όπως τον γνωρίζαμε, δεν πρέπει να βρίσκει στήριξη και βοήθεια από πολιτικές δυνάμεις, όταν αυτό το οποίο υπηρετείται δεν είναι προς το συμφέρον ούτε των υπαλλήλων ούτε της κοινωνίας ούτε εν μέρει του συστήματος της λειτουργίας των δημοσίων οργανισμών.
Ένα δεύτερο ζήτημα το οποίο απασχόλησε είναι το ζήτημα της «Διαύγειας».
Ειλικρινά, δεν μπορώ να διανοηθώ ότι σήμερα κάποιο από τα κόμματα που βρίσκονται σε αυτήν τη Βουλή δεν θα ψηφίσει τη διάταξη. Πρόκειται για μία ξεκάθαρη διάταξη, η οποία ενισχύει το θεσμό της «Διαύγειας» με απολύτως ξεκάθαρο τρόπο και δίνει μία ισχυρή πλέον νομιμοποιητική βάση και είναι ξεκάθαρος ο τρόπος με τον οποίο θα λειτουργεί το σύστημα αυτό. Οι όποιες ενστάσεις ακούστηκαν -τις οποίες δεν τις κατανόησα- θέλω να πιστεύω ότι δεν θα λειτουργήσουν έτσι ώστε να μην ψηφιστεί η συγκεκριμένη διάταξη.
Κύριε Υπουργέ, έχουν τεθεί κάποια επιμέρους ζητήματα από Βουλευτές για τα οποία νομίζω ότι πρέπει να τοποθετηθείτε. Ένα ζήτημα είναι η αξιολόγηση των δομών και των υπηρεσιών του δημοσίου κατά το άρθρο 10. Για την αξιολόγηση αυτών των δομών και του προσωπικού δώσατε μία παράταση μέχρι τις 31 Δεκεμβρίου του 2014. Κατανοώ, κύριε Υπουργέ, ότι δεν υπήρχε η δυνατότητα να γίνει στο χρόνο που προβλεπόταν, αλλά θεωρώ ότι η παράταση ίσως ήταν περισσότερη από αυτήν που χρειάζεται,  γιατί φυσικά καταλαβαίνουμε ότι πρέπει να γίνει μία σωστή αξιολόγηση, αλλά πρέπει να γίνει και με ρυθμούς τέτοιους που θα επιτρέψουν να προχωρήσουμε στο επόμενο βήμα στο δημόσιο τομέα. Νομίζω ότι ο χρόνος αυτός πρέπει να εξορθολογιστεί και να περιοριστεί. 
Σε σχέση με τις εκπαιδευτικές άδειες των δημοσίων υπαλλήλων, κύριε Υπουργέ, νομίζω ότι για να εμπεδωθεί το αίσθημα εμπιστοσύνης ανάμεσα στον διοικούμενο και στη διοίκηση, ανάμεσα στον πολίτη και στο δημόσιο θα πρέπει η εφαρμογή της διάταξης αυτής -για τη σκοπιμότητα της οποίας είμαι σύμφωνος- να ισχύσει από την ψήφιση του παρόντος νόμου.</Speech>
<Speech><Parlmember>ΚΥΡΙΑΚΟΣ ΜΗΤΣΟΤΑΚΗΣ</Parlmember> ( Υπουργός Διοικητικής Μεταρρύθμισης και Ηλεκτρονικής Διακυβέρνησης): Έχει γίνει δεκτό.</Speech>
<Speech><Parlmember>ΓΕΩΡΓΙΟΣ ΓΕΩΡΓΑΝΤΑΣ</Parlmember>: Έχει γίνει δεκτό; Χαίρομαι πάρα πολύ. 
Επίσης, κύριε Υπουργέ, νομίζω ότι θα πρέπει να δείτε με ιδιαίτερη προσοχή και ευαισθησία και το ζήτημα των διακεκριμένων αθλητών, καθώς νομίζω ότι είναι αποκατάσταση του δικαίου το να εξαιρεθούν, οι συγκεκριμένοι αυτοί αθλητές, από τη διαθεσιμότητα στο δημόσιο. Δεν μπορούν να αξιολογηθούν με προσόντα ΑΣΕΠ. Γι’ αυτούς, τα προσόντα τους είναι η πορεία τους όλα αυτά τα χρόνια και η ενασχόληση τους με τον αθλητισμό, πορεία η οποία τίμησε την Ελλάδα και η οποία δεν τους έδωσε το δικαίωμα να αποκτήσουν τα προσόντα εκείνα που έχει ένας άλλος δημόσιος υπάλληλος. Έτσι, γι’ αυτούς μία ενδεχόμενη αξιολόγηση θα ήταν καταστροφική. Νομίζω ότι και σε αυτό το ζήτημα πρέπει να δείξετε ευαισθησία.
Κύριε Υπουργέ, χαίρομαι που ήμουν εισηγητής σε ένα νομοσχέδιο απλό, λιτό, άμεσα εκτελεστό, με διατάξεις που μπορεί να μην αποτελούν τομή στη Δημόσια Διοίκηση, σίγουρα όμως βοηθούν και στη καλύτερη λειτουργία του αλλά και στην εμπέδωση του κλίματος δικαιοσύνης και εμπιστοσύνης ανάμεσα στον πολίτη και στο δημόσιο.
Ευχαριστώ.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε κι εμείς, κύριε Γεωργαντά.
Ο εισηγητής του ΣΥΡΙΖΑ, κ. Μητρόπουλος, έχει το λόγο.</ChairmanSpeech>
<Speech><Parlmember>ΑΛΕΞΙΟΣ ΜΗΤΡΟΠΟΥΛΟΣ</Parlmember>: Ευχαριστώ, κυρία Πρόεδρε.
Κύριε Βορίδη, μιλήσατε για νομιμότητα. Ποια νομιμότητα; Ξέρετε ότι έχετε υποχρεώσει το Νομικό Συμβούλιο του Κράτους να στείλει στους δανειστές γνωμοδότηση που λέει: «Ο ορισμός του Αγγλικού Δικαίου ως εφαρμοστέου δικαίου αποτελεί έγκυρη επιλογή –λένε Έλληνες δικαστές- που δεσμεύει την Ελλάδα».
Ας μην τα γράφουν τα ΜΜΕ και ας τα αποσιωπούν. Έχετε υποχρεώσει τους Έλληνες δικαστές να δηλώσουν ότι η Ελλάδα και η Τράπεζα της Ελλάδος έχουν υπαχθεί νόμιμα, αποτελεσματικά και αμετάκλητα στα δικαστήρια του Λουξεμβούργου. Έχετε δεχτεί και έχετε υποχρεώσει το Νομικό Συμβούλιο του Κράτους -με γνωμοδοτήσεις που δόθηκαν στις 12 Δεκεμβρίου του 2012, αλλά ψηφήσατε να δοθούν σαράντα ημέρες αργότερα με νόμο στις 25 Ιανουαρίου- ότι τα περιουσιακά στοιχεία της Ελλάδος δεν εξαιρούνται και μπορούν να κατασχεθούν χωρίς δικαστική απόφαση. 
Έχετε επίσης δώσει γνωμοδότηση ότι το Ελληνικό Δίκαιο και το Κοινοβούλιο της Ελλάδος δεν είναι απαραίτητο να επικυρώσουν τη γνωμοδότηση του Νομικού Συμβουλίου του Κράτους. Και μας λέτε για νομιμότητα; Το Φλεβάρη του 1969, στις 5 το πρωί, εμένα με συνέλαβε η Χούντα. Ήμουν μαθητής. Το Φλεβάρη του 1973 στις 5 το πρωί, εμένα με συνέλαβε η Χούντα.
Στους εργαζόμενους που προστατεύουν τη δημόσια περιουσία, που προστατεύουν την περιουσία τους, που προστατεύουν την εργασία τους απλήρωτοι, καθημαγμένοι, απολυμένοι, λεηλατημένοι, προδομένοι, στις πέντε η ώρα το πρωί; Για να υλοποιήσετε τη νομιμότητα; Απαγορεύετε σε Έλληνες Βουλευτές να προσεγγίσουν και να ενημερωθούν. Γιατί;
Κύριοι, έχετε αναγορεύσει τον ελληνικό λαό σε εχθρό σας. Τον εξαθλιώνετε, τον λεηλατείτε, τον τρομοκρατείτε. Προσποιείστε ότι μάχεστε για το ελληνικό ζήτημα, ενώ τον έχετε παραδώσει σιδηροδέσμιο στους δανειστές. Έχετε δανειστεί με όρους κοινωνίας, με όρους απεμπόλησης της κυριαρχίας; Έχετε καταστρέψει το μέλλον. 
Κύριοι της Κυβέρνησης, πρέπει σε κάθε περίπτωση να ομολογήσετε ότι έχετε αποτύχει και να αφήσετε ήσυχους τους Έλληνες, να αφήσετε ήσυχη την Ελλάδα. Την εξαθλιώνετε χωρίς καμμία προοπτική. Πέντε η ώρα το πρωί νομιμότητα με αρωγό τη δικαιοσύνη!
Έρχομαι τώρα στο νομοσχέδιο. Κύριε Υπουργέ, το κόμμα μας θετικά τοποθετείται στα άρθρα 12, 13, 20, 21 και 22. 
Όπως εξήγησα κι εγώ στην επιτροπή και όπως εξήγησε πολύ επαρκώς και τεκμηριωμένα ο Κοινοβουλευτικός μας Εκπρόσωπος κ. Βούτσης, η «Διαύγεια» είναι σε θετική κατεύθυνση. Ως θετικός θεσμός έχει υλοποιηθεί. Εμείς έχουμε επιφύλαξη διότι μετεξελίσσεται σ’ έναν γραφειοκρατικό θεσμό ενδογραφειοκρατικής διευθέτησης. Λείπουν οι καθημερινές δράσεις που θα εξυπηρετούσαν τον πολίτη. Όπως είπε και ο κ. Βούτσης «χτυπήσαμε το καμπανάκι». 
Συνεπώς, η θέση μας επί του άρθρου της «Διαύγειας» στο άρθρο 23 είναι «ΠΑΡΩΝ» γιατί, ενώ δεχόμαστε τη θετικότητα της συμβολής του θεσμού, λειτουργεί ανεπαρκώς και μέχρι τώρα δεν έχει αποδώσει όσο πρέπει. Υπ’ αυτή την έννοια ψηφίζουμε «ΠΑΡΩΝ». Για τις τροπολογίες επιφυλασσόμαστε. 
Σας είχαμε παρακαλέσει και εγώ και ο κ. Βούτσης και άλλοι Βουλευτές μας να μεταθέσετε το «πάγωμα» των εκπαιδευτικών αδειών. Είμαστε κατά του «παγώματος» των εκπαιδευτικών αδειών. Με χαρά άκουσα σε απάντηση αξιότιμου Βουλευτού της Συμπολίτευσης ότι έχετε μεταθέσει το χρόνο έναρξης του «παγώματος» των εκπαιδευτικών αδειών μέχρι δημοσιεύσεως του νόμου. Σας επισημαίνουμε, όμως, ότι και η κατάργηση των εκπαιδευτικών αδειών και το αλυσιδωτό «πάγωμα» -το οποίο εν τοις πράγμασι είναι κατάργηση- δεν ωφελεί αυτό το οποίο στην αιτιολογική έκθεση λέτε ότι υπερασπίζεστε, δηλαδή την αναβάθμιση της ποιότητας της ελληνικής Δημόσιας Διοίκησης. 
Όσο για τη μηχανογραφική άδεια, σπεύσατε και την καταργήσατε σε τηλεοπτικό σταθμό. Εστίασαν απληροφόρητα και οι δικοί σας Βουλευτές στο θέμα της όρασης ή στο θέμα της λειτουργίας του ηλεκτρονικού υπολογιστή. Η οδηγία την οποία υποχρεούμεθα να εφαρμόσουμε έχει εννέα προδιαγραφές και πρέπει κάποιοι να ενημερώσουν και τους Έλληνες Βουλευτές: Οθόνη-γενικές παρατηρήσεις, τραπέζι, επιφάνεια εργασίας, κάθισμα εργασίας, χώρος, φωτισμός, ανακλάσεις, θόρυβος, θερμότητα, ακτινοβολία, υγρασία και όραση. Όλοι εστίασαν στο γεγονός ότι οι περισσότεροι εργάζονται, έχοντας μπροστά τους οθόνη, αλλά σας επιβάλλει να τούς έχετε συγκεκριμένο κάθισμα και εργασιακό χώρο κ.ά.. 
Άρα λοιπόν, όπως σας είπα και με την ιδιότητα του μελετητή του εργατικού δικαίου, είστε δέσμιοι της οδηγίας 90/70, την οποία προαναφέρετε, και είστε δέσμιοι του προεδρικού διατάγματος 398/1994. Βγήκε η πρόσφατη απόφαση του Αρείου Πάγου -την οποία κι εσείς υπομνήσατε- η 85/2013, που βεβαίως δεν λέει αυτό το οποίο κακώς δέχτηκε το συνδικαλιστικό κίνημα, δηλαδή την ετήσια προσμέτρηση όλων των δεκαπενταλέπτων που επιβάλλει η οδηγία. Αλλά, άλλο να το καταργείτε και να μην το δέχεστε, και άλλο να εγκαλείτε και τις συνδικαλιστικές ηγεσίες που τότε, όταν πρωτοεμφανίστηκε η οδηγία προς εφαρμογή, έβαζε την υποχρέωση ανά δίωρο ή σε κάποιο τακτό διάστημα να διακόπτεται η εργασία αυτού που δουλεύει μπροστά στην οθόνη για τους λόγους που σας προανέφερα.
Όσον αφορά τις εκπαιδευτικές άδειες θεωρώ ότι είναι σε λανθασμένη κατεύθυνση, διότι ενώ –επαναλαμβάνω- στοχεύετε στο να αναβαθμίσετε και να «ποιοτικοποιήσετε» τη Δημόσια Διοίκηση, στερείτε και στους σπουδαστές δημοσίους υπαλλήλους αλλά και σε αυτούς που θέλουν να εκπαιδευτούν, κύριε Υπουργέ, το να ολοκληρώσουν τις σπουδές τους ή να μην ολοκληρώσουν τα μεταπτυχιακά τους. 
Τέλος, επισημαίνω την κατάργηση των επιτροπών του άρθρου 25. Ήταν η μόνη κοινωνική διάταξη στη δημόσια διοίκηση η οποία λειτούργησε, απέδωσε και έδωσε μία ψευδαίσθηση -αν θέλετε-, μία ειλικρινή διάθεση  κάποιων συμπολιτών μας που είχαν αδικηθεί από τη Δημόσια Διοίκηση, να πουν «να, λειτουργεί η Δημόσια Διοίκηση και ικανοποιηθήκαμε», όχι τόσο υλικά με τη γλίσχρα αποζημίωση που είχε θεσπιστεί αλλά από το ότι πήραν ένα πρωινό μία απόφαση, μία απάντηση όπου τους έλεγαν «ναι, επειδή σας αδικήσαμε συνέβη αυτό».  
Με την κατάργηση και των οκτώ επιτροπών που απέβλεπαν σε αυτήν τη λειτουργία θεωρώ ότι το νομοσχέδιο δεν είναι σε σωστή κατεύθυνση. 
Για τις τροπολογίες, κύριε Υπουργέ, θα τοποθετηθούμε. Για τα άρθρα ήδη τοποθετηθήκαμε. 
Σας ευχαριστώ, κυρία Πρόεδρε και για την ανοχή σας. 
(Χειροκροτήματα από την πτέρυγα του ΣΥΡΙΖΑ-ΕΚΜ)</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Σας ευχαριστούμε κι εμείς, κύριε Μητρόπουλε. 
Το λόγο έχει ο ειδικός αγορητής του ΠΑΣΟΚ, κ. Κωνσταντίνος Τριαντάφυλλος.</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΤΡΙΑΝΤΑΦΥΛΛΟΣ</Parlmember>: Ευχαριστώ πολύ, κυρία Πρόεδρε.
Κύριοι Υπουργοί, κυρίες και κύριοι Βουλευτές, είναι προφανές ότι η εικόνα με τα ΜΑΤ και τις κλούβες έξω από το Ραδιομέγαρο της ΕΡΤ ούτε είναι ευχάριστη ούτε είναι κάτι το οποίο θα έπρεπε να επιδιώκει οποιαδήποτε πολιτική δύναμη εντός του Κοινοβουλίου. Είναι, όμως, σαφές επίσης, ότι όταν κάτι ξεκινάει λάθος, όταν κάτι δημιουργεί πρόβλημα εν τη γενέσει του, δυστυχώς δεν μπορεί παρά να ακολουθηθεί από ένα ακόμη λάθος. 
Ωστόσο, κυρίες και κύριοι Βουλευτές, το Ραδιομέγαρο της ΕΡΤ ανήκει στον ελληνικό λαό, στον Έλληνα φορολογούμενο, ο οποίος πλήρωσε προκειμένου να κατασκευαστεί. Και φυσικά ολόκληρο το αρχείο δεν ανήκει μόνο στους υπεύθυνους εργαζομένους που το διατήρησαν και κατά τους μήνες της κατάληψης, αλλά ανήκει αποκλειστικά στον ελληνικό λαό. 
Επομένως, η εφαρμογή του ν. 4173/2013 που προβλέπει ένα νέο πλαίσιο για τη δημόσια τηλεόραση νομίζω ότι είναι αναγκαιότητα. Και κάθε φορά που δημιουργούμε προσκόμματα ή εντυπώσεις, νομίζω ότι δεν κερδίζει ούτε η δημοκρατία και δεν κερδίζει, προφανώς, ούτε ο κοινοβουλευτισμός. Γι’ αυτόν το λόγο νομίζω ότι σπαταλήθηκε πολύς χρόνος, ενώ θα έπρεπε να είχε δοθεί περισσότερο οξυγόνο στο διάλογο, περισσότερη δυνατότητα συνεννόησης. Σε αυτό το πλαίσιο πιστεύω ότι η ευθύνη δεν βαραίνει μόνο την κυβερνητική πλευρά αλλά πολλές πλευρές εντός του Κοινοβουλίου. 
Για αυτό πιστεύω ότι το να μπορέσουμε ακόμα και τώρα να συνεννοηθούμε για μια ποιοτική, αντικειμενική δημόσια τηλεόραση, είναι μία έκκληση η οποία δεν εκφράζει μόνο εμένα αλλά πιστεύω ότι εκφράζει μια μεγάλη πλειοψηφία της ελληνικής κοινωνίας που πλήγεται βάναυσα τα τελευταία χρόνια  και αντιμετωπίζει ζητήματα επιβίωσης, ζητήματα οικονομικά και που ευελπιστεί σε συνεννόηση των πολιτικών δυνάμεων προκειμένου να βγούμε από την κρίση. 
Κυρίες και κύριοι Βουλευτές, συζητάμε σήμερα ένα νομοσχέδιο το οποίο, παρά το γεγονός ότι έχει επιμέρους ρυθμίσεις, ρυθμίσεις δηλαδή οι οποίες δεν είναι η ουσία ή η πεμπτουσία της διοικητικής μεταρρύθμισης, αφορούν όμως ζητήματα τα οποία έχουν σημασία ενδεχομένως συμβολική αλλά και ουσιαστική στον τρόπο με τον οποίο λειτουργεί η Δημόσια Διοίκηση.
Νομίζω ότι το πρώτο ζήτημα το οποίο θέτει αυτό το νομοσχέδιο και το οποίο αφορά το συμβολισμό της αλλαγής νοοτροπίας στη Δημόσια Διοίκηση, την αλλαγή νοοτροπίας ακόμα και στο πολιτικό σύστημα είναι το άρθρο 23, που αφορά βεβαίως το πρόγραμμα «Διαύγεια». Ο θεσμός του προγράμματος «Διαύγεια» είναι η κατ’ εξοχήν δέσμευση του πολιτικού προσωπικού της χώρας και ταυτόχρονα της Δημόσιας Διοίκησης να λογοδοτεί και να είναι διαφανές. Είναι ένας θεσμός που δίνει τη δυνατότητα στον πολίτη να ελέγχει, δίνει τη δυνατότητα στο δημοσιογράφο να παρακολουθεί, δίνει τη δυνατότητα στον πολιτικό ή στην Αντιπολίτευση να έχει πρόσβαση σε όλα τα έγγραφα. Είναι ένας πρωτοποριακός θεσμός διαφάνειας σε παγκόσμιο επίπεδο και για αυτό το λόγο έχουν γίνει και οι σχετικές επισημάνσεις από διεθνείς οργανισμούς. Είναι ένας θεσμός που με την παρούσα διάταξη ενισχύεται και γι’ αυτό το λόγο μπορώ να καταλάβω τους αστερίσκους, δεν μπορώ να καταλάβω όμως την αρνητική ψήφο.
Επίσης -δεν είναι εδώ ο κύριος Υπουργός- θεωρώ όμως θετική την αναφορά του χθες ότι θα αναλάβει την πρωτοβουλία, ούτως ώστε τόσο η Βουλή όσο και τα κόμματα να περνούν τις δαπάνες τους από τη «Διαύγεια». Είναι ένα ζήτημα το οποίο και προσωπικά, αλλά και το ΠΑΣΟΚ έχει αναδείξει τους τελευταίους δώδεκα μήνες. Και με ερωτήσεις και με επιστολές και με άλλα μέσα κοινοβουλευτικού ελέγχου έχουμε καταδείξει την αναγκαιότητα της διαφάνειας απέναντι στον αντικοινοβουλευτισμό, της διαύγειας απέναντι στις σκιές προκειμένου να μπορέσει τόσο η Βουλή, όσο όμως και τα κοινοβουλευτικά υποκείμενα, δηλαδή τα κόμματα, τα συλλογικά υποκείμενα που δρουν εντός της Κοινοβουλευτικής Δημοκρατίας να αποτινάξουν από πάνω τους τις σκιές σε σχέση με τα οικονομικά.
Κυρία Πρόεδρε, για να είμαι σύντομος δεν θα μπω σε κάθε άρθρο, αλλά θα βάλω κάποια ζητήματα τα οποία είναι σημαντικά κατά την άποψη της Κοινοβουλευτικής μας Ομάδας. 
Πρώτα απ’ όλα, ξεκινώντας από τις τροπολογίες, θα πω ότι είναι σημαντικό το γεγονός ότι υπάρχει και από εμάς αλλά και από άλλα κόμματα κατατεθειμένη εδώ τροπολογία προκειμένου να εξαιρεθούν από την κινητικότητα πρωταθλητές, αθλητές, οι οποίοι για λόγους τιμής προς αυτούς η πολιτεία τους τίμησε, διορίζοντας τους σε θέση κατ’ εξαίρεση.  Επομένως, αυτή η τιμή δεν περιορίζεται από την παρούσα οικονομική δύσκολη δημοσιονομική συγκυρία, αλλά διατηρείται. Με αυτήν την έννοια, λοιπόν, θεωρούμε ότι είναι σωστή η άποψη του κυρίου Υπουργού να κάνει δεκτή τη σχετική τροπολογία. Βεβαίως, έχουμε καταθέσει και εμείς σχετική τροπολογία.
Το δεύτερο είναι το εξής. Νομίζω ότι -το είπα και χθες, θέλουμε μία απάντηση από τον κύριο Υπουργό- το ζήτημα των αδειών για λόγους εξετάσεων είναι ένα θέμα το οποίο προφανώς πρώτα πρέπει να το δούμε σε ορθολογική βάση. Δεύτερον, πρέπει να το δούμε σε βάση ελέγχου της κατάχρησης των δικαιωμάτων αυτών. Και σε τρίτο επίπεδο, βεβαίως, πρέπει να γίνει διαφοροποίηση ανάμεσα στο φοιτητή εργαζόμενο ο οποίος σπουδάζει στον τόπο εργασίας του και ο οποίος βεβαίως με μία μέρα άδεια νομίζω ότι μπορεί να συμμετέχει στις εξετάσεις. Πρέπει, όμως, ταυτόχρονα να διασφαλιστεί ότι και ο εργαζόμενος δημόσιος υπάλληλος ο όποιος φοιτά και είναι υποχρεωμένος να δώσει εξετάσεις σε τόπο διάφορο του τόπου εργασίας του δεν μπορεί εντός μιας ημέρας να καλύψει αυτήν την απόσταση. Επομένως, πρέπει να υπάρξει συγκεκριμένη διαδικασία, η οποία να προβλέπει και να διασφαλίζει την άσκηση του συγκεκριμένου δικαιώματος.
Σε σχέση με τις εκπαιδευτικές άδειες η διάταξη ορθώς τώρα ισχύει από τη ψήφιση του νόμου. Θα έλεγα ότι θα μπορούσε να δοθεί ακόμα περισσότερη δυνατότητα προσαρμογής, διορισμού ενδεχομένως και συγκρότησης των υπηρεσιακών συμβουλίων και να ισχύσει από 1-1-2014.
Το άλλο ζήτημα, το οποίο θέσαμε χθες σε σχέση με τη διάταξη του άρθρου 8, είναι το εξής: Για ποιο λόγο έχει προβλεφθεί στη συγκεκριμένη διάταξη το εννιάμηνο ως χρόνος για τις προκηρύξεις. Θα πρέπει να καταστεί σαφές ότι οι φορείς οι οποίοι θα έχουν τη δυνατότητα να κάνουν χρήση αυτής της διατάξεως, θα είναι οι φορείς οι οποίοι έχουν κάνει και τις σχετικές προκηρύξεις, ούτως ώστε να μην υπάρξουν επιλογές και σκιές αναξιοκρατίας. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Δώστε μου ένα λεπτό ακόμη, κυρία Πρόεδρε.
Το άλλο ζήτημα που αναδείξαμε και χθες αφορά το άρθρο 10, σχετικά με την αναδιοργάνωση των δημοσίων υπηρεσιών. Εδώ, λοιπόν, πρέπει να τεθεί χρονοδιάγραμμα. Το θέσαμε χθες. Περιμένουμε από τον κύριο Υπουργό να έχει τις σχετικές απαντήσεις.
Τέλος, θεωρούμε ότι στη διάταξη του άρθρου 20, που επιχειρείται η αποκατάσταση μιας αδικίας και ταλαιπωρίας εργαζομένων οι οποίοι προσελήφθησαν από τις προκηρύξεις 8Κ και 9Κ, πρέπει να υπάρχει ένα χρονοδιάγραμμα, ούτως ώστε αυτή η διάταξη να εφαρμοστεί και να μην έχουμε μία περίπτωση διατάξεως η οποία τελικά έμεινε μόνο στα χαρτιά. 
Με αυτές τις παρατηρήσεις και με την ευχή ότι θα μπορέσουμε να επιτύχουμε τη μεγαλύτερη δυνατή συναίνεση στην επιχειρούμενη ενίσχυση του θεσμού της «Διαύγειας» -μιας μεταρρύθμισης που γνωρίζετε ότι ήταν μεταξύ των μεταρρυθμίσεων για τη διοικητική μεταρρύθμιση, τη μεταρρύθμιση στο κράτος και τη μεταρρύθμιση στο πολιτικό σύστημα- θα ήθελα να πω ότι περιμένουμε τις εξηγήσεις για τις συγκεκριμένες διατάξεις και τα συγκεκριμένα άρθρα και θα τοποθετηθούμε στη δευτερολογία μας.
Επί των υπολοίπων άρθρων ψηφίζουμε θετικά. 
Σας ευχαριστώ πολύ.
(Χειροκροτήματα από την πτέρυγα του ΠΑΣΟΚ)</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε, κύριε Τριαντάφυλλε.
Η ειδική αγορήτρια των Ανεξάρτητων Ελλήνων κ. Μαρίνα Χρυσοβελώνη έχει το λόγο.</ChairmanSpeech>
<Speech><Parlmember>ΜΑΡΙΝΑ ΧΡΥΣΟΒΕΛΩΝΗ</Parlmember>: Κυρία Πρόεδρε, κυρίες και κύριοι συνάδελφοι, με λύπη βλέπω ότι δεν μπορούμε ακόμη να συνεννοηθούμε με τον κύριο Υπουργό σε κάποια πράγματα, τα οποία θεωρώ ότι είναι βασικά. Υπάρχει μία ανεξήγητη εμμονή σε κάποια σημεία, τα οποία προσκρούουν στον κοινό νου και τη λογική. Γι’ αυτό οφείλω να ξεκαθαρίσω ότι εμείς, με βάση το σκεπτικό που ανέπτυξε ο κ. Μητσοτάκης, δεν πρόκειται να ψηφίσουμε τις μειώσεις αδειών που προβλέπονται στα άρθρα 1 έως 5 του νομοσχεδίου. Σας το έχει πει και η Πανελλήνια Ομοσπονδία Συλλόγων Πληροφορικής ότι πρόκειται για ένα εντελώς παλαιοδιοικητικό μέτρο που από μόνο του δεν μπορεί να επιφέρει κάποια θετική αλλαγή. 
Πριν απ’ όλα, θέλουμε να δούμε πρωτοβουλίες για την αύξηση της αποδοτικότητας και της αποτελεσματικότητας του δημοσίου, όπου μέχρι σήμερα έχουν γίνει απειροελάχιστα πράγματα τόσο από τον κ. Μητσοτάκη όσο και από τους προκατόχους του. Αν, λοιπόν, είχαν γίνει πρώτα οι ανάλογες προσπάθειες από τη συγκυβέρνηση, τότε πραγματικά θα είχε κάποιο νόημα η σημερινή χονδροειδής ποσοτική προσέγγιση του κυρίου Υπουργού, που προσπαθεί να μετρήσει στην κυριολεξία με το κιλό τη δουλειά των δημοσίων υπαλλήλων. 
Τα άρθρα 6 έως 9, που περιλαμβάνουν θετικές μικροαλλαγές στις γονικές άδειες, την πιστοποίηση υγείας των υπό διορισμό δημοσίων υπαλλήλων και το ΑΣΕΠ, εμείς θα τα ψηφίσουμε. 
Όπως έχω ξαναπεί, το άρθρο 10 το καταψηφίζουμε. Εμείς δεν θα συμπράξουμε σε διαδικασίες «μαϊμού» αξιολογήσεων. Για τον ίδιο ακριβώς λόγο καταψηφίζουμε και τη σχετική τροπολογία του κ. Μητσοτάκη που επιχειρεί να θεσμοθετήσει την αδιαφάνεια στις αξιολογήσεις του Κυβερνητικού Συμβουλίου Μεταρρύθμισης. Αυτή η τροπολογία από μόνη της παγιώνει την πεποίθησή μας ότι όντως δεν υφίστανται κανονικές εκθέσεις αξιολόγησης και γι’ αυτό προσπαθείτε να μην εμφανίσετε τα πρακτικά του Κυβερνητικού Συμβουλίου.
Υπενθυμίζω και πάλι ότι ο κύριος Υπουργός έχει επανειλημμένα αρνηθεί να καταθέσει στη Βουλή τις εκθέσεις αξιολόγησης φορέων, όπως είναι νοσοκομεία, ασφαλιστικά ταμεία και άλλα, αν και του τις έχουμε ζητήσει εγγράφως. Παρά, λοιπόν, το γεγονός ότι το Κυβερνητικό Συμβούλιο Μεταρρύθμισης της Διοίκησης παίρνει σημαντικές αποφάσεις για τις αναδιαρθρώσεις δημοσίων οργανισμών, οι αποφάσεις αυτές καλύπτονται από πέπλο μυστικότητας. 
Εδώ και αρκετούς μήνες έχει σταματήσει η ενημέρωση της σχετικής ιστοσελίδας της Γενικής Γραμματείας Επικοινωνίας. Μάλιστα, πρόσφατα διεκόπη ακόμα και η ανάρτηση δελτίων Τύπου στην ιστοσελίδα του Υπουργείου σας για τις συνεδριάσεις του συμβουλίου. 
Εσείς έρχεστε σήμερα να δώσετε νομιμοφάνεια σε αυτήν την απαράδεκτη τακτική συσκότισης, προκειμένου να μην δημοσιεύεται απολύτως τίποτα. Φυσικά και θα μας βρείτε κάθετα αντίθετους σε αυτήν την πρακτική. Οι Ανεξάρτητοι Έλληνες θα συνεχίσουμε να σας ελέγχουμε κοινοβουλευτικά για την αδιαφάνεια των αξιολογήσεων στο δημόσιο, παράλληλα με το δικαστικό έλεγχο που βρίσκεται σε εξέλιξη. 
Στο ένα και μοναδικό νομοσχέδιο που μας έχει φέρει μέχρι σήμερα ο κύριος Υπουργός κυρίαρχο στοιχείο είναι η ατολμία. Πώς αλλιώς θα μπορούσε κανείς να χαρακτηρίσει με ήπιο τρόπο τα άρθρα 11 και 12 για τις εξαιρέσεις από τη διαθεσιμότητα; 
Από αυτήν την άτολμη στάση θέλω να εξαιρέσω τον Υπουργό κ. Αβραμόπουλο, που προς τιμήν του ανταποκρίθηκε άμεσα στο αίτημα των συγγενών πεσόντων στρατιωτικών που υπηρετούν στο δημόσιο. Την τροπολογία αυτή θα την στηρίξουμε, καθώς θεωρούμε ότι το Υπουργείο Εθνικής Άμυνας έπραξε το αυτονόητο. 
Εδώ θέλω να υπενθυμίσω την άρνηση του κ. Μητσοτάκη να εξαιρέσει από τη διαθεσιμότητα τους διακριθέντες Έλληνες αθλητές. Για να διορθώσουμε αυτήν την πολύ μεγάλη αδικία καταθέσαμε σχετική τροπολογία με τη συνάδελφο κ. Σακοράφα, μια γυναίκα που έχει τιμήσει τον ελληνικό αθλητισμό. 
Νομίζω ότι και εσείς πρέπει να αποδώσετε την οφειλόμενη τιμή στους ανθρώπους εκείνους που προέβαλαν την Ελλάδα παγκοσμίως. Γι’ αυτό, περιμένω να ακούσω έναν τεκμηριωμένο αντίλογο από τη συγκυβέρνηση, το γιατί δεν θέλετε να το πράξετε και όχι αυτά τα περί μπόνους είκοσι μορίων που παραπέμπουν στην παλαιοδιοικητική μιζέρια, για την οποία μίλησα προηγουμένως. 
Σε κάθε περίπτωση, θεωρούμε άτολμα τα βήματα που κάνετε στα άρθρα 11 και 12 για τις ευαίσθητες κοινωνικές ομάδες και τελείως ανεπαρκείς τις παρεμβάσεις σας για τους ανάπηρους και τους πολύτεκνους. Γι’ αυτόν το λόγο θα ψηφίσουμε «ΠΑΡΩΝ», καθώς δεν διορθώνουν ουσιαστικά τις αδικίες με τους περιορισμούς εξαιρέσεων από τη διαθεσιμότητα των ΑΜΕΑ και τα προβλήματα στις μετατάξεις πολυτέκνων. 
Πάγια θέση των Ανεξαρτήτων Ελλήνων είναι πως οι ευαίσθητες κοινωνικές ομάδες δεν θα πρέπει να αντιμετωπίζονται με μίζερο τρόπο από την Κυβέρνηση. Για παράδειγμα, αδυνατώ να κατανοήσω γιατί ο κ. Μητσοτάκης επιμένει να βάζει τόσο ψηλά τον πήχη της αναπηρίας και δεν αποδέχεται την πρόταση της ΕΣΑμεΑ να ισχύουν οι προστατευτικές διατάξεις για ανάπηρους με ποσοστό 50% και άνω. 
Στα άρθρα 13 ως 19, ως καθαρά διεκπεραιωτικές πρωτοβουλίες, δεν θα αντιλέξουμε. Το ίδιο θα πράξουμε με τα άρθρα 21 ως 23, καθώς είναι από τις ελάχιστες διατάξεις του νομοσχεδίου που ρυθμίζουν με ευθύ και σαφή τρόπο θέματα ΚΕΠ, προστατευομένων προσώπων του ν. 2643/1998 και ζητήματα λειτουργίας της «Διαύγειας». 
Στο άρθρο 20, όμως, θα πούμε «ΠΑΡΩΝ», διότι για λόγους που δεν κατανοούμε αρνηθήκατε να το βελτιώσετε. Δυστυχώς, παραμένει, κύριε Υπουργέ, ανεξήγητα ελλειπτική η διατύπωση για τους αδιόριστους επιτυχόντες ΑΣΕΠ του Υπουργείου Εργασίας. Ενώ πράγματι επιχειρείτε να διορθώσετε μια τεράστια αδικία, το κάνετε όμως με έναν εξαιρετικά φοβικό τρόπο. 
Το θέμα αφορά τις γνωστές προκηρύξεις ΑΣΕΠ 8Κ/2008 και 9Κ/2008, για τις οποίες υπάρχουν σχετικές δικαστικές αποφάσεις του Διοικητικού Εφετείου Αθηνών, με τις οποίες πολλοί επιτυχόντες απολύθηκαν από το ΙΚΑ και άλλοι από παλαιότερη προκήρυξη του ΑΣΕΠ μένουν ακόμα αδιόριστοι από το Υπουργείο Εργασίας. 
Ο τρόπος που προσεγγίζετε το θέμα αφήνει αναπάντητα δύο βασικά ζητούμενα. Πρώτον, ποιο θα είναι το χρονοδιάγραμμα των διορισμών τους. Δεύτερον, για τους απολυμένους που θα επαναπροσληφθούν ποιοι ακριβώς θα είναι οι φορείς του Υπουργείου Εργασίας όπου θα αποκατασταθούν οι επιτυχόντες της προκήρυξης 9Κ/2008 του ΑΣΕΠ. 
Από τη στιγμή μάλιστα που το Υπουργείο Εργασίας ισχυρίζεται ότι έχει αξιολογήσει τους φορείς του, όπως είναι ο ΟΑΕΔ και τα ασφαλιστικά ταμεία, και ο κ. Μητσοτάκης λέει πως ενέκρινε τα σχέδια στελέχωσής τους, αυτό σημαίνει ότι γνωρίζετε επακριβώς πού υπάρχουν κενά και με τι είδους προσωπικό θα πρέπει να πληρωθούν. Γιατί, λοιπόν, δεν προσδιορίζετε ονομαστικά τους φορείς που θα πάνε οι διοριστέοι; 
Όλα τα παραπάνω, βέβαια, θα μπορούσαν να γίνουν υπό την απαραίτητη προϋπόθεση ότι όντως υφίστανται κανονικές αξιολογήσεις για το ΙΚΑ, τον ΟΑΕΕ, το ΕΤΕΑ ή τον ΟΓΑ. Ακόμα περιμένουμε, βέβαια, να τις διαβάσουμε αυτές τις περίφημες εκθέσεις αξιολόγησης. Σας έχω ρωτήσει από τον Αύγουστο πού βρίσκονται και ακόμα περιμένω να πάρω απάντηση. 
Θα πούμε, επίσης, «ΠΑΡΩΝ» και στην τροπολογία του Υπουργείου Παιδείας για θέματα υπαγωγής αθλητών σε ανώτατα εκπαιδευτικά ιδρύματα. Η αναδρομική ισχύς που της δίνετε από το 2008 είναι περίεργη και δεν βρήκαμε πουθενά κάποια εξήγηση για τη συγκεκριμένη επιλογή σας. 
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού)
Δεν θα δευτερολογήσω, κυρία Πρόεδρε, οπότε θα ήθελα λίγο χρόνο επιπλέον. 
Κλείνω, κυρία Πρόεδρε, με τα άρθρα 24 και 25 τα οποία θα καταψηφίσουμε.
Με το άρθρο 24 εξαιρείτε από τον κεντρικό έλεγχο των Υπουργείων -τελείως αναιτιολόγητα- τις συμβάσεις μίσθωσης έργου καλλιτεχνών και δημοσιογράφων με το δημόσιο, όπως ακριβώς έγινε και με την ΝΕΡΙΤ. Πρόκειται για μια διάταξη που ανοίγει παράθυρα πρόσληψης σε πλήθος κρατικών φορέων κάθε λογής ουρανοκατέβατων «ημετέρων». Την ώρα που προχωράτε σε δεκάδες χιλιάδες διαθεσιμότητες στο δημόσιο, δίνετε τη δυνατότητα σε οποιονδήποτε οργανισμό να προσλαμβάνει «ημετέρους» σε αυτοσχέδια Γραφεία Τύπου του εκάστοτε προέδρου του. Με άλλα λόγια ανοίγετε προσωπικά παραμάγαζα για να βολεύουν και να βολεύονται οι φίλοι σας. Είναι μια απαράδεκτη διάταξη η οποία ιδιαίτερα κάτω από τις σημερινές συνθήκες συρρίκνωσης του δημοσίου καταδεικνύει τον απίστευτο φαρισαϊσμό της συγκυβέρνησης σε θέματα προσλήψεων. 
Στο άρθρο 25 κάνετε μια μικρή βελτίωση, αλλά ακόμα κι έτσι, αυτό έρχεται σε ευθεία αντίθεση με το Σύνταγμα, καθώς -απολύτως αδικαιολόγητα- καταργείτε το στοιχειώδες δικαίωμα χρηματικής αποζημίωσης του πολίτη απευθείας από τη διοίκηση, όταν αυτή κωλυσιεργεί ή αγνοεί αιτήσεις του. Και λέω «καταργείτε», γιατί στην πράξη αυτό ακριβώς θα συμβεί, αφού παραπέμπετε την εξέταση του θέματος στα αρμόδια ελεγκτικά όργανα. Αναρωτηθήκατε ποτέ αν, για παράδειγμα, όλα τα σώματα επιθεώρησης ή οι ανεξάρτητες αρχές –γιατί γι’ αυτά μιλάτε- έχουν από τους ιδρυτικούς τους νόμους την αρμοδιότητα να επιδικάζουν τέτοιες αποζημιώσεις; Επομένως πρόκειται για μια τελείως πρόχειρη διάταξη που στην πράξη θα ακυρώσει το συνταγματικά κατοχυρωμένο δικαίωμα του άρθρου 10 περί αποζημίωσης των πολιτών από τη διοίκηση σε περιπτώσεις κακοδιοίκησης. 
Κύριε Υπουργέ, πέραν των παραπάνω, έχουμε καταθέσει και μία τροπολογία για την αναγνώριση χρόνου προϋπηρεσίας υπαλλήλων σε θεσμικά όργανα της Ευρωπαϊκής Ένωσης. Ελπίζω το Υπουργείο να συμφωνήσει με τους Ανεξάρτητους Έλληνες ότι πρόκειται για μια αναγκαία διάταξη που ρυθμίζει το προφανές, ότι δηλαδή όσοι υπάλληλοι έχουν προϋπηρεσία σε κοινοτικά όργανα πριν από το διορισμό τους στο ελληνικό δημόσιο, θα πρέπει να τύχουν της αυτονόητης αναγνώρισης αυτής ως πραγματικής δημόσιας υπηρεσίας. Είναι μια προσθήκη που ελπίζω ότι τελικά θα αποδεχθείτε.
Παρά τα επιμέρους θετικά, η άποψη των Ανεξαρτήτων Ελλήνων είναι πως το συζητούμενο νομοσχέδιο κινείται είτε στην πεπατημένη είτε σε λανθασμένες κατευθύνσεις. Γενικότερα πιστεύουμε πως η Δημόσια Διοίκηση χρειάζεται περισσότερο σήμερα παρά ποτέ άλλοτε τολμηρές πρωτοβουλίες και όχι διεκπεραιωτικές κινήσεις. Γι’ αυτούς τους λόγους δεν πρόκειται να το στηρίξουμε με την εξαίρεση των συγκεκριμένων άρθρων που επεσήμανα και των τριών τροπολογιών που προανέφερα. 
Σας ευχαριστώ.
(Χειροκροτήματα από την πτέρυγα των Ανεξάρτητων Ελλήνων)</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Κυρίες και κύριοι συνάδελφοι, σας κάνω γνωστό ότι από τις θέσεις των επισήμων παρακολουθεί τη συνεδρίαση της Ολομέλειάς μας η Πρόεδρος της Βουλής των Αντιπροσώπων της Ιταλίας κ. Λάουρα Μπολντρίνι. 
Σάς καλωσορίζουμε, κυρία Πρόεδρε, στο ελληνικό Κοινοβούλιο και ευχόμαστε σε εσάς, στους συναδέλφους Βουλευτές Ιταλούς αλλά και στον ιταλικό λαό καλή δύναμη. Να είστε καλά!
(Χειροκροτήματα απ’ όλες τις πτέρυγες της Βουλής)
Κύριε Κουκούτση, έχετε το λόγο.</ChairmanSpeech>
<Speech><Parlmember>ΔΗΜΗΤΡΙΟΣ ΚΟΥΚΟΥΤΣΗΣ</Parlmember>: Ευχαριστώ, κυρία Πρόεδρε. 
Όταν το 1981 πήρε την εξουσία το ΠΑΣΟΚ έδωσε τη διοίκηση της ΕΡΤ στον κ. Ρωμαίο.
Κάποιοι δημοσιογράφοι, λοιπόν, τον ρώτησαν αν έχει σκοπό να κάνει την ΕΡΤ BBC και αυτός δήλωσε: «Ναι, θα το κάνω, με την προϋπόθεση να κάνω και τους Έλληνες Εγγλέζους». 
Είμαι της άποψης ότι η πλειοψηφία του ελληνικού λαού συμφωνούσε να τιναχθεί το «βρώμικο χαλί» της ΕΡΤ. Το έκανε η Κυβέρνηση, αλλά το έκανε άγαρμπα, ερασιτεχνικά και αυταρχικά. Για εμάς περίσσευμα δημοκρατίας ή έλλειμμα δημοκρατίας με την ΕΡΤ κλειστή ή ανοιχτή, δεν υπάρχει. Είχαμε πει τότε σε δηλώσεις μας πως, ό,τι κι αν προκύψει, εμάς η κρατική τηλεόραση θα μας φερθεί όπως φέρονται και τα ιδιωτικά κανάλια. Κρίνουμε ότι είναι φορέας παραπληροφόρησης και ότι είναι φορέας προπαγάνδας. 
Η Αριστερά έθεσε το θέμα ως εξής: Ο ξεσηκωμός, υποτίθεται, για την ΕΡΤ πρέπει να έχει παλλαϊκό χαρακτήρα. Όμως, οι εργαζόμενοι παλεύουν τα πράγματα να μείνουν όπως ήταν πριν. Μιλάμε πάλι για κεκτημένα. Ο χρόνος που έγινε η επέμβαση σήμερα, μας λέει ξεκάθαρα: «ασχολήσου Έλληνα με την ΕΡΤ, ξέχασε την πείνα σου, τα βάσανά σου, το ΔΝΤ, τα χαράτσια, τους φόρους, τους ρακοσυλλέκτες, την αναξιοπρέπειά σου». 
Όσον αφορά το παρόν σχέδιο νόμου, εμείς έχουμε δηλώσει ότι είναι αποσπασματικό και γι’ αυτό δέχεται και την κριτική μας. 
Έρχομαι τώρα επί των άρθρων. 
Όσον αφορά το άρθρο 1 του σχεδίου νόμου, δηλώνουμε απερίφραστα «ΟΧΙ». Εξηγήσαμε το γιατί και στην επιτροπή και στην Ολομέλεια. 
Για τα άρθρα 2 και 3, θα προτείναμε να μην φτάνουν το δημόσιο υπάλληλο στα όριά του και λέμε «ΟΧΙ» γιατί δεν μιλάει στη συνείδηση των δημοσίων υπαλλήλων. 
Για το άρθρο 4 και τις εκπαιδευτικές άδειες λέμε πάλι «ΟΧΙ» και επαναλαμβάνουμε για μια ακόμη φορά ότι είναι η τρίτη χρονιά που ισχύει αυτό το μέτρο. 
«ΟΧΙ» λέμε και στο άρθρο 5. 
Στο άρθρο 6, σχετικά με τις γονικές άδειες, θα συμφωνήσουμε και θα πούμε «ΝΑΙ». 
Στο άρθρο 7, για τις πιστοποιήσεις παθολόγου γενικού ιατρού, ιδιωτικών ιατρών, θα πούμε «ΟΧΙ».
Για το άρθρο 8, θα πούμε «ΟΧΙ» γιατί υπάρχει αυτό το καθεστώς καχυποψίας, εκ μέρους της Κυβέρνησης απέναντι στο δημόσιο υπάλληλο. Είναι και η παράγραφος 4 του άρθρου 8, η οποία έχει πάλι αυτές τις επιπρόσθετες πονηρές εξετάσεις. 
Επί του άρθρου 9, δηλώνουμε ξεκάθαρα «ΟΧΙ», γιατί θεωρούμε ότι η επικούρηση στη δημόσια υγεία είναι σκλαβιά.
Λέμε «ΟΧΙ» επί του άρθρου 10.
Δηλώνουμε «ΠΑΡΩΝ» στα άρθρο 11 και 12 γιατί δεν λύνουν προβλήματα. 
Στο άρθρο 13, για τη δυνατότητα επικύρωσης των εγγράφων, δηλώνουμε «ΝΑΙ». 
Δηλώνουμε «ΠΑΡΩΝ» στο άρθρο 14, για την πολύ αυστηρή εφαρμογή των διατάξεων της αυτοδίκαιης αργίας. 
Επί του άρθρου15 του νόμου λέμε «ΝΑΙ», όπως και στα άρθρα 16 και 17, όπου συγκεκριμενοποιούνται οι ενστάσεις και οποιαδήποτε στιγμή μπορεί να γίνει άρση της αυτοδίκαιης αργίας.  
Επί του άρθρου 18, για την αποκλειστική απασχόληση, δηλώνουμε «ΠΑΡΩΝ».
Λέμε «ΝΑΙ» στο άρθρο 19, όπως και στο άρθρο 20, για τους Κ8 και Κ9.
Επί του άρθρου 21, για τη μεταφορά είμαστε πάλι θετικοί, όπως και στο άρθρο 22 για τους επιτυχόντες του διαγωνισμού 2643/1998.
Επί του άρθρου 23 για τη διαφάνεια δηλώνουμε «ΝΑΙ». 
Στο άρθρο 24 για τους καλλιτέχνες δηλώνουμε «ΠΑΡΩΝ» και είμαστε κάθετοι στο άρθρο 25 του σχεδίου νόμου, που καταργεί τις ειδικές επιτροπές και μας παραπέμπει στις ανεξάρτητες αρχές και στα ελεγκτικά σώματα. 
Από εκεί και έπειτα, θα θέλαμε να αναφερθούμε και στις τροπολογίες. Καταψηφίζουμε την τροπολογία που αναφέρεται στο ΤΑΙΠΕΔ, γιατί εμείς ζητούμε κατάργηση του ΤΑΙΠΕΔ και είμαστε απέναντι στη φιλοσοφία του ξεπουλήματος.
Λέμε «ΝΑΙ» στο άρθρο για τους υπηρετούντες στις Ένοπλες Δυνάμεις. Κρίνουμε ως θετικό το μέτρο.
Στην προσθήκη-τροπολογία για την εισαγωγή των διακριθέντων αθλητών θα πούμε «ΟΧΙ». Θα μπορούσαμε να συμφωνήσουμε, αλλά δίπλα στους ομογενείς ή στους άλλους αθλητές έχει γραφτεί και «αλλοδαποί». Τι το θέλατε αυτό;
Ευχαριστώ.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστώ και εγώ, κύριε Κουκούτση.
Έχει ζητήσει το λόγο η κυρία Υφυπουργός.
Έχετε το λόγο για δύο λεπτά, κυρία Υπουργέ.</ChairmanSpeech>
<Speech><Parlmember>ΠΑΡΑΣΚΕΥΗ ΧΡΙΣΤΟΦΙΛΟΠΟΥΛΟΥ</Parlmember> (Υφυπουργός Διοικητικής Μεταρρύθμισης και Ηλεκτρονικής Διακυβέρνησης): Θέλω να δώσω δύο διευκρινίσεις σε σχέση με αυτά που είπε η εισηγήτρια των Ανεξαρτήτων Ελλήνων, η κ. Χρυσοβελώνη. Μάλιστα είχαμε και μια συζήτηση με την κ. Χρυσοβελώνη στην επιτροπή για το νομοσχέδιο.
Κυρία Χρυσοβελώνη, όπως σας είχα εξηγήσει και τότε, οι εκθέσεις αξιολόγησης είναι ογκωδέστατα έγγραφα. Βρισκόμαστε, λοιπόν, στη διαδικασία –και θα το δείτε πολύ σύντομα- να αναρτηθούν σχέδια αξιολόγησης, και υπουργείων και φορέων, στο διαδικτυακό τόπο του min.press, δηλαδή το διαδικτυακό τόπο της Κυβέρνησης όπου είναι η υπηρεσία ενημέρωσης της Κυβέρνησης. Εκεί, λοιπόν, θα μπορείτε και εσείς αλλά και οι πολίτες να μπείτε και να δείτε και να αξιολογήσετε, και εσείς και οι συνεργάτες σας, σχέδια αξιολόγησης τα οποία έχουν συζητηθεί στο Κυβερνητικό Συμβούλιο Μεταρρύθμισης.
Ωστόσο, πρέπει επίσης να επισημάνω –κυρία Πρόεδρε, το γνωρίζετε- ότι το Κυβερνητικό Συμβούλιο Μεταρρύθμισης είναι ένα κυβερνητικό συμβούλιο όπως το λέει και το όνομα του. Και όπως και του Υπουργικό Συμβουλίου τα πρακτικά είναι απόρρητα, έτσι και τα πρακτικά του Κυβερνητικού Συμβουλίου Μεταρρύθμισης είναι απόρρητα. Αν, όμως, παρακολουθήσετε τις αποφάσεις και τις ανακοινώσεις, σε συνδυασμό με τα σχέδια αξιολόγησης που σύντομα θα αναρτηθούν στο διαδίκτυο, πιστεύω θα έχετε όλοι τη δυνατότητα να ασκήσετε τον έλεγχο που πρέπει να ασκεί η Βουλή.
Ευχαριστώ πολύ.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστώ και εγώ, κυρία Υφυπουργέ.
Το λόγο έχει ο κ. Ιωάννης Πανούσης, ειδικός αγορητής της Δημοκρατικής Αριστεράς.</ChairmanSpeech>
<Speech><Parlmember>ΙΩΑΝΝΗΣ ΠΑΝΟΥΣΗΣ</Parlmember>: Ευχαριστώ, κυρία Πρόεδρε.
Κυρία Υπουργέ, κυρίες και κύριοι συνάδελφοι, πράγματι η ΕΡΤ θα έπρεπε να είναι στην υπηρεσία του ελληνικού λαού. Αλλά επί χρόνια λειτουργούσε ως κυβερνητικό παράρτημα και στελεχώθηκε ως δικομματικό φέουδο. Αυτά, όμως, τα αμαρτήματα του χθες δεν απονομιμοποιούν τις διεκδικήσεις των εργαζομένων. 
Αναρωτιέμαι, απέναντι σε αυτήν τη «raison d’ etat» που εκφράζει ο κ. Βορίδης τι μπορεί να αντιτάξει η πολιτική κοινωνία; Τι άλλο από ένα δημοκρατικό έλεγχο μέσα από τους υφιστάμενους θεσμούς; Άρα χρειαζόμαστε ένα δημοκρατικό κοινοβουλευτικό έλεγχο που υπερβαίνει τις πράξεις νομοθετικού περιεχομένου, τις αστυνομικές επιχειρήσεις-«σκούπα» και η Βουλή να μπορεί να συζητάει ψύχραιμα και σε βάθος τις κοινωνικές συγκρούσεις, συμβολικές ή πραγματικές, πριν πάρουν άλλη μορφή. Ο συνεχής κοινοβουλευτικός έλεγχος της νομιμότητας δεν αφήνει περιθώρια για μια κομματική ή διακομματική παραγωγή νομιμότητας. Χρειάζονται, λοιπόν, οριοθετήσεις. 
Δεν είναι του παρόντος, αλλά αναφέρθηκαν χθες πολλοί συνάδελφοι, να  συζητήσουμε για τα ζητήματα της λειτουργίας του ελληνικού κράτους. Αλλά νομίζω ότι πολλά απ’ αυτά τα θέματα ερμηνεύουν και τις σημερινές και τις χθεσινές αποκλίσεις. Είναι γνωστό, άλλωστε, ότι οι κρατικές δομές της Ελλάδας επιβλήθηκαν από ξένες δυνάμεις. 
Μια περιφερειακή και οικονομικά εξαρτημένη χώρα υιοθετούσε πάντα αξίες διαφορετικές από τις δικές της και ξένα πρότυπα. Βασικός, όμως, άξονας τι ήταν και τι είναι; Η οργανική ενότητα του κράτους-έθνους. Αυτή η οργανική ενότητα στερεί την αυτονομία του ατόμου και δεν κάνει εύκολα αποδεκτές τις διαφωνίες. Κοινωνικές ομάδες και υπο-ομάδες καλούνται να ενσωματωθούν γρήγορα στο κράτος, πριν τις διαμελίσουν οι διάφορες ελίτ. Το συγκεκριμένο κράτος από τη μία και οι παραδόσεις από την άλλη, εκτός από τις εντάσεις, έχουν μάθει να υπερβαίνουν το νόμο και να διαμορφώνουν ιδιότυπα δίκτυα πελατειακών και κομματικών σχέσεων. Αυτά τα δίκτυα έχουν διαποτίσει και διαβρώσει όλη τη ραχοκοκαλιά του κρατικού και δημόσιου μηχανισμού. Δεν ξεριζώνονται με διατάξεις περί αδειών και πειθαρχικών. 
Η συνταγματική οργάνωση της κυρίαρχης εξουσίας του κράτους, δηλαδή το πολίτευμά μας, προφανώς δεν συμπίπτει με ένα ιδεατό πρότυπο που κατά καιρούς επικαλούμαστε, αλλά μορφοποιεί τη δυναμική των πολιτικών, των νομικών, των κοινωνικών σχέσεων. Αυτό το πολιτικό καθεστώς προσπαθεί να συνθέσει και αυτή είναι η δουλειά του. 
Το σύγχρονο, λοιπόν, κοινωνικό κράτος, η πολιτική εξουσία και διοίκηση δεσμεύονται, όχι μόνο ως προς τη νομιμότητα και τη συνταγματικότητα, αλλά και ως προς την αποτελεσματικότητα στην πραγμάτωση των κοινωνικών δικαιωμάτων. Άρα, η θετική παρέμβαση με κοινωνικό σκοπό στην οργάνωση των δημοσίων υπηρεσιών και η προστασία των κοινωνικών αγαθών είναι το μέγα ζητούμενο. 
Κατά συνέπεια η απότομη και βίαιη ανατροπή ενός κοινωνικού κεκτημένου συχνά παραβιάζει και το ίδιο το δημόσιο συμφέρον. Γι’ αυτό θέλει προσοχή, όταν παίρνουμε δυσμενή μέτρα, ως ποιο βαθμό προσβάλλουμε το status της ζωής των άλλων ή το προσδόκιμο απόδοσης των πληττομένων. 
Κράτος-έθνος, κράτος-θεσμός, κρατική αυτοδύναμη κεντρική εξουσία, ναι, νομοθετεί, διοικεί, δικάζει, εξαναγκάζει. Ναι, αλλά οι κυβερνώντες και οι κυβερνώμενοι πρέπει να συλλειτουργούν με συνένωση δικαίου και κοινωνίας. Θεωρώ, λοιπόν, ότι η δικαιοκρατική κρατική εξουσία πρέπει να αναγνωρίζει ως προτεραιότητα και πρωταρχικότητα τους κανόνες δικαίου. 
Το ίδιο, όμως, ισχύει και για τη διοίκηση και για το νομοθέτη. Η διοίκηση υπόκειται στη νομοθετική εξουσία, αρχή νομιμότητας και ο νόμος στο Σύνταγμα, αρχή συνταγματικότητας. Αυτές τις αρχές δεν μπορούμε ούτε να τις παραβλέπουμε ούτε να τις παραβιάζουμε, επικαλούμενοι έκτακτες ανάγκες και μάλιστα δημοσιονομικές. 
Κράτος και ελευθερία για πολλούς είναι αλληλοαποκλειόμενες έννοιες. Αναρωτιέμαι, όμως: σήμερα, χωρίς το κράτος, πώς θα προστατεύονται οι ελευθερίες; Η άρνηση της άρνησης είναι ένας νόμος που δεν σημαίνει, όμως, ότι αρνείσαι το προηγούμενο στάδιο της εξέλιξης. Άλλωστε, όλοι είμαστε, όπως έλεγε ο Μαρξ, παιδιά του καιρού μας και όχι των χθεσινών ουτοπιών μας. Με τα σημερινά συγκεκριμένα εργαλεία θα χειριστούμε τα σημερινά συγκεκριμένα προβλήματα, καθώς καμμία θεωρία δεν καλύπτει το χρόνο και το περιεχόμενο της μεταβατικής περιόδου, ακόμα και αν πηγαίναμε προς τον παράδεισο. 
Έρχομαι στα άρθρα. 
Άρθρα 2 και 3: Αναρρωτικές. Επιμένω ότι χρειάζεται μια εξουσιοδότηση για μια ΚΥΑ Υπουργείου Υγείας και Διοικητικής Μεταρρύθμισης για την εφαρμογή της διάταξης. Αλλιώς, είναι στον αέρα. Υπάρχει αρχή και δεν υπάρχει διαδικασία. 
Άρθρο 5: Εκπαιδευτικές άδειες. Οι άδειες να έχουν δυνατότητα μιας ελαστικότητας δέκα ή δεκαπέντε ημερών με βάση το πρόγραμμα εξετάσεων, την απόσταση ή άλλες συνθήκες και ο υπεύθυνος χορήγησης της αδείας με βάση τα  πιστοποιητικά που θα του φέρνει ο ενδιαφερόμενος θα κρίνει αυτήν τη δυνατότητα. 
Άρθρο 8: Αρμοδιότητες ΑΣΕΠ. Η άμεση κάλυψη των αναγκών προσωπικού πρέπει να είναι εμφανές ότι δεν εμπίπτει στο νόμο περί προσλήψεων ή περί απαγορεύσεων προσλήψεων. 
Άρθρο 14, 15, 16: Πειθαρχικά. Άλλη σύνθεση. Να δοθεί διευκρίνιση στο άρθρο 16 ποιο όργανο αποφασίζει για την άρση της αργίας, διότι στην παράγραφο 3 λέτε αυτό που έθεσε σε αργία, και στην παράγραφο 2 σημείο 4 λέτε αυτό που είναι αρμόδιο για το διορισμό. 
Άρθρο 20: Ταυτόχρονη απορρόφηση της 8Κ και της 9Κ. Αλλιώς, δεν έχει κανένα νόημα. 
Τροπολογία για επιτυχόντες στο διαγωνισμό ΑΣΕΠ 1998. Είμαστε υπέρ της διάταξης της τροπολογίας για τους αθλητές. Είμαστε υπέρ -και το έχουμε καταθέσει- για την ένταξη και εξομοίωση των τεχνικών εργοδηγών. Είμαστε θετικοί -και με μία ευαισθησία- σε σχέση με την τροπολογία που αφορά όσους υπηρετούν σε παραμεθόριες περιοχές. 
Κατ’ αρχάς, βλέπουμε θετικά τα ζητήματα της χορήγησης για γέννηση διδύμων, τριδύμων κ.λπ., επιπλέον άδειας ανατροφής και βέβαια και για το θέμα της Ευρωπαϊκής Ένωσης, όπως ακούστηκε, και στα ζητήματα των υπηρετούντων στις Ένοπλες Δυνάμεις. 
Για τις άλλες τροπολογίες, η ΔΗΜΑΡ επιφυλάσσεται. 
Ευχαριστώ. 
(Χειροκροτήματα από την πτέρυγα της ΔΗΜΑΡ)</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε πολύ. 
Ο κ. Χρήστος Κατσώτης, ειδικός αγορητής του Κομμουνιστικού Κόμματος, έχει το λόγο.</ChairmanSpeech> 
<Speech><Parlmember>ΧΡΗΣΤΟΣ ΚΑΤΣΩΤΗΣ</Parlmember>: Ευχαριστώ, κυρία Πρόεδρε. 
Στη χθεσινή συζήτηση Βουλευτές της Νέας Δημοκρατίας καθώς και ο Υπουργός, στην προσπάθειά τους να στηρίξουν αυτόν τον πόλεμο σε βάρος των δικαιωμάτων των εργαζομένων έθεσαν το ζήτημα αλλαγής του νόμου για τα συνδικάτα, αμφισβήτησαν τη νομιμότητα των εκλογών για την εκπροσώπηση των εργαζομένων στους οργανισμούς, στους οποίους βέβαια πρέπει να πω πως σε ό,τι μας αφορά δεν παίρνουμε μέρος. 
Το ΚΚΕ έχει προειδοποιήσει τους εργαζόμενους και το λαό ότι η επίθεση, ο πόλεμος σε βάρος των δικαιωμάτων των εργαζομένων πηγαίνει μαζί με την καταστολή, την περιστολή ακόμη και των ελάχιστων δημοκρατικών δικαιωμάτων και ελευθεριών. Ήδη, το δικαίωμα της οργάνωσης των εργαζομένων στον ιδιωτικό τομέα είναι υπό απαγόρευση. Αυτό θέλετε και στο δημόσιο.   
Γι’ αυτό, όπως είπαμε και χθες, οι δυνάμεις καταστολής έχουν τεθεί στην υπηρεσία των επιχειρηματιών για να αντιμετωπίσουν τους εχθρούς εργάτες. Στο πλαίσιο της γραμμής «νόμος και τάξη» ή «το κράτος είστε εσείς», δεν υπάρχει αγωνιστική εκδήλωση χωρίς την προκλητική παρουσία των δυνάμεων καταστολής. Επιβεβαιώνεται, φαίνεται, όσο κι αν θέλετε να κρύψετε, ότι η δικτατορία των μονοπωλίων, που υπηρετείτε, αξιοποιεί το κράτος τους για να θωρακίσει την κυριαρχία τους με τη βία και την τρομοκρατία. 
Χρειάζεται να κατανοηθεί από την πλειοψηφία των εργαζομένων και του λαού ότι αυτό το σύστημα, με την εξουσία των μονοπωλιακών ομίλων, δεν εξανθρωπίζεται, δεν διορθώνεται, αλλά ανατρέπεται. Σε αυτήν τη γραμμή ρήξης και ανατροπής, στη γραμμή διεκδίκησης των αναγκών απαιτείται να αναπτυχθούν αγώνες από τους εργαζομένους και τον λαό, αγώνες που με τη μαχητικότητα θα βάλουν εμπόδια στα χειρότερα, θα δημιουργήσουν τις προϋποθέσεις βαθιών αλλαγών, προς όφελος της πλειοψηφίας του λαού. 
Δεν μας εξέπληξε η σημερινή ενέργεια της Κυβέρνησης «για την επιβολή της νομιμότητας», όπως ισχυρίζεστε, στην ΕΡΤ και ούτε τους ίδιους βέβαια τους εργαζομένους. Με τη συνήθη τακτική της, τα ΜΑΤ, τα χημικά, τα γκλομπ, κατέλαβαν το ραδιομέγαρο, αποβάλλοντας τους εργαζομένους, που πέντε μήνες τώρα αγωνίστηκαν για τη δουλειά τους και δέχθηκαν την αλληλεγγύη της μεγάλης πλειοψηφίας του λαού μας σε όλη την Ελλάδα. Το ΚΚΕ στέκεται στο πλευρό τους και τους καλεί να συμπορευτούν στους πολιτικούς αγώνες μαζί του. 
Το παρόν νομοσχέδιο, όπως είπαμε και χθες, είναι σε αυτήν την κατεύθυνση δημιουργίας πιο αποτελεσματικού κράτους για να υλοποιεί τη στρατηγική των μονοπωλιακών ομίλων, ενός κράτους με υπαλλήλους υποταγμένους, φθηνούς, ανασφαλείς και πειθήνιους στην υλοποίηση των εθνικών πολιτικών σε βάρος της πλειοψηφίας του λαού. 
Η πολιτική σας, όπως αποτυπώνεται και με αυτό το σχέδιο νόμου, είναι να έχουν οι δημόσιοι υπάλληλοι όλα όσα χαρακτηρίζουν τον ιδιωτικό υπάλληλο, ευελιξία, να είναι φθηνοί, υπάκουοι και να μπαινοβγαίνουν στη δουλειά και στην ανεργία. Εξάλλου αυτό ήδη γίνεται με τα διάφορα προγράμματα απασχόλησης.
Επειδή πολύς λόγος έγινε και από τον εισηγητή της Νέας Δημοκρατίας –με επικαλέστηκε πολλές φορές- έρχομαι τώρα στο άρθρο 1 για το θέμα της χορήγησης άδειας ηλεκτρονικού υπολογιστή. Ναι, είπαμε ότι οι κυβερνητικοί συνδικαλιστές, οι οποίοι υπάρχουν στο δημόσιο και είναι σε απόλυτη ταύτιση και συνεργασία με εσάς, πήγαν και συμφώνησαν, αντί να υπάρχουν οι ρυθμίσεις της υγιεινής και ασφάλειας, αυτές να καταστρατηγηθούν και να δοθεί μία μέρα άδεια ανά δίμηνο ως αντιστάθμισμα αυτής της απασχόλησης.
Σύμφωνα με τους εργαζομένους, πρέπει να πούμε το εξής. Επικαλείστε ότι το δημόσιο θα εξοικονομήσει 1,8 εκατομμύρια εργατοώρες ετησίως. Πρέπει όμως να πούμε ότι στην επιτροπή οι ίδιοι οι εργαζόμενοι, προβάλλοντας τις ρυθμίσεις των νόμων για την υγιεινή και ασφάλεια, είπαν ότι οι εργατοώρες που οφείλονται σε αυτούς, αν για παράδειγμα εφαρμόζονταν όλοι οι όροι υγιεινής και ασφάλειας προς τους εργαζομένους, θα ήταν τριπλάσιες από αυτές που εσείς λέτε ότι θα εξοικονομηθούν. 
Ναι, εμείς λέμε να εφαρμοστούν οι όροι υγιεινής και ασφάλειας. Εσείς όμως δεν το κάνετε αυτό, αλλά καταργείτε και τους όρους υγιεινής και ασφάλειας και την μία μέρα άδεια ανά δίμηνο. Εξάλλου αυτός είναι ο στόχος σας. 
Με τα άρθρα 2 και 3 περικόπτονται οι ρυθμίσεις που ίσχυαν ως σήμερα για τις βραχυχρόνιες αναρρωτικές άδειες. Ποιο είναι το επιχείρημα; Λέτε ότι παρατηρείται κατάχρηση των αδειών. Στην επιτροπή αλλά και χθες, έγινε αναφορά για τις επαπειλούμενες κυήσεις και την κατάχρηση που -κατά τον Υπουργό- γίνεται από τις γυναίκες. Η Κυβέρνηση, με το πρόσχημα της κατάχρησης, έρχεται να καταργήσει την άδεια που έχει στόχο να διαφυλάξει ακόμα και την ίδια τη ζωή.
Προβλέπεται επίσκεψη κατ’ οίκον από ελεγκτή ιατρό που θα πιστοποιεί την ασθένεια. Σύμφωνα με το άρθρο, υποχρεώνεται ρητά η υπηρεσία να αποστέλλει γιατρό, αλλιώς θα διώκεται πειθαρχικά ο αρμόδιος προϊστάμενος. Η Κυβέρνηση γνωρίζει ότι ελεγκτές ιατροί δεν υπάρχουν. Άρα ή θα πρέπει να συνοδεύεται το συγκεκριμένο άρθρο με πρόβλεψη πρόσληψης γιατρών ή η ρύθμιση αυτή αφορά απλώς τις περικοπές των αναρρωτικών αδειών, αφού κανείς προϊστάμενος, μιας και δεν θα έχει γιατρό να στείλει για να πιστοποιήσει την ασθένεια, δεν θα δικαιολογεί καμμία άδεια ως αναρρωτική, παρά μόνο ως αδικαιολόγητη απουσία.
Το άρθρο 4 προβλέπει την κατάργηση των εκπαιδευτικών αδειών. Ο Υπουργός πάλι χθες στην ομιλία του πρόβαλε τον ιδιωτικό τομέα σαν πρότυπο και στο θέμα των εκπαιδευτικών αδειών, ενώ είναι γνωστό ότι η χορήγησή τους είναι εξαίρεση στον ιδιωτικό τομέα. Δεν υπάρχουν. Έτσι, λοιπόν, έρχεται να δικαιολογήσει την κατάργηση και στο δημόσιο τομέα. 
Με το άρθρο 5 δυσκολεύετε ακόμη περισσότερο τον υπάλληλο που είναι φοιτητής, σπουδαστής, να ανταποκριθεί στις εξετάσεις, μειώνοντας τις αναγκαίες ημέρες γι’ αυτές. 
Με το άρθρο 6 επιχειρείτε να αντιμετωπίσετε τις δικαστικές αποφάσεις που προέβλεπαν σε περίπτωση διδύμων, η άδεια να είναι εννέα συν εννέα μήνες. Μετά την ακρόαση των φορέων οι τρεις μήνες γίνονται έξι. 
Στη δεύτερη παράγραφο προβλέπεται η κατάργηση ρυθμίσεων που απέκλειαν τη χορήγηση μειωμένου ωραρίου στον πατέρα. Παρ’ όλα αυτά αποφεύγεται να το γράψετε ευκρινώς και ρητά ότι χορηγείται η χρήση μειωμένου ωραρίου. 
Στο άρθρο 7 ο τίτλος «Απλοποίηση διαδικασίας διορισμού για την πιστοποίηση της υγείας των υπό πρόσληψη δημοσίων υπαλλήλων» είναι παραπλανητικός. Με τη ρύθμιση αυτή προβλέπεται η πιστοποίηση της υγείας να γίνεται από ιδιώτες γιατρούς, στους οποίους οι υπό πρόσληψη δημόσιοι υπάλληλοι θα καταβάλλουν αμοιβή.
Με το άρθρο 9 προβλέπεται η συμμετοχή του ΑΣΕΠ στη διαδικασία πρόσληψης του επικουρικού προσωπικού στα νοσοκομεία και τις μονάδες κοινωνικής φροντίδας και κοινωνικής αλληλεγγύης, με σχέση εργασίας ιδιωτικού δικαίου ορισμένου χρόνου. Αυτή η ρύθμιση δεν αλλάζει τις σχέσεις εργασίας των επικουρικών, δεν αλλάζει τα εργασιακά τους δικαιώματα. Η επίκληση της αξιοκρατίας δεν ευσταθεί, γιατί δεν φταίει αυτό που δεν υπάρχει προσωπικό στα νοσοκομεία, στις μονάδες κοινωνικής φροντίδας και αλληλεγγύης. Σε συζήτηση σε νομοσχέδιο του Υπουργείου Υγείας αναφέρθηκε ότι η Κυβέρνηση θα καταθέσει τροπολογία για παράταση της θητείας για τρία χρόνια των επικουρικών, ιδιαίτερα στην περιφέρεια, όπου δεν πάνε γιατροί. Εσείς σήμερα έρχεστε και φέρνετε άλλη ρύθμιση. 
Με το άρθρο 10 παρατείνονται οι προθεσμίες για την αξιολόγηση οργανικών μονάδων και του προσωπικού των φορέων του δημοσίου. Κριτήριο για την αξιολόγηση των οργανισμών είναι αυτό που ακούστηκε από την Κυβέρνηση, ότι το κράτος θα πρέπει να σταματήσει να έχει δραστηριότητες που δεν πρέπει να έχει. Κριτήριο για τη στρατηγική της Κυβέρνησης είναι η παραπέρα ενίσχυση του κεφαλαίου, η δημιουργία προϋποθέσεων για νέους δρόμους κερδοφορίας, με όλα τα μέτρα που παίρνει καθώς και με τις ιδιωτικοποιήσεις τομέων της οικονομίας. Είναι φανερό ότι η κινητικότητα, η διαθεσιμότητα, οι απολύσεις, θα είναι διαρκείς με ό,τι σημαίνει αυτό για τους εργαζόμενους. Τις υπηρεσίες που προσφέρουν σήμερα διάφοροι οργανισμοί θα τις στερηθούν οι εργαζόμενοι, ο λαός ή θα τις αγοράσουν ακριβά από τους επιχειρηματίες.
Με το άρθρο 11 διευρύνονται οι εξαιρέσεις από το καθεστώς διαθεσιμότητας. Με τον τρόπο των εξαιρέσεων ευαίσθητων ομάδων προσπαθείτε να μειώσετε τις αντιδράσεις στο αντεργατικό μέτρο των διαθεσιμοτήτων. Ζητάμε να καταργηθεί αυτό το μέτρο, να επανέλθουν στις δουλειές τους οι καθαρίστριες του Υπουργείου Οικονομικών, οι διοικητικοί υπάλληλοι των πανεπιστημίων, οι σχολικοί φύλακες, οι άλλοι δημοτικοί υπάλληλοι και οι υπάλληλοι άλλων οργανισμών. 
Τέλος, τα άρθρα 14, 15, 16, 17, 18 και 19 αφορούν συνολικά αλλαγές στο Πειθαρχικό Δίκαιο. Το κάνουν πιο αντιδραστικό. Με τις ρυθμίσεις αυτές επιδιώκετε την υποταγή των δημοσίων υπαλλήλων στις ταξικές λειτουργίες του κράτους. Οι βελτιώσεις που φέρνει σε περιπτώσεις συλλογικών οργάνων ή μελών υπηρεσιακών συμβουλίων με τη μη επιβολή της αυτοδίκαιης αργίας, αλλά τη δυνητική αργία, δεν αλλάζουν την αντιδραστική αντίληψη που έχετε για τον δημόσιο υπάλληλο, πειθήνιο όργανο της ταξικής πολιτικής. 
Διαμορφώνετε ένα ακόμη εργαλείο υποταγής των εργαζομένων και δίωξης της πολιτικής, συνδικαλιστικής και κοινωνικής δράσης των δημοσίων υπαλλήλων.
Τέλος, με το άρθρο 20 φαίνεται ότι ρυθμίζουν το θέμα των επιτυχόντων στο διαγωνισμό του ΑΣΕΠ με τις προκηρύξεις 8Κ και 9Κ. Ωστόσο, οι προσληφθέντες της 9Κ και οι απολυθέντες με δικαστικές αποφάσεις, θα είναι στην αναμονή για πολύ ακόμα, γιατί δεν υπάρχει χρονοδιάγραμμα. Εξάλλου, όπως είπε ο κύριος Υπουργός, δεν εξαιρούνται από τον κανόνα για τις προσλήψεις του 1 προς 5, με αποτέλεσμα η πρόσληψή τους να μετατίθεται στο απώτερο μέλλον. 
Για τα υπόλοιπα άρθρα, αλλά και για τις τροπολογίες θα μιλήσω στη δευτερολογία μου.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Σας ευχαριστούμε πολύ.
Κυρίες και κύριοι συνάδελφοι, σας κάνω γνωστό ότι από τις θέσεις των επισήμων παρακολουθεί τη συνεδρίαση, αφού ξεναγήθηκε στην έκθεση της αίθουσας «ΕΛΕΥΘΕΡΙΟΣ ΒΕΝΙΖΕΛΟΣ» και ενημερώθηκε για την ιστορία του κτηρίου και τον τρόπο οργάνωσης και λειτουργίας της Βουλής, πενταμελής ουγγρική αντιπροσωπεία, συνοδευόμενη από την Πρέσβειρα της Ουγγαρίας στην Αθήνα κ. Eszter Sandorfi, οι οποίοι στο πλαίσιο των εργασιών τους πραγματοποιούν επίσκεψη στη Βουλή.
Σάς καλωσορίζουμε!
(Χειροκροτήματα απ’ όλες τις πτέρυγες της Βουλής)
Θα ήθελα, κυρίες και κύριοι συνάδελφοι, να σας ενημερώσω ότι έχουν εγγραφεί είκοσι τέσσερις συνάδελφοι.
Ο κανονικός χρόνος από τον Κανονισμό είναι οκτώ λεπτά. Θα ήθελα να συμφωνήσουμε όλοι να μειώσουμε λίγο το χρόνο στα έξι λεπτά, για να μιλήσουν όλοι, γιατί ήδη είναι 13.00΄ η ώρα. Είναι μόνη συζήτηση, έτσι έχει οριστεί από τη Διάσκεψη των Προέδρων όσον αφορά το νομοσχέδιο.</ChairmanSpeech>
<Speech><Parlmember>ΝΙΚΟΛΑΟΣ ΒΟΥΤΣΗΣ</Parlmember>: Κυρία Πρόεδρε, μπορώ να έχω το λόγο;</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ορίστε, κύριε Βούτση, έχετε το λόγο.</ChairmanSpeech> 
<Speech><Parlmember>ΝΙΚΟΛΑΟΣ ΒΟΥΤΣΗΣ</Parlmember>: Δεν βρίσκω το λόγο για να μειωθεί ο χρόνος ως προς το εξής. Έχει γίνει ήδη ο κύκλος των ομιλιών των Κοινοβουλευτικών Εκπροσώπων, εκτός του επιπλέον χρόνου που έχει ο Κοινοβουλευτικός Εκπρόσωπος του Κομμουνιστικού Κόμματος, και ως εκ τούτου δεν υπάρχει ζήτημα. Δηλαδή το να οριστεί ώρα 17.00΄ ή 18.00΄ το απόγευμα…</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Οι Κοινοβουλευτικοί Εκπρόσωποι –αν μου επιτρέπετε- έχουν άλλα έξι λεπτά ως δευτερολογία και οι ειδικοί αγορητές και οι εισηγητές έχουν τέσσερα λεπτά.</ChairmanSpeech> 
<Speech><Parlmember>ΝΙΚΟΛΑΟΣ ΒΟΥΤΣΗΣ</Parlmember>: Να περιορίσουμε εαυτούς και αλλήλους ως προς αυτό, όπως κάναμε και εχθές.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Εγώ θα έλεγα να δίνεται χρόνος επτά λεπτών στους εγγεγραμμένους ομιλητές, για να μην πούμε έξι.</ChairmanSpeech>  
<Speech><Parlmember>ΝΙΚΟΛΑΟΣ ΒΟΥΤΣΗΣ</Parlmember>: Χθες, κοινή συναινέσει, δεν δευτερολογήσαμε και φύγαμε. Ας περιορίσουμε, λοιπόν, εαυτούς και αλλήλους αντί να…</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Εγώ λέω να ορίσουμε επτά λεπτά, να κλείνουμε στα επτά και να κατεβαίνει από μόνος του ο ομιλητής, χωρίς να παρεμβαίνει ο Πρόεδρος.</ChairmanSpeech> 
<Speech><Parlmember>ΝΙΚΟΛΑΟΣ ΒΟΥΤΣΗΣ</Parlmember>: Εντάξει, κυρία Πρόεδρε. Αν δεν υπάρχει αντίρρηση, ας ορίσουμε επτά λεπτά χρόνο για τους ομιλητές.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Επτά λεπτά, λοιπόν, και σας ευχαριστώ για την κατανόηση, αλλά νομίζω ότι όλοι πρέπει να το αντιληφθούμε.
Εισερχόμαστε στον κατάλογο των ομιλητών. 
Το λόγο έχει ο κ. Ιωάννης Ιωαννίδης.</ChairmanSpeech>
<Speech><Parlmember>ΙΩΑΝΝΗΣ ΙΩΑΝΝΙΔΗΣ</Parlmember>: Ευχαριστώ πολύ, κυρία Πρόεδρε. 
Κυρίες και κύριοι συνάδελφοι, το υπό συζήτηση σχέδιο νόμου παρά το ότι δεν αντιμετωπίζει το σύνολο των προβλημάτων, σαφώς περιλαμβάνει μέτρα που συμβάλλουν στη μεταρρύθμιση και στη βελτίωση της διοίκησης. Επίσης, αποσκοπεί στη δημιουργία πιο αποτελεσματικού δημόσιου τομέα με μέγεθος που είναι το απολύτως απαραίτητο για την εύρυθμη λειτουργία των υπηρεσιών χωρίς αναχρονιστικά προνόμια, με μικρότερη ταλαιπωρία για τον πολίτη και φιλικότατα προς αυτόν. 
Έχω να κάνω μερικές παρατηρήσεις. 
Στο άρθρο 1 καταργείται η μηχανογραφική άδεια των έξι ημερών για κάθε έτος, είδος άδειας που είναι αλήθεια ότι βρισκόταν στο στόχαστρο άλλων κλάδων εργαζομένων. Βέβαια, δεν γνωρίζουμε με ποιον τρόπο θα εξασφαλίζονται οι  ελάχιστες προδιαγραφές υγείας και ασφάλειας κατά την εργασία σε εξοπλισμό με οθόνη οπτικής απεικόνισης, σύμφωνα με την οδηγία 90/270 ΕΟΚ του 1990, όπως για παράδειγμα τα ολιγόλεπτα διαλείμματα εργασίας ανά δίωρο. 
Με το άρθρο 2 περιορίζονται οι βραχυχρόνιες αναρρωτικές άδειες. Εδώ θα πρότεινα η εκ μέρους του προϊσταμένου της διεύθυνσης διοικητικού παράλειψη αποστολής ιατρού για έλεγχο ασθενούντος υπαλλήλου να θεωρείται πειθαρχικό παράπτωμα, μόνο εφόσον η υπηρεσία διαθέτει ελεγκτή-ιατρό, προϋπόθεση που νομίζω ότι δεν υπάρχει για όλες τις υπηρεσίες. Διαφορετικά, στον προϊστάμενο θα έπρεπε να προβλεφθεί η δυνατότητα να καλεί κατά περίπτωση ιδιώτη ιατρό.
Με το άρθρο 5 μειώνεται η παρεχόμενη προς τους φοιτητές εργαζόμενους άδεια εξετάσεων, πλην όμως δεν έχει ληφθεί ιδιαίτερη μέριμνα για όσους φοιτούν σε σχολές μακριά από τον τόπο εργασίας τους. 
Έρχομαι στις διατάξεις του άρθρου 15. Για τα μέλη υπηρεσιακών συμβουλίων εκτιμάται ως θετικό το ότι δεν θα τους επιβάλλεται πλέον αυτοδίκαιη αργία για μια σειρά πειθαρχικών παραπτωμάτων, αλλά δυνητική αργία, εφόσον μία υπόθεση παραπέμφθηκε αμετάκλητα στο ακροατήριο. Έτσι, ουσιαστικά θα πάψει η απορρύθμιση των υπηρεσιακών συμβουλίων. 
Στο άρθρο 16 είναι θετικό το ότι η εισαγόμενη ρύθμιση παρέχει τη δυνατότητα κρίσεως υπαλλήλου που τίθεται σε αυτοδίκαιη αργία και παρέχεται συγκεκριμένο χρονικό διάστημα από την υποβολή του στην κατάσταση αυτή. 
Ταυτόχρονα, πρέπει όμως να εξασφαλιστεί η επιτάχυνση των ποινικών και πειθαρχικών διαδικασιών. Έτσι, δεν θα χρονίζουν και θα γίνεται δυνατή η άμεση εκκαθάριση των υποθέσεων κατά τέτοιο τρόπο, ώστε ο υπάλληλος που στην πραγματικότητα δεν έχει παραβεί τις υπηρεσιακές του υποχρεώσεις να αποκαθίσταται άμεσα, ενώ ο υπάλληλος που έχει υποπέσει σε βαριά πειθαρχικά και ποινικά παραπτώματα να απομακρύνεται οριστικά από την υπηρεσία.
Για το άρθρο 20 και την επαναπρόσληψη των επιτυχόντων των διαγωνισμών των προκηρύξεων 8Κ/2008 και 9Κ/2008, πιστεύω ότι δεν υπάρχει αντίρρηση, δεδομένου ότι οι ανάγκες του ΙΚΑ σε προσωπικό είναι ιδιαίτερα μεγάλες.
Τέλος, θέλω να αναφερθώ στην τροπολογία που υπογράψαμε εξήντα Βουλευτές -όχι μόνο της Νέας Δημοκρατίας- με την οποία ζητάμε την εξαίρεση από την εφαρμογή της διαδικασίας της διαθεσιμότητας και κινητικότητας για τους υπαλλήλους πρώην αθλητές που διορίστηκαν στο δημόσιο βάσει των εξαιρετικών αθλητικών διακρίσεών τους, όπως Ολυμπιονίκες, παγκοσμιονίκες και μεταλλιούχους Ευρώπης.
Όπως είναι γνωστό, η διαδικασία επιλογής των υπαλλήλων που τίθενται σε κινητικότητα και διαθεσιμότητα, καθορίστηκε με τις διατάξεις των άρθρων 90 και 91 του ν. 4172∕2013.
Όμως, στον ενσωματωμένο στον νόμο Πίνακα 1 με τα μόρια που λαμβάνουν οι υπάλληλοι και συγκεκριμένα στην κατηγορία 3: «Τρόπος εισαγωγής στη Δημόσια Διοίκηση», δεν αναγνωρίζονται μόρια σ’ αυτήν την κατηγορία προσωπικού με την αιτιολογία ότι δεν τοποθετήθηκαν στο δημόσιο με διαγωνισμό στον οποίο είχε οπωσδήποτε συμμετοχή ο ΑΣΕΠ.
Ποιο είναι πιο καθαρό από το ότι υπάρχει ο νόμος αυτός για τους αθλητάς, ασχέτως με το ποια είναι η Κυβέρνηση και ασχέτως με το τι είναι ο αθλητής, κι ότι πράγματι έβγαινε Ολυμπιονίκης ή ήταν πρώτος παγκόσμιος ή μεταλλιούχος ή έκτος; Έχετε σκεφθεί τι σημαίνει πρώτος στον κόσμο σε μία χώρα η οποία είναι δέκα εκατομμυρίων κατοίκων, όταν αλλού μιλάμε για δύο δισεκατομμύρια; 
Άρα προτρέπει τον αθλητή η πολιτεία με τον νόμο που είχε. Είναι προτροπή της πολιτείας για τον πρωταθλητισμό, ώστε να είναι το «κύτταρο» και η «μέλισσα» που θα τραβήξει τα παιδιά μας στον αθλητισμό, για να αποφύγουν όλους τους παράδρομους και να είναι με καλύτερη υγεία, καλύτερη νοοτροπία, ψυχική, σωματική, πνευματική, τα πάντα.
Στο ΑΣΕΠ μπορεί κάλλιστα αυτός που δίνει εξετάσεις να βλέπει τον διπλανό του και να κλέψει. Εκεί, όμως, δεν υπάρχει κλοπή, αλλά υπάρχει αξιοκρατία πλήρης και ανάλογα με αυτό το οποίο έχεις καταφέρει, μπαίνεις σε μία υπηρεσία.
Το κράτος, η πολιτεία δεν μπορεί να πηγαίνει ενάντια στον εαυτό της. Ο νόμος αυτός ακόμα ισχύει. Δηλαδή, εάν ένας αυτήν τη στιγμή πετύχει να είναι Ολυμπιονίκης, παγκόσμιος πρωταθλητής ή μεταλλιούχος στην Ευρώπη, αυτός δικαιούται να μπει σε μια υπηρεσία. Άλλο θέμα είναι το ότι λόγω της κρίσεως αυτήν την στιγμή έχει σταματήσει η διαδικασία και αυτοί δεν μπαίνουν στις υπηρεσίες.
Επομένως, θα βάλουμε κάποιον και αυτόν ο οποίος είναι τώρα σε μια υπηρεσία θα τον βγάλουμε επειδή δεν υπάρχουν μόρια; Μα, μπήκε ξεκάθαρα με τον νόμο του κράτους, ο οποίος του έδινε το δικαίωμα να μπορέσει να πολεμήσει, να διαβάσει λιγότερο, να είναι μεν μορφωμένος, αλλά όχι να είναι από τους πρώτους, ώστε να μπορέσει να μπει με το ΑΣΕΠ.
Είναι αδιανόητο το ότι καθόμαστε και μαζεύουμε υπογραφές. Δεν είναι μόνον εξήντα οι Βουλευτές που συνυπογράφουν τη σχετική τροπολογία. Δεν υπάρχει ένας στη Βουλή εδώ πέρα μέσα που να διαφωνεί. Η κ. Σοφία Σακοράφα για τον ΣΥΡΙΖΑ κατέθεσε και αυτή τροπολογία. Οι Ανεξάρτητοι Έλληνες υπέγραψαν, οι ανεξάρτητοι Βουλευτές υπέγραψαν. Ο ΣΥΡΙΖΑ συμφωνεί. Δεν υπάρχει ένας εδώ μέσα στη  Βουλή που να διαφωνεί.
Πρέπει, λοιπόν, εμείς να μαζεύουμε υπογραφές -είναι σωστό;- για το αυτονόητο, ότι αυτοί οι άνθρωποι πρέπει να εξαιρεθούν; Είναι δυνατόν να τους βάζουμε σε τέτοια ταλαιπωρία ψυχική μετά από δέκα χρόνια –αν έχουν παιδάκια κ.λπ.- να απολυθούν;</Speech>
<Speech><Parlmember>ΒΑΣΙΛΕΙΟΣ ΚΑΠΕΡΝΑΡΟΣ</Parlmember>: Διαφωνεί ο Τόμσεν, όμως.</Speech>
<Speech><Parlmember>ΙΩΑΝΝΗΣ ΙΩΑΝΝΙΔΗΣ</Parlmember>: Δεν μας ενδιαφέρει αν διαφωνεί ή όχι. Εμείς είμαστε εδώ μέσα από τον κόσμο σταλμένοι. Είμαστε οι εκπρόσωποί του και είναι από τις λίγες φορές –και χαίρομαι- που συμφωνούν όλοι και δεν υπάρχει κάποιος που να μην συμφωνεί, εδώ πέρα μέσα, με το ότι θα πρέπει να εξαιρεθούν αυτοί οι αθλητές.
Γι’ αυτό με τον Υπουργό σας παρακαλώ δείτε το στην πραγματική του βάση, στη βάση δηλαδή της δικαιοσύνης και του ότι αν αύριο τα παιδιά μας, ο αθλητισμός δεν τα έχει κοντά του, στην αγκαλιά του, από εκεί και πέρα θα έχουμε τεράστια προβλήματα.
Αυτήν τη στιγμή, που η πατρίδα περνάει όλα αυτά που περνάει, η μόνη εκτόνωση που μπορεί να έχει ένας άνθρωπος είναι να πάει να αθληθεί, να ξεκουραστεί ψυχικά και πνευματικά.
Σας ευχαριστώ.
(Χειροκροτήματα από την πτέρυγα της Νέας Δημοκρατίας)</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Σας ευχαριστούμε.
Η κυρία Ασημίνα Σκόνδρα έχει το λόγο.</ChairmanSpeech>
<Speech><Parlmember>ΑΣΗΜΙΝΑ ΣΚΟΝΔΡΑ</Parlmember>: Ευχαριστώ, κυρία Πρόεδρε.
Κυρία Υφυπουργέ, κυρίες και κύριοι συνάδελφοι, θα ήθελα αρχικά να πω από αυτό εδώ το Βήμα και να αναγνωρίσω στην ηγεσία του Υπουργείου και μάλιστα χωρίς ίχνος κολακείας, ότι παρ’ όλο που κλήθηκε να διαχειριστεί δύσκολες και πρωτόγνωρες καταστάσεις, όπως είναι η κινητικότητα, η διαθεσιμότητα και όλα τα σχετικά και μάλιστα μέσα σε ελάχιστο χρόνο, δεν παρέλειψε να προχωρήσει σε νομοθετικές πρωτοβουλίες με πνεύμα μεταρρυθμιστικό, εφαρμόζοντας την απόφαση της Κυβέρνησης να αλλάξει προς το καλύτερο ό,τι πάσχει και ό,τι νοσεί, ό,τι ταλαιπωρεί και προβληματίζει τους πολίτες, ό,τι κρατά καθηλωμένη τη χώρα.
Όπως πρέπει να αναγνωρίσω και στην Αξιωματική Αντιπολίτευση τη μαεστρία να συνδέει τα πάντα με το μνημόνιο για να μπορεί, βεβαίως, να καλύπτει πίσω από αυτό την κάθετη και απόλυτη άρνησή της στα πάντα, ακόμη και στα λογικά, στα απαραίτητα, στα ζητούμενα από όλον τον ελληνικό λαό. 
Καταλήγουμε, λοιπόν, σήμερα, μετά από όλη τη συζήτηση που έγινε για το συγκεκριμένο νομοσχέδιο, στο συμπέρασμα πως συμφωνούμε στο ότι διαφωνούμε. Και το τραγελαφικό σε αυτήν την περίπτωση είναι ότι διαφωνούμε σε ζητήματα που έξω από αυτή την Αίθουσα συμφωνούμε άπαντες.  
Ποιος δεν συμφωνεί ότι η Δημόσια Διοίκηση χρειάζεται εξορθολογισμό, εκσυγχρονισμό, αναβάθμιση, ρυθμίσεις, τομές, οργανωτικές αλλαγές; Ποιος από εμάς δεν έχει ακούσει παράπονα, δεν έχει εισπράξει δυσαρέσκεια και αγανάκτηση από τους πολίτες αναφορικά με τη Δημόσια Διοίκηση; Και αντίστροφα, όμως, οι δημόσιοι λειτουργοί δεν αγανακτούν με το να μπαίνουν όλοι στο ίδιο τσουβάλι; Συλλήβδην αποκαλούνται κοπανατζήδες, τεμπέληδες, διεφθαρμένοι, βολεμένοι.
Υπηρέτησα, αγαπητοί συνάδελφοι, τη Δημόσια Διοίκηση και μπορώ να σας βεβαιώσω ότι πάρα πολλοί, οι περισσότεροι, διακρίνονται για την ικανότητά τους, για το φιλότιμό τους, για την εντιμότητά τους και για υπευθυνότητά τους. Δεν δέχονται ούτε οι δημόσιοι λειτουργοί, λοιπόν, την απαξίωση και την ταπείνωση.
Ποια είναι η λύση; Η μεταρρύθμιση. Και πώς γίνεται αυτή, κύριοι της Αξιωματικής Αντιπολίτευσης; Πείτε μας εσείς τον τρόπο, αφού δεν συμφωνείτε ούτε στα αυτονόητα. Καταθέστε ένα σχέδιο, χαράξτε μία στρατηγική. Διαφορετικά ελάτε να συμφωνήσουμε σε αυτά που εμείς προτείνουμε. 
Κυρίες και κύριοι συνάδελφοι, μια μεταρρύθμιση δεν γίνεται πατώντας το διακόπτη. Απαρτίζεται από πολλές μικρές ρυθμίσεις που στο σύνολό τους και σταδιακά επιφέρουν το επιθυμητό αποτέλεσμα. Και το σημερινό νομοσχέδιο αυτό ακριβώς κάνει. Εισάγει βελτιώσεις, διορθώνει αστοχίες και στρεβλώσεις, επισπεύδει διαδικασίες, εξαλείφει γραφειοκρατία. 
Πιστεύω δε, ότι είναι το πρώτο από μια σειρά άλλων που θα ακολουθήσουν, γιατί είμαι σίγουρη ότι η Κυβέρνηση και η ηγεσία του Υπουργείου είναι αποφασισμένες να βάλουν τη σφραγίδα τους στη Δημόσια Διοίκηση και νομοθετικά και πρακτικά και ουσιαστικά, ώστε να νιώθει δικαιωμένος και ο πολίτης και ο δημόσιος υπάλληλος. 
Συμφωνώ, αγαπητοί συνάδελφοι, με τον εξορθολογισμό στο καθεστώς αδειών για τη μηχανογραφική άδεια. Η προστασία της υγείας του υπαλλήλου σαφώς διασφαλίζεται με διαλλείματα ανά τακτά διαστήματα και όχι όπως τελικά είχε διαμορφωθεί αυτό του το δικαίωμα σε άδεια έξι ημερών. 
Επίσης, στο δεύτερο άρθρο του νομοσχεδίου αυτού, καθορίζονται εκ νέου οι αναρρωτικές άδειες. Και είμαι βεβαία ότι δεν κρύβει τίποτα το τιμωρητικό. Πρέπει, όμως, να παραδεχτούμε και να είμαστε ειλικρινείς ότι σε πολλές περιπτώσεις γινόταν κατάχρηση χωρίς  ιδιαίτερα σοβαρό λόγο. 
Επίσης, το άρθρο 7 απλοποιεί τις διαδικασίες διορισμού για την πιστοποίηση υγείας των υπό πρόσληψη δημοσίων υπαλλήλων. Αυτή η διάταξη δεν εξαλείφει ένα μέρος της γραφειοκρατίας και της αναμονής; 
Στο άρθρο 15 τροποποιείται σε πολλά αδικήματα η αυτοδίκαιη αργία σε δυνητική. Επίσης, μειώνεται η διάρκεια της πειθαρχικής διαδικασίας και η έκδοση αποφάσεων και έτσι έχουμε ταχεία αποκατάσταση του νόμου. Πού είναι το μεμπτό; 
Με το άρθρο 23 ενδυναμώνεται η «Διαύγεια» ως θεσμός. Η αλλαγή αυτή αποτρέπει την όποια καταστρατήγηση. Γιατί διαφωνούμε; 
Η απορρόφηση των υποψηφίων των 8Κ και 9Κ του 2008 που έχει ταλαιπωρήσει πολλούς συμπολίτες μας για μακρό χρονικό διάστημα, λύνεται με τον πιο δίκαιο και τον πιο σωστό τρόπο και προσδίδει αξιοπιστία στην ίδια την πολιτεία. 
Συμφωνώ ακόμη με την προσθήκη της χρονικής διάρκειας, όσον αφορά την άδεια ανατροφής, στους γονείς που έχουν δίδυμα και τρίδυμα τέκνα και χαίρομαι, διότι αυτό είναι ίσως ένα μικρό βήμα προς την άκρως απαραίτητη κινητροδότηση για τεκνοποίηση. Γιατί έχω ξαναπεί από αυτό εδώ το Βήμα ότι το δημογραφικό πρόβλημα της χώρας είναι μία βόμβα στα θεμέλια του ίδιου του έθνους. 
Επίσης, η δυνατότητα που δίνεται να κάνει χρήση μειωμένου ωραρίου ή της εννιάμηνης αδείας ο πατέρας δημόσιος υπάλληλος για την ανατροφή τέκνου και όταν η σύζυγος δεν εργάζεται, είναι ένα δίκαιο μέτρο και εξυπηρετεί την ισότητα. 
Ξεκαθαρίζει ακόμα τις τρεις περιπτώσεις που εξαιρούνται από την κινητικότητα, δηλαδή όσοι έχουν ήδη μετακινηθεί, όσοι διορίστηκαν βάσει ειδικών διατάξεων και όσοι μισθοδοτούνται από διεθνείς οργανισμούς. Απορώ: Κι εδώ υπάρχει αντίρρηση και ασυμφωνία; Κι αν υπάρχει, γιατί υπάρχει; 
(Στο σημείο αυτό κτυπάει προειδοποιητικά το κουδούνι λήξεως του χρόνου ομιλίας της κυρίας Βουλευτού)
Τέλος, κυρία Πρόεδρε, θέλω να αναφερθώ στους διακεκριμένους αθλητές. Το ανέλυσε πλήρως ο κ. Ιωαννίδης προηγουμένως. Θα προσθέσω κι εγώ τη δική μου φωνή στο να γίνει δεκτή η τροπολογία, την οποία έχουμε υπογράψει.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια- Τσαρουχά</Parlmember>): Ευχαριστούμε, κυρία συνάδελφε. 
Ολοκληρώστε, σας παρακαλώ.</ChairmanSpeech> 
<Speech><Parlmember>ΑΣΗΜΙΝΑ ΣΚΟΝΔΡΑ</Parlmember>: Τελειώνω, κυρία Πρόεδρε. 
Πέρα από τις όποιες νομοθετικές πρωτοβουλίες, για να πετύχει η μεταρρύθμιση στη Δημόσια Διοίκηση θα πρέπει να συνδυαστεί με την αλλαγή νοοτροπίας και να σπάσει ένα κατεστημένο πολλών ετών. Θα πρέπει να αλλάξει η φιλοσοφία, η πρακτική, η στάση και η συμπεριφορά. Πρέπει να αποκατασταθεί η εμπιστοσύνη των πολιτών, αλλά και το κύρος των υπηρεσιών. 
Θίγονται, λοιπόν, εδώ ρυθμίσεις που καλώς ή κακώς θεωρούνται κεκτημένα. Αν μπούμε, όμως, στο βάθος θα δούμε ότι σωστά θίγονται, ανεξάρτητα αν κάποια συμφέροντα βρίσκονται αντίθετα με αυτές τις ρυθμίσεις. 
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού)</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια - Τσαρουχά</Parlmember>): Ευχαριστούμε, κυρία συνάδελφε.</ChairmanSpeech> 
<Speech><Parlmember>ΑΣΗΜΙΝΑ ΣΚΟΝΔΡΑ</Parlmember>: Τελειώνοντας, θα ήθελα να πω ότι η Δημόσια Διοίκηση πρέπει να γίνει λειτουργικό, ευέλικτο και σωστό εργαλείο του κράτους που θα υπηρετεί τους πολίτες, θα τους σέβεται και αναγνωρίζει τα δικαιώματά τους.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια - Τσαρουχά</Parlmember>): Κυρία συνάδελφε, ολοκληρώστε.</ChairmanSpeech> 
<Speech><Parlmember>ΑΣΗΜΙΝΑ ΣΚΟΝΔΡΑ</Parlmember>: Για αυτό μας έστειλε εδώ ο ελληνικός λαός. 
Σας καλώ να ψηφίσουμε όλοι μαζί το παρόν νομοσχέδιο. 
Ευχαριστώ πολύ.
(Χειροκροτήματα από την πτέρυγα της Νέας Δημοκρατίας)</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια - Τσαρουχά</Parlmember>): Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού συμμετείχαν στο εκπαιδευτικό πρόγραμμα «Η αρχή της δεδηλωμένης από τον Τρικούπη στο σήμερα» που οργανώνει το Ίδρυμα της Βουλής τριάντα μαθητές και μαθήτριες και δύο εκπαιδευτικοί από το 2ο Γυμνάσιο Πετρούπολης.
Η Βουλή τούς καλωσορίζει.
(Χειροκροτήματα απ’ όλες τις πτέρυγες της Βουλής)
Το λόγο έχει ο κ. Γεώργιος Πάντζας.</ChairmanSpeech>
<Speech><Parlmember>ΓΕΩΡΓΙΟΣ ΠΑΝΤΖΑΣ</Parlmember>: Ευχαριστώ, κυρία Πρόεδρε. 
Κυρίες και κύριοι συνάδελφοι, πρώτα από όλα θέλω να αναφερθώ στα σοβαρά γεγονότα που συμβαίνουν στο Ραδιομέγαρο της ΕΡΤ και να καταγγείλω τον κ. Δένδια που έδωσε εντολή στα ΜΑΤ να εισβάλουν αξημέρωτα στους χώρους της Ελληνικής Ραδιοφωνίας και Τηλεόρασης. 
Ο κ. Δένδιας και οι συνεταίροι που κυβερνούν την Ελλάδα, επιβάλουν για άλλη μια φορά το νόμο και την τάξη έτσι όπως τον έχουν κόψει και τον έχουν ράψει τα αφεντικά τους, η τρόικα δηλαδή. Ρίχνουν για άλλη μια φορά μαύρο πάνω στο μαύρο. Ήδη τριάμισι χρόνια τώρα έχουν ρίξει μαύρο στις ψυχές του ελληνικού λαού. Η πραγματική κατάληψη της ΕΡΤ ξεκίνησε σήμερα στις 4.20΄ το πρωί. 
Η νέα Δημόσια Τηλεόραση καθρεφτίζει πλήρως την πολιτική παρακμή ενός καθεστώτος που μέρα με τη μέρα γίνεται όλο και πιο ακραίο, όλο και πιο αυταρχικό. 
Αναρωτιέμαι, πόσο ακόμα πιο χαμηλά μπορείτε να φτάσετε, κύριοι της Κυβέρνησης. Αφού πρώτα υφαρπάξατε το χρήμα του ελληνικού λαού, τώρα εισβάλλετε και στην αξιοπρέπεια του. 
Μέσα σε αυτό το κλίμα έρχομαι σε αυτό το νομοσχέδιο. 
Αναρωτιέμαι, ποια είναι αυτή η μεταρρύθμιση, ο εκσυγχρονισμός και η αναβάθμιση στο δημόσιο τομέα. Είναι η κατάργηση της μηχανογραφικής άδειας; Είναι η μείωση των αναρρωτικών αδειών ή η απαγόρευση των εκπαιδευτικών αδειών;
Θα ήθελα να σας πω σε αυτό το σημείο, κύριε Υπουργέ, ότι χθες κατά την τοποθέτησή σας, σας άκουσα να αναρωτιέστε, αν θα πρέπει η εκπαιδευτική άδεια να είναι σε βάρος του κρατικού προϋπολογισμού.  
Θέλω να σας πω, κύριε Υπουργέ, ότι η δαπάνη αυτή δεν είναι εις βάρος του προϋπολογισμού. Αντίθετα, η δαπάνη αυτή είναι σε βάρος της συνταγής της λιτότητας που έχετε επιβάλλει στον ελληνικό λαό από το πρώτο κιόλας μνημόνιο που ο Πρόεδρός σας κατέκρινε, μιλώντας για τη «συνταγή του λάθους» στα διάφορα «Ζάππεια».
Κλείνω την παρένθεση και επανέρχομαι στο νομοσχέδιο και συγκεκριμένα στις τροπολογίες. 
Αλήθεια, κύριε Υπουργέ, εσείς που έχετε ως κύρια αποστολή να απολύσετε κόσμο από τη Δημόσια Διοίκηση, με απόφασή σας θα διορίσετε τους διακριθέντες αθλητές που έτυχαν διάκρισης πριν το 2009;
Γιατί αυτό λέει η τροπολογία 921/33 στην παράγραφο 2. 
Τότε πείτε σε όλους αυτούς που διακρίθηκαν σε κορυφαίες αθλητικές διοργανώσεις και σήκωσαν ψηλά τα ιδανικά και τις αξίες που πρεσβεύει ο αθλητισμός, ότι προχωράτε στο διορισμό τους άμεσα. Σας προκαλούμε, θα μας βρείτε σύμφωνους. Γιατί εμείς θεωρούμε ότι η ρύθμιση αυτή είναι ένα ακόμα επικοινωνιακό τρικ και ο λόγος είναι ότι κάποιος, διαβάζοντάς τη μένει με την εντύπωση ότι έρχονται διορισμοί. Αν ανατρέξει, όμως, στην αιτιολογική έκθεση, θα διαβάσει ότι ο διορισμός θα ολοκληρωθεί, λαμβάνοντας υπ’ όψιν τις πραγματικές ανάγκες που πρέπει να καλυφθούν στο δημόσιο τομέα. Εδώ, λοιπόν, κρύβεται η κοροϊδία. Εξαγγέλλετε διορισμούς την ίδια ώρα που οι πραγματικές ανάγκες, κατά τη δική σας τροϊκανή ερμηνεία, είναι οι απολύσεις στο δημόσιο, την ίδια ώρα που βγάζετε σε διαθεσιμότητα τους διορισμένους διακριθέντες αθλητές. Άρα, λοιπόν, για ποιους διορισμούς μιλάτε; Συνεχίζετε να εμπαίζετε τους ίδιους ανθρώπους που όταν πέτυχαν τη διάκριση, έτρεχε σύσσωμη η Κυβέρνησή σας να φωτογραφηθεί μαζί τους. 
Η χώρα που γέννησε τον αθλητισμό, έχει την υποχρέωση να σέβεται και να στηρίζει όλους αυτούς που σήκωσαν τη σημαία της σε αθλητικές διοργανώσεις, όπως το κάνουμε εμείς με την τροπολογία που κατέθεσαν Βουλευτές μας για τους διακριθέντες αθλητές που εσείς δεν εξαιρείτε από τη διαθεσιμότητα.
Έρχομαι τώρα στην άλλη τροπολογία με την οποία ρυθμίζεται μια μεγάλη αδικία που οι δικές σας κυβερνήσεις δημιούργησαν. Μια αδικία που κρατούσε σε ομηρία εκατοντάδες μαθητές με αθλητικές διακρίσεις, εμποδίζοντάς τους να κάνουν χρήση της μοριοδότησης και να εγγραφούν στο πανεπιστήμιο. 
Σήμερα, λοιπόν, έρχεστε -πολύ ορθώς- και καταργείτε για το τρέχον ακαδημαϊκό έτος την προϋπόθεση του ενεργού αθλητή. Κάνετε, όμως, κι ένα βήμα παραπέρα, θαρραλέο θα το έλεγα για τα δεδομένα σας. Αναγνωρίζετε, δηλαδή, τη διάκριση στους πανελλήνιους αγώνες ανεξάρτητα αν συμμετείχαν ομογενείς ή αλλοδαποί αθλητές. Αυτό που δεν κάνετε, όμως, είναι να διευρύνετε τη διάταξη αυτή που λέει «πέραν της λήξης της αγωνιστικής περιόδου 2012-2013». 
Αντί, λοιπόν, να ενθαρρύνετε τα παιδιά από οικογένειες μεταναστών να αθλούνται και να συμμετέχουν σε ερασιτεχνικούς αγώνες και να διακρίνονται, προκρίνετε τον αθλητισμό μόνο για Έλληνες, όπως κάποιοι άλλοι προκρίνουν τη διανομή τροφίμων μόνο για Έλληνες. Είσαστε, δηλαδή, περίπου στην ίδια γραμμή. Αναδεικνύετε για άλλη μία φορά την αντίληψη της Κυβέρνησής σας που αντιμετωπίζει τα παιδιά των μεταναστών σαν παιδιά ενός κατώτερου θεού.
Κύριε Υπουργέ, την τροπολογία για τη μοριοδότηση των διακριθέντων αθλητών θα μπορούσαμε να τη στηρίξουμε, με την προϋπόθεση, όμως, ότι θα απαλειφθεί ο χρονικός περιορισμός που θέτετε σχετικά με τη συμμετοχή αλλοδαπών αθλητών στα πανελλήνια πρωταθλήματα.
Κλείνω λέγοντας το εξής: Ο αθλητισμός σήμερα στη χώρα που κάποτε γκρέμιζε τείχη για να υποδεχθεί τους Ολυμπιονίκες της έχει πέσει θύμα των μνημονιακών σας πολιτικών, των μνημονίων που υπαγορεύουν ότι ο αθλητισμός είναι κάτι περιττό για τη χώρα. Απαντώ, λοιπόν, σε όλους αυτούς που στηρίζουν τις ξένες κερδοσκοπικές ντιρεκτίβες, ότι περιττά για τη χώρα είναι τα μνημόνια, η τρόικα και όλοι αυτοί που καταστρέφουν τον αθλητισμό.
Τέλος, θέλω να πω, ότι ο Πρόεδρός σας, ο κ. Σαμαράς, εξαγγέλλει το wi-fi. Τι να το κάνει, κύριε Σαμαρά, ο λαός μας το wi-fi όταν δεν έχει να φάει;
Ευχαριστώ πολύ.
(Χειροκροτήματα από την πτέρυγα του ΣΥΡΙΖΑ-ΕΚΜ)</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε, κύριε Πάντζα και που ήσασταν συνεπής στο χρόνο.
Ο κ. Ορφανός έχει το λόγο.</ChairmanSpeech>
<Speech><Parlmember>ΓΕΩΡΓΙΟΣ ΟΡΦΑΝΟΣ</Parlmember>: Κυρία Πρόεδρε, είναι φανερό ότι θέματα που αφορούν τη Δημόσια Διοίκηση είναι προκλητικά, διότι όλοι ξέρουμε ότι όταν αποκτήσουμε Δημόσια Διοίκηση ανάλογη των απαιτήσεων ενός σύγχρονου κράτους, τότε θα έχουμε αποκτήσει μία ατμομηχανή η οποία θα μπορεί να οδηγήσει τη χώρα πολύ πιο γρήγορα, σε κατευθύνσεις οι οποίες διεκδικούμε ο καθένας από τη δική του πλευρά, ο καθένας με τη δική του σκέψη.  
Άρα λοιπόν, γνωρίζουμε, κυρία Υπουργέ, ότι έχετε ένα δύσκολο ρόλο. Το ρόλο να βάλετε εμπρός μια μηχανή η οποία δούλευε και δουλεύει με ένα ρυθμό που δεν ικανοποιεί κανέναν. Γι’ αυτό, από αυτήν την οπτική, στην προσπάθειά σας για τη μεταρρύθμιση της λειτουργίας και την αναβάθμιση του δημόσιου τομέα σάς συμπαραστεκόμαστε και σας στηρίζουμε. 
Είναι φανερό ότι οι κινήσεις που γίνονται με το νομοσχέδιο είναι προς αυτήν την κατεύθυνση, όπως ο εξορθολογισμός των αναρρωτικών και εκπαιδευτικών αδειών. Την αναστολή μέχρι τα τέλη του 2014 ίσως πρέπει να τη δείτε λίγο, διότι υπάρχουν περιπτώσεις οι οποίες προηγήθηκαν. Βέβαια, μπαίνει μία προθεσμία, η 1η Σεπτεμβρίου, αλλά ίσως κάπου πρέπει να δοθεί ένα περιθώριο -ή με επόμενη κίνηση να δοθεί αυτό το περιθώριο- για εκείνους οι οποίοι είχαν προετοιμάσει τις επόμενες κινήσεις τους. Πρέπει να δείτε πώς ακριβώς θα το χειριστείτε. Αυτή είναι η οπτική και αυτά είναι τα νέα τα οποία παίρνω από το δημόσιο τομέα. 
Είναι πολύ θετικό το γεγονός ότι συμπαραστεκόμαστε στην οικογένεια που αποκτά δίδυμα, τρίδυμα με μια πρόσθετη τώρα εξάμηνη διάρκεια, στο γονέα-πατέρα που η γυναίκα του δεν εργάζεται και του δίνουμε το εννιάμηνο που είχε ως δικαίωμα μόνο η μητέρα. 
Είναι φανερό ότι τα θέματα πειθαρχικού δικαίου μπαίνουν σε ένα γρηγορότερο ρυθμό, σε μια διαφορετική κατεύθυνση, σε έναν εξορθολογισμό και έτσι επιτυγχάνεται ταχύτερη εκκαθάριση των υποθέσεων και εκλείπουν χρονίζουσες εκκρεμότητες. 
Επίσης, θεωρώ θετική εξέλιξη την επίλυση των θεμάτων που αφορούν τους επιτυχόντες στο διαγωνισμό του 2008 με κωδικούς αριθμούς 8Κ και 9Κ. Η ανάγκη αποκατάστασης των επιτυχόντων θα ήτο ακόμα ισχυρότερη, αν υπήρχε ένα δυνητικό χρονοδιάγραμμα. Καταλαβαίνουμε τις ανάγκες που υπάρχουν, αλλά αυτοί είναι επιτυχόντες πέντε χρόνια πριν. Πρέπει να τους δώσουμε κάποια προτεραιότητα σε σχέση με άλλους οι οποίοι προκύπτουν σήμερα. 
Βέβαια, θεωρώ πολύ θετική τη διάταξη περί «Διαύγειας», η οποία λέει ότι αν δεν αναρτηθεί δεν ισχύει μία πράξη και όταν αναρτηθεί και υπάρχει διαφορά στο κείμενο που θεωρείται ότι είναι το νόμιμο, ισχύει αυτό της «Διαύγειας», έτσι ώστε οι πολίτες να ξέρουν ποιο είναι το κείμενο σε περίπτωση που υπάρχει διαφορετικό κείμενο το οποίο έχει βγει από τα Υπουργεία ή από αυτούς οι οποίοι διευθύνουν. 
Τώρα θα μιλήσω για μερικές τροπολογίες. Είναι όλες ενδιαφέρουσες, όμως, ο χρόνος μάς περιορίζει. 
Κατ’ αρχάς, θα μιλήσω για την τροπολογία με γενικό αριθμό 918 και ειδικό 31, η οποία αναφέρεται στους ενεργειακούς επιθεωρητές. Ζητείται μια μικρή χρονική επέκταση μέχρι το τέλος Νοεμβρίου σε αυτούς που έχουν τον τίτλο του ενεργειακού επιθεωρητή, για να τελειώσουν τη διαδικασία και να πάρουν τις μόνιμες άδειες. Άρα, είναι περισσότερο μια διαδικαστικού χαρακτήρα κίνηση. Θα παρακαλούσα μαζί με τους συναδέλφους που την υπέβαλαν να το δείτε με θετικό πνεύμα. 
Θα αναφερθώ τώρα στις τρεις τροπολογίες που αφορούν τους αθλητές. 
Η πρώτη για την οποία θα μιλήσω έχει γενικό αριθμό 928 και ειδικό 40. Είναι αυτή την οποία έχουν συνυπογράψει εξήντα Βουλευτές. Όμως, θέλω να πω ότι υπάρχουν άλλες δύο τροπολογίες ιδίου περιεχομένου. Η μία είναι του κ. Μητρόπουλου με την κ. Σακοράφα. Η άλλη είναι από τους Βουλευτές του ΠΑΣΟΚ. Το ίδιο αποτέλεσμα φέρνουν αυτές οι τροπολογίες. 
Θέλω να πω το εξής. Η πολιτεία με ένα στρατηγικό στόχο φροντίζει και έρχεται να επιβραβεύσει κάποιες συγκεκριμένες επιτυχίες, αντικειμενικές και έχει μεγάλη σημασία αυτό. Στην προσπάθεια να κάνουμε κράτος προσπαθούμε να γίνουμε δικαιότεροι, αλλά όταν αδικήσουμε αυτούς που αντικειμενικά βρέθηκαν εκεί, γινόμαστε άδικοι. Και αυτό είναι το χειρότερο. Αυτοί οι αθλητές μάς εκπροσώπησαν, πήγαν ψηλά. Χαρήκαμε μαζί τους, πανηγυρίσαμε, πήραμε ένα κομμάτι από τη δόξα τους ως χώρα και ως πρόσωπα. Και έρχεται σήμερα η ίδια η πολιτεία και τους λέει «ξέρετε, μπείτε στη σειρά και ανταγωνιστείτε κάποιους που έχουν διαφορετικά προσόντα από αυτά που είχατε εσείς και για αυτόν το λόγο βρεθήκατε στο δημόσιο». 
Όταν κάποιος είναι μεγάλος αθλητής ο χρόνος που του περισσεύει για να σπουδάσει είναι περιορισμένος. Κάποιοι το έκαναν. Οι πολλοί δεν μπορούσαν. Άρα, λοιπόν, σε αυτά που θεωρούνται αντικειμενικά προσόντα, δηλαδή τις γνώσεις και τα πτυχία, λογικά υστερούν. 
Πάμε σε ένα δεύτερο σημείο. Ο νόμος ισχύει από το 1999. Οι πρώτοι διορισμοί είναι μετά το 2002. Ο χρόνος που διαθέτουν ως προϋπηρεσία είναι ελάχιστος. 
Ο μέσος όρος είναι γύρω στα τέσσερα με πέντε χρόνια, λίγοι έχουν παραπάνω. Άρα, όταν τους βάζεις στις σειρά, τους έχεις βάλει τελευταίους από το ξεκίνημά τους. Και αφού τους έχεις βάλει τελευταίους, έρχεσαι να κάνεις κάτι το οποίο μου έκανε εντύπωση.
Έχει κατατεθεί μία τροπολογία με γενικό αριθμό 925 και ειδικό 37 από το Υπουργείο. Στην αιτιολογική έκθεση αναφέρεται ότι αφορά πρόσωπα που οι συγγενείς τους ήταν στις Ένοπλες Δυνάμεις, για κάποιο δυσάρεστο λόγο βρέθηκαν εκτός και κάποιοι συγγενείς τους διορίστηκαν. Σε αυτούς, λοιπόν, λέμε ότι δεν θα τους βάλουμε σε αυτήν τη διαδικασία, διότι η εφαρμογή ρυθμίσεων, που θα ακύρωνε το σκοπό του νομοθέτη, θα εξέθετε την ίδια την πολιτεία. Αυτό κάνουμε σήμερα. Δηλαδή, αυτό που έκανε ο νομοθέτης το 1999, ερχόμαστε να το ακυρώσουμε.
Ζητώ, λοιπόν, κυρία Υπουργέ, μαζί με όλη τη Βουλή –την τροπολογία των εξήντα την έχουν συνυπογράψει όλα τα υπόλοιπα κόμματα εκτός από τα δύο που έχουν υπογράψει τις ξεχωριστές τροπολογίες, άρα υπάρχει μία συνολική τοποθέτηση- να τεθούν εκτός διαθεσιμότητας ούτε καν κινητικότητα ούτε μόρια. Ζητούμε εκκαθάριση του σκηνικού, εξαίρεση από τις διατάξεις του ν. 4172/2013 ως έννοια δικαίου, όχι ως έννοια χατιριού και ρουσφετιού. Είναι δίκαιο να τους εξαιρέσουμε.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή.)
Ένα λεπτό χρειάζομαι ακόμα, κυρία Πρόεδρε.
Θα αναφερθώ τώρα και σε άλλες δύο τροπολογίες. 
Η μία είναι η 919 με ειδικό αριθμό 32, στην οποία αναφέρθηκε ο κ. Πάντζας. Έρχεστε και διορθώνετε ένα κενό το οποίο υπήρχε από το 2008 όσον αφορά τις προϋποθέσεις των αθλητών που θέλουν να εισαχθούν στα πανεπιστήμια και τους λείπει η μοριοδότηση την οποία έδινε η πολιτεία. Με αυτήν τη διάταξη αποκαθίσταται μία αδικία. 
Όμως εγώ θα συμφωνήσω με τον κ. Πάντζα όσον αφορά την άλλη διάταξη του Υπουργείου Οικονομικών, η οποία λέει τα εξής: «Οι αθλητές οι οποίοι έτυχαν διάκρισης μέχρι 31-12-2009 και σύμφωνα με το ν. 2725 δικαιούνται διορισμού, εάν δεν έχουν υποβάλει αίτηση μέχρι να δημοσιευτεί ο νόμος αυτός, χάνουν αυτό το δικαίωμα». Απαράδεκτο! Δηλαδή τι αποφασίσαμε; Να τους αιφνιδιάσουμε;</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Κύριε συνάδελφε παρακαλώ.</ChairmanSpeech>
<Speech><Parlmember>ΓΕΩΡΓΙΟΣ ΟΡΦΑΝΟΣ</Parlmember>: Το μόνο που θα θεωρούσα νοητό είναι να τους πούμε: «Εντός έξι μηνών θα καταθέσετε τα χαρτιά  σας για να μην απολέσετε αυτό το δικαίωμα». Να τους δώσουμε το περιθώριο. 
Ποιος γνωρίζει αυτήν τη ρύθμιση; Εμείς το είδαμε σήμερα. Εκείνοι δεν το ξέρουν. Η πολιτεία δεν πρέπει να αιφνιδιάζει. Εγώ, λοιπόν, ξεκαθαρίζω αυτήν τη διάταξη δεν την ψηφίζω. Να καταγραφεί και στα Πρακτικά. Θεωρώ ότι είναι μεγίστη αδικία απέναντι σε πρόσωπα το ρόλο των οποίων περιέγραψα νωρίτερα και πώς συμπεριφέρθηκαν απέναντι σε εμάς τους υπόλοιπους.
Ευχαριστώ πολύ.
(Χειροκροτήματα)</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε και εμείς, κύριε Ορφανέ.
Μετά την κ. Γεροβασίλη –ενημερώνω τους άλλους δύο κυρίους που περιμένουν- θα τοποθετηθεί η κυρία Υφυπουργός και μετά θα ξαναμπούμε στον κατάλογο.
Η κ. Άννα Καραμανλή έχει το λόγο.</ChairmanSpeech>
<Speech><Parlmember>ΑΝΝΑ ΚΑΡΑΜΑΝΛΗ</Parlmember>: Σας ευχαριστώ, κυρία Πρόεδρε.
Κυρία Υπουργέ, κυρίες και κύριοι συνάδελφοι, συζητούμε σήμερα ένα νομοσχέδιο που έχει ως κύριο στόχο να επιφέρει σημαντικές μεταρρυθμίσεις στη Δημόσια Διοίκηση της χώρας. Αποτελεί ένα νομοθέτημα απαραίτητο και κινείται στην κατεύθυνση των δεσμεύσεων που έλαβε η Νέα Δημοκρατία προεκλογικά για τον εξορθολογισμό του δημόσιου τομέα. 
Στην προσπάθεια που κάνει η ηγεσία του Υπουργείου είναι λογικό να προκύψουν και παραλείψεις. Κάτι που μπορεί να χαρακτηριστεί ως παράλειψη σε ένα νομοσχέδιο στο πλαίσιο της συζήτησής μας όμως συνεπάγεται δομικές αρνητικές επιπτώσεις σε κάποιο μέρος της κοινωνίας. Γι’ αυτόν το λόγο τόνισα λίγο νωρίτερα πως πρόκειται για ένα νομοθέτημα που κινείται στη σωστή κατεύθυνση με μια σημαντική όμως παράλειψη στην οποία θα αναφερθώ παρακάτω.
Εδώ, θέλω να υπογραμμίσω ποιος πρέπει να είναι και ο ρόλος της Βουλής. Να στηρίζει τα ορθά και να αναδεικνύει και να αλλάζει στοιχεία που δεν είναι τόσο σωστά. 
Πριν εκλεγώ Βουλευτής ως πολίτης θεωρούσα πως η πιο σημαντική απαίτηση που είχα από τους πολιτικούς ήταν η διαφάνεια. Είναι προφανές πλέον ότι με τη νέα μου ιδιότητα εξακολουθώ να πιστεύω το ίδιο και θεωρώ τη διαφάνεια απόλυτη υποχρέωσή μας προς τους πολίτες. Κατά συνέπεια, κρίνω τη ρύθμιση που έρχεται με το παρόν νομοσχέδιο για το πρόγραμμα «Διαύγεια» ως εξαιρετικά σημαντική.
Με κάποιες ρυθμίσεις του παρόντος νομοσχεδίου ικανοποιείται το αίσθημα δικαιοσύνης ως προς κάποιες ομάδες πολιτών, ζήτημα αναγκαίο και ευκταίο.
Τέτοια ρύθμιση, είναι η αποκατάσταση των προστατευόμενων του ν. 2643/98 κατηγορίας ΥΕ και ΔΕ, οι οποίοι είχαν επιτύχει στις προκηρυχθείσες θέσεις του έτους 2008 για τους ΟΤΑ πρώτου και δεύτερου βαθμού αλλά εκκρεμούσε ο διορισμός τους.
Επίσης, τέτοια ρύθμιση είναι και η διάταξη του άρθρου 12, που δίνει τη δυνατότητα στους πολύτεκνους υπαλλήλους να μπορούν να μετατάσσονται όπως και οι τρίτεκνοι, κατά προτεραιότητα, υπό την προϋπόθεση πως τρία τουλάχιστον από τα παιδιά τους συνοικούν μαζί τους και είναι εξαρτώμενα μέλη.
Στο ίδιο κλίμα του αισθήματος δικαιοσύνης είναι και το άρθρο 20, το οποίο αφορά την αποκατάσταση των επιτυχόντων στους διαγωνισμούς 8Κ και 9Κ του ΑΣΕΠ το 2008. Και οι τρεις διατάξεις που ανέφερα κρίνονται απαραίτητες και αποδεικνύουν πως η πολιτεία, όταν μπορεί, πρέπει να εφαρμόζει το περί δικαίου αίσθημα. Διότι, όταν στηρίζουμε κάποιες ομάδες, κάθε φορά και περισσότερες, τότε σταδιακά θα ενισχυθεί ολόκληρη η κοινωνία. Και αυτό επιτυγχάνει αυτό το σχέδιο νόμου του Υπουργείου Διοικητικής Μεταρρύθμισης.
Το ίδιο πνεύμα διακρίνει και τη διάταξη του άρθρου 11, σχετικά με τις τρεις περιπτώσεις εξαιρέσεων από τη διαδικασία της διαθεσιμότητας. 
Κυρία Υπουργέ, θα ήθελα να επανεξετάσετε την εξαίρεση από τη διαθεσιμότητα των εξαιρετικά διακριθέντων αθλητών. Αυτό είναι και το κύριο ζήτημα στη σημερινή μου τοποθέτηση ως παλιά πρωταθλήτρια, γυμνάστρια, Βαλκανιονίκης. 
Μαζί με άλλους πενήντα εννέα συναδέλφους καταθέσαμε μία τροπολογία για την εξαίρεση της εφαρμογής της διαθεσιμότητας και κινητικότητας στους εξαιρετικά διακριθέντες αθλητές που εργάζονται ως δημόσιοι υπάλληλοι, οι οποίοι διορίστηκαν λόγω των εξαιρετικών αθλητικών διακρίσεών τους σε Ολυμπιακούς, Παγκόσμιους και Ευρωπαϊκούς Αγώνες, σύμφωνα με τις προβλέψεις του ν. 2725/1999. Πρόκειται για μία κατηγορία υπαλλήλων που υπηρετούν σε κεντρικές και περιφερειακές υπηρεσίες του δημοσίου, των ανεξάρτητων αρχών, των νομικών προσώπων δημοσίου δικαίου, των Οργανισμών Τοπικής Αυτοδιοίκησης Α’ και Β’ βαθμού και των νομικών προσώπων ιδιωτικού δικαίου που ανήκουν στο δημόσιο τομέα.
Οι εξαιρετικά διακριθέντες αθλητές είναι Έλληνες που τίμησαν την πατρίδα μας μέσα από αδιάκοπες προσπάθειες, επιτυγχάνοντας να ακουστεί ο εθνικός ύμνος σε όλο τον πλανήτη. Τέτοια πολύτιμη προσφορά θεωρείται μοναδική. Στο ν. 4172/2013 παρατηρήθηκε, λοιπόν, μία ανακολουθία. Ενώ η συγκεκριμένη ειδική κατηγορία υπαλλήλων είχε εξαιρεθεί των διατάξεων της διαθεσιμότητας και της κινητικότητας στο ν. 4093/2012, δεν έγινε το ίδιο και στον πρόσφατο ν. 4172.
Όπως πολύ σωστά έχετε πράξει, όλες οι άλλες ειδικές κατηγορίες υπαλλήλων έχουν εξαιρεθεί της διαθεσιμότητας και μεταξύ αυτών είναι και οι εξαιρετικά διακριθέντες αθλητές που υπηρετούν στις Ένοπλες Δυνάμεις. Αυτό που ζητάμε τώρα, κυρία Υπουργέ, είναι να συμβεί το ίδιο και για τους υπόλοιπους διακριθέντες αθλητές. Όλοι τους, μηδενός εξαιρουμένου, δεν μπήκαν από την πίσω πόρτα αλλά έκαναν χρήση του νόμου. 
Γενικότερα. Σύμφωνα με τις ρυθμίσεις του Υπουργείου Διοικητικής Μεταρρύθμισης, το να τεθούν σε διαθεσιμότητα κάποιοι δημόσιοι υπάλληλοι δεν σημαίνει απόλυση, μιας και μπορεί να μετακινηθούν μέσω της κινητικότητας σε κάποια άλλη υπηρεσία. Εδώ, όμως, υπάρχει η ανάγκη να διευκρινισθεί το εξής: Όσοι έχουν προσληφθεί μέσω του ΑΣΕΠ, πριμοδοτούνται με τριάντα μόρια. Οι αθλητές, όμως, δεν προβλέπεται να λάβουν αντίστοιχη πριμοδότηση. Κι επειδή ο πρώτος τέτοιος διορισμός, σύμφωνα με το νόμο του 1999, έγινε το 2002, έχουν ελάχιστα μόρια από την προϋπηρεσία. Έτσι, δημιουργείται μία άνιση διαδικασία. Αυτό οδηγεί τους εξαιρετικά διακριθέντες αθλητές, που έλαβαν τιμής ένεκεν διορισμό στη Δημόσια Διοίκηση, να μην έχουν τη δυνατότητα να διεκδικήσουν τις διαθέσιμες θέσεις στο στάδιο της κινητικότητας επί ίσοις όροις με τους συναδέλφους τους που έχουν προσληφθεί μέσω ΑΣΕΠ.
Κυρία Υπουργέ, θα πρέπει, λοιπόν, να δούμε το γεγονός, πως το ΑΣΕΠ των παιδιών αυτών ήταν ο αδιάκοπος αγώνας για την πρωτιά. Πως ο σκοπός της ζωής τους, ήταν να τιμήσουν την πατρίδα μας στο πλαίσιο του πολυετούς εθνικού σχεδιασμού περί αθλητισμού. Η εξαίρεσή τους από το μέτρο της διαθεσιμότητας, δεν πλήττει σε καμμία περίπτωση το καλώς εννοούμενο δημόσιο συμφέρον, που προσπαθεί να υπηρετήσει το μέτρο της διαθεσιμότητας. Άλλωστε, οι εν λόγω αθλητές υπηρέτησαν με τον καλύτερο τρόπο το δημόσιο συμφέρον μέσω των διακρίσεών τους και συνεχίζουν να το υπηρετούν με ζήλο από τις θέσεις που κατέχει ο καθένας στη Δημόσια Διοίκηση. 
Έχουμε χρέος ως πολιτεία, να στηρίξουμε τους ανθρώπους που στήριξαν την πατρίδα μας, τους ανθρώπους που κόπιασαν και αφιέρωσαν τη ζωή τους για να κυματίσει η ελληνική σημαία ψηλά, ψηλότερα από όλες τις άλλες σε όλη την υφήλιο, τους ανθρώπους που έκαναν όλους τους Έλληνες ανά τον κόσμο να δακρύσουν από υπερηφάνεια και συγκίνηση. 
Κυρία Υφυπουργέ, γνωρίζω ότι τόσο εσάς όσο και τον Υπουργό, σάς διακρίνει πνεύμα δικαιοσύνης και ευαισθησίας. Και ξέρω πως ο κ. Μητσοτάκης, δήλωσε ήδη πως θα δεχθεί όσες τροπολογίες κινούνται προς τη σωστή κατεύθυνση με γνώμονα την αποκατάσταση των αδικιών. 
Δεν έχω καμμία αμφιβολία ότι αναγνωρίζετε πως η μη εξαίρεση από τη διαθεσιμότητα των εξαιρετικά διακριθέντων αθλητών -κάποιοι μάλιστα από αυτούς, κυρία Υφυπουργέ, είναι σήμερα σε αυτήν την Αίθουσα και μας παρακολουθούν αδημονώντας- ήταν μία παράλειψη που θα καλύψετε άμεσα δείχνοντας την απαραίτητη πρόνοια.
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού)
Τελειώνω, κυρία Πρόεδρε.
Είμαι σίγουρη πως θα φροντίσετε να αποδοθεί η δέουσα και επιβεβλημένη τιμή στους άξιους αθλητές, δείχνοντας πως η πολιτεία διακατέχεται από συνέπεια, κάτι που το σύνολο της κοινωνίας έχει ανάγκη να διαπιστώνει με κάθε ευκαιρία στην εποχή των έντονων προκλήσεων που ζούμε.
Σας ευχαριστώ πολύ.
(Χειροκροτήματα από την πτέρυγα της Νέας Δημοκρατίας)</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Και εμείς ευχαριστούμε, κυρία Καραμανλή.
Η κ. Όλγα Γεροβασίλη έχει το λόγο.</ChairmanSpeech>
<Speech><Parlmember>ΟΛΓΑ ΓΕΡΟΒΑΣΙΛΗ</Parlmember>: Κυρίες και κύριοι συνάδελφοι, αυτή η Κυβέρνηση έχει πάρει τον κατήφορο και δεν λέει να σταματήσει πουθενά. Η μία έκνομη και αντιδημοκρατική ενέργεια διαδέχεται την άλλη. Αφού πρώτα ρίξατε «μαύρο» στις οθόνες μας, αφού προκαλέσατε την αντίδραση του ελληνικού λαού και των εργαζομένων της ΕΡΤ, χθες το βράδυ στείλατε νύχτα τα ΜΑΤ για να αποκαταστήσετε τη δήθεν νομιμότητα.
Κύριοι της Κυβέρνησης, δεν αποκαθιστάτε τη νομιμότητα, δουλειές κλείνετε. Μόλις προχθές η Κυβέρνηση, με τις ψήφους δυστυχώς της ΔΗΜΑΡ, χάρισε τις συχνότητες στους καναλάρχες. Δεν είναι τυχαίο ότι σήμερα βάλατε χειροπέδες στην είσοδο του ραδιομεγάρου, αυτό που οι εργαζόμενοι κρατούσαν δήθεν κλειστό, για να το αποδώσετε δήθεν στους πολίτες. Ποτέ το ραδιομέγαρο δεν υπήρξε πιο ανοικτό στο κοινό, πιο ζωντανό από αυτούς τους μήνες της αυτοδιαχείρισης της ΕΡΤ.
Έτυχε να βρίσκομαι την πρώτη και την τελευταία μέρα του αγώνα των εργαζομένων της ΕΡΤ στο στούντιο, στο δελτίο ειδήσεων. Έχω να πω ότι η αγωνιστικότητά τους παρέμεινε αμείωτη και η ποιότητα υψηλή. Ο λαός θα σας απαντήσει, γιατί δεν πρόκειται να αφήσουμε το σκοτάδι και τη σιωπή να κυριαρχήσουν στις ζωές μας.
Έρχομαι τώρα στο νομοσχέδιο. Αγαπητοί συνάδελφοι, ο δημόσιος τομέας στοχεύθηκε και χρησιμοποιήθηκε για την επιβολή, επέκταση και εμπέδωση των μνημονιακών νεοφιλελεύθερων πολιτικών στη χώρα μας. Ήταν σχετικά εύκολο, μια και η λειτουργία του δεν ήταν σε όλες τις περιπτώσεις ικανοποιητική. Υπήρχαν στρεβλώσεις, οι οποίες όμως δεν δημιουργήθηκαν αφ’ εαυτού. Τις είχαν δημιουργήσει και τις συντηρούσαν εκείνοι που τώρα επαγγέλλονται την ανασυγκρότηση της διοικητικής μηχανής του κράτους.
Κυρίες και κύριοι συνάδελφοι, τελικός στόχος του παρόντος νομοσχεδίου δεν είναι άλλος από την ολοκληρωτική μετάβαση του δημοσίου τομέα στον έλεγχο του ιδιωτικού, όπως εγκαίρως ο ΣΥΡΙΖΑ είχε επισημάνει. Εκείνο που δεν είχαμε προβλέψει όμως, είναι η ιδιαίτερη βιαιότητα που ασκεί η Κυβέρνηση προκειμένου να πετύχει το στόχο της όπως χθες το βράδυ, όπως στους διακόσιους εβδομήντα έξι εργαζόμενους των πανεπιστημίων, τους οποίους βάζει η Κυβέρνηση σε αυτοδίκαιη αργία επειδή δεν απογράφησαν. 
Η αυτοδίκαιη αργία, είναι η δαμόκλειος σπάθη που επικρέμεται πάνω από τα κεφάλια όλων των δημοσίων υπαλλήλων. Ασαφή πειθαρχικά παραπτώματα, όπως ανάρμοστη συμπεριφορά και διώξεις στηριζόμενες σε απλές ενδείξεις, μπορούν να οδηγήσουν αυτόματα ένα μεγάλο αριθμό εργαζομένων στο δημόσιο σε αργία μεγάλης διάρκειας. Τι σημαίνει αυτό; Σημαίνει δημόσιοι υπάλληλοι όμηροι μέχρι την αμετάκλητη δικαστική απόφαση. 
Η προσπάθεια περιορισμού της μεγάλης χρονικής διάρκειας που επιχειρείται στο άρθρο 16, δεν εξασφαλίζει σε καμμιά περίπτωση την άρση ομηρίας του υπαλλήλου. Επιπλέον, η μετατροπή της υποχρεωτικής αργίας σε δυνητική, που επιχειρείται στα άρθρα 14 και 15, σε περιπτώσεις δηλαδή συλλογικών οργάνων ή μελών υπηρεσιακών συμβουλίων είναι απλά ένας εξωραϊσμός ενός βίαιου μέτρου που η ίδια η Κυβέρνηση το νομοθέτησε, το εφαρμόζει και το διατηρεί στην περίπτωση των φυσικών προσώπων.
Κυρίες και κύριοι συνάδελφοι, το σχέδιο νόμου χαρακτηρίζεται από καχυποψία απέναντι στη Δημόσια Διοίκηση και τιμωρητική λογική απέναντι στους δημοσίους υπαλλήλους. Ενδεικτικά αναφέρω τα άρθρα 4 και 5, με τα οποία δυσχεραίνεται η επιμόρφωσή τους, μειώνονται οι μέρες άδειας που δικαιούνται για τη συμμετοχή στις εξετάσεις και καταργείται εντελώς ως το τέλος του 2014 το δικαίωμα της εκπαιδευτικής άδειας.
Μάλιστα, με νομοτεχνική βελτίωση που φέρατε, ανακαλείτε αναδρομικά και τις ελάχιστες εκπαιδευτικές άδειες που χορηγήθηκαν μετά την 1η Σεπτεμβρίου του 2013. 
Κατά τα άλλα, η Κυβέρνηση διατείνεται για ένα νέο δημόσιο στελεχωμένο από υπαλλήλους υψηλών προδιαγραφών και προσόντων. Οι διατάξεις αυτές έρχονται σε πλήρη αντίθεση με κάθε αντίστοιχο ευρωπαϊκό κανονισμό εργασίας, ακόμα και με τον κανονισμό λειτουργίας της Ευρωπαϊκής Επιτροπής, έναν εκ των τριών εταίρων της τρόικας, ο οποίος προβλέπει δώδεκα αναρρωτικές άδειες συνολικά έως δύο συνεχόμενες, χωρίς βεβαίως την υποχρέωση προσκόμισης ιατρικού πιστοποιητικού.
Εκτός αυτού υπάρχει πληθώρα ειδικών αδειών για τη διευκόλυνση των υπαλλήλων. Ενδεικτικά, μπορώ να αναφέρω τα εξής: Τέσσερις ημέρες σε περιπτώσεις γάμου, μέχρι δύο ημέρες σε περίπτωση μετακόμισης, μέχρι τρεις ημέρες σε περίπτωση σοβαρής ασθένειας συζύγου, δύο ημέρες για τον γάμο τέκνου κ.λπ..
Είναι απορίας άξιο, λοιπόν, κυρία Υπουργέ, γιατί δεν λαμβάνετε υπ’ όψιν τέτοια παραδείγματα ως πρότυπο λειτουργίας. Δυσκολεύομαι να πιστέψω ότι απλά η τρόικα σας υποχρεώνει γι’ αυτό. Δική μου πεποίθηση είναι, πως στη συγκεκριμένη περίπτωση ούτε υπηρετείτε εντολές της τρόικας ούτε προσπαθείτε να βελτιώσετε την ενδεχομένως και κατά περιπτώσεις προβληματική λειτουργία του δημοσίου. Πιστεύω ότι επιτίθεστε στην ίδια την έννοια δημόσιο. 
Γι’ αυτό και ο στόχος σας δεν είναι το μικρό και λειτουργικό κράτος. Είναι ψευδεπίγραφο αυτό που ισχυρίζεστε. Ο πραγματικός στόχος είναι το αποδυναμωμένο δημόσιο, ένας δημόσιος τομέας που δεν θα καλύπτει τις ανάγκες των πολιτών, ώστε να δημιουργηθεί κενό το οποίο θα καλύψουν οι εταιρείες ιδιαίτερα καλοπληρωμένων εξειδικευμένων συμβούλων και εταιρειών. 
Πραγματικός στόχος είναι μία Ελλάδα που θα κυβερνάται από ιδιωτικές συμφωνίες, από ιδιωτικές εταιρείες σε ιδιωτικούς χώρους υπέρ των συμφερόντων λίγων ιδιωτών, αυτών που θα αγοράσουν τα σχολεία μας, τα νοσοκομεία, τις τεχνικές υπηρεσίες, την Αμυντική Βιομηχανία, τις επιχειρήσεις κοινής ωφέλειας και ό,τι εν πάση περιπτώσει γνωρίζαμε τόσα χρόνια ως κράτος πρόνοιας, ακόμη κι αν αυτό δεν ήταν όσο προνοιακό εμείς θα θέλαμε. Και φυσικά ο ισχυρός ικανός και λειτουργικός δημόσιος τομέας δεν χωρά σε αυτήν την προοπτική. Είναι εμπόδιο.
Κυρίες και κύριοι συνάδελφοι που στηρίζετε την Κυβέρνηση, άλλοι από εσάς οραματίζεστε και άλλοι απλά εξυπηρετείτε την μετάλλαξη του ελληνικού κράτους σε κράτους των εταιρειών, που θα αναπαράγει και θα ενισχύει πολύ συγκεκριμένα ιδιωτικά συμφέροντα. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίας Βουλευτού)
Σε μισό λεπτό τελειώνω, κυρία Πρόεδρε.
Εμείς ένα τέτοιο κράτος όχι μόνο το απορρίπτουμε αλλά και το καταδικάζουμε, επειδή εμείς στο ΣΥΡΙΖΑ οραματιζόμαστε το κράτος στην υπηρεσία των πολιτών ούτε μικρό ούτε μεγάλο αλλά όσο ακριβώς χρειάζεται, ώστε ο δημόσιος τομέας να γίνει πιο λειτουργικός, να γίνει εφαλτήριο και αρωγός στην παραγωγική ανασυγκρότηση της χώρας και όπως ακριβώς χρειάζεται, ώστε να υποστηρίξει την κοινωνική συνοχή και την οικονομική παλινόρθωση και ανάπτυξη.
Και θα δώσουμε τη μάχη για να το καταφέρουμε, επειδή ανάμεσα στην επιβίωση των υμετέρων ιδιωτών και των Ελλήνων πολιτών, στο ΣΥΡΙΖΑ δεν γεννάται κανένα απολύτως ερώτημα για το ποια πλευρά διαλέγουμε.
Σας ευχαριστώ.
(Χειροκροτήματα από την πτέρυγα του ΣΥΡΙΖΑ-ΕΚΜ)</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε πολύ κι εμείς. 
Το λόγο τώρα έχει η κ. Χριστοφιλοπούλου, Υφυπουργός Διοικητικής Μεταρρύθμισης και Ηλεκτρονικής Διακυβέρνησης. Έχετε έξι λεπτά, κυρία Υπουργέ.</ChairmanSpeech>
<Speech><Parlmember>ΠΑΡΑΣΚΕΥΗ ΧΡΙΣΤΟΦΙΛΟΠΟΥΛΟΥ</Parlmember> (Υφυπουργός Διοικητικής Μεταρρύθμισης και Ηλεκτρονικής Διακυβέρνησης): Κυρία Πρόεδρε, θα χρειαστώ ένα με δύο λεπτά παραπάνω. Θα ζητήσω κι εγώ την ανοχή σας, γιατί δεν τοποθετήθηκα στην επί της αρχής συζήτηση.
Κυρίες και κύριοι συνάδελφοι, προφανώς το νομοσχέδιο το οποίο συζητούμε σήμερα δεν φιλοδοξεί να λύσει όλα τα προβλήματα κι όλες τις κακοδαιμονίες της ελληνικής Δημόσιας Διοίκησης. Είναι όμως βέβαιο ότι οι ρυθμίσεις τις οποίες συζητήσαμε και στην επιτροπή και συζητούμε από εχθές, είναι ρυθμίσεις οι οποίες προάγουν τον τελικό στόχο που δεν είναι άλλος από μία Δημόσια Διοίκηση -έμφαση στο δημόσια και καθόλου εταιρική- που στηρίζεται στο τρίπτυχο διαφάνεια, αξιολόγηση, αποτελεσματικότητα προς όφελος των πολιτών. 
Γι’ αυτό χρειάζονται ρυθμίσεις οι οποίες είναι και ενδοϋπηρεσιακές, δηλαδή μία βελτίωση του τρόπου με τον οποίο οι δημόσιες υπηρεσίες επικοινωνούν μεταξύ τους και βεβαίως, προς τον τελικό αποδέκτη που είναι ο πολίτης. 
Όμως, εγώ αναρωτιέμαι, κυρίες και κύριοι συνάδελφοι, ως προς το εξής. Καλοδεχούμενες και οι κριτικές, καλοδεχούμενες και οι καλές κουβέντες που ακούστηκαν από όλους τους συναδέλφους και με την ευκαιρία αυτή θα ήθελα να ευχαριστήσω τον καθένα και την καθεμιά και από τη δική μου πλευρά, όσο παρακολούθησα και την επιτροπή και την Ολομέλεια, για τις παρατηρήσεις τους. Είναι καλοδεχούμενα όλα.
Ωστόσο όπως είπα, αναρωτιέμαι. Η εξυπηρέτηση του πολίτη, περνάει από την καταστρατήγηση οποιασδήποτε προσπάθειας μπορεί να υπάρξει για αδιαφάνεια, για γραφειοκρατία, για μεθοδεύσεις; Αν αυτό είναι έτσι, τότε αναρωτιέμαι. Εις τι οι αιτιάσεις της Αξιωματικής Αντιπολίτευσης σε ό,τι αφορά τις προωθούμενες ρυθμίσεις για το «Διαύγεια»; Αναρωτιέμαι, πραγματικά, διότι το άρθρο 23, στοχεύει στην ουσιώδη ισχυροποίηση του θεσμού της διαφάνειας, ενός θεσμού που είναι πια αποδεδειγμένο ότι και όπως λειτουργεί σήμερα, πριν καν έρθουν αυτές οι ρυθμίσεις, λειτουργεί με τρόπο που εμπεδώνει τη διαφάνεια στη δράση της Δημόσιας Διοίκησης.
Θέλω να μιλήσω λίγο πιο συγκεκριμένα. Η Αξιωματική Αντιπολίτευση διά του εισηγητού της, του κ. Μητρόπουλου, αμφισβητεί, κατ’ αρχάς, την αποτελεσματικότητα αυτή καθεαυτή, διότι, όπως λέει -διαβάζω- «δεν αναρτώνται πιστοποιητικά στρατολογικής κατάστασης, ποινικά μητρώα και άλλα έγγραφα που αφορούν τους πολίτες».
Είναι προφανές ότι μάλλον τελείτε σε σύγχυση, κυρίες και κύριοι συνάδελφοι της Αντιπολίτευσης, διότι είναι γνωστό ότι η «Διαύγεια» δεν είναι η διαδικτυακή πύλη «Ερμής» ούτε τα ΚΕΠ, τα οποία έχουν στόχο, πράγματι, την εξυπηρέτηση των πολιτών στα πιστοποιητικά που χρειάζονται οι πολίτες ηλεκτρονικά ή φυσικά από τα ΚΕΠ. Δεν είναι αυτό η «Διαύγεια». Η «Διαύγεια» δεν είναι τίποτα άλλο, παρά η δυνατότητα να γίνει η δράση της Δημόσιας Διοίκησης φανερή στους πολίτες. Είναι, λοιπόν, ένα όπλο στα χέρια των πολιτών η «Διαύγεια». Δεν είναι η πύλη «Ερμής» που εξυπηρετεί τους πολίτες και λειτουργεί εδώ και καιρό.
Θέλω να πληροφορήσω τη Βουλή των Ελλήνων ότι αυτήν τη στιγμή που μιλάμε, έχουμε δώδεκα υπηρεσίες οι οποίες ολοκληρώνονται πλήρως ηλεκτρονικά από το σύστημα «Ερμής», χωρίς να απαιτείται η φυσική παρουσία πολιτών. Έχουμε ογδόντα τρεις ηλεκτρονικές υπηρεσίες για τις οποίες ο χρήστης του «Ερμής» μπορεί να κάνει αίτηση από το σπίτι, από τον υπολογιστή του και να παραλάβει από τα ΚΕΠ το πιστοποιητικό του. Έχουμε και χίλιες επτακόσιες είκοσι τέσσερις ηλεκτρονικές υπηρεσίες για τις οποίες ο «Ερμής» δεν προσφέρει αυτό καθεαυτό το πιστοποιητικό αλλά προσφέρει την πληροφόρηση για ό,τι χρειάζεται.
Άρα, λοιπόν, είμαστε σε μία κατάσταση, όπου στόχος μας είναι να βελτιωθούν οι υπηρεσίες που παρέχονται μέσω της πύλης του «Ερμής». Από την άλλη, όμως, δεν είναι ρόλος της «Διαύγειας», όπως μάλλον από σύγχυση υποστηρίζεται, να παρέχει και να αναρτά τα πιστοποιητικά που έχουν ευαίσθητα προσωπικά δεδομένα των πολιτών. Αυτό, εξάλλου, θα προσέκρουε στο άρθρο 9 του Συντάγματος, σύμφωνα με το οποίο είναι γνωστό ότι οι πολίτες έχουν όλο το δικαίωμα για την πληροφόρηση ή όχι σχετικά με τα προσωπικά τους δεδομένα και άρα, τα δεδομένα τα οποία εκείνοι επιλέγουν να δημοσιοποιήσουν ή όχι.
Θα ήθελα, λοιπόν, να δείτε πιο προσεκτικά τα θέματα που αφορούν τη «Διαύγεια» και να επανεξετάσετε τη στάση σας σε σχέση με αυτό το περίεργο «ΠΑΡΩΝ». Τι σημαίνει «ΠΑΡΩΝ»; Στηρίζετε ή δεν στηρίζετε αυτόν το θεσμό;
Άλλη μία αιτίαση της Αξιωματικής Αντιπολίτευσης ήταν ότι ο θεσμός είναι τάχα γραφειοκρατικός, ότι ο θεσμός δεν αφορά τις περισσότερες περιπτώσεις και ότι το άρθρο 23, περιορίζει αρκετά την ύλη που αναρτάται στο «Διαύγεια».
Είναι προφανές ότι και εδώ κάνετε λάθος, διότι η ρύθμιση που εισάγουμε δεν αφαιρεί αλλά προσθέτει υποχρεώσεις στη διοίκηση για να εξυπηρετεί τη διαφάνεια προς όφελος των πολιτών. Η ανάληψη της υποχρέωσης δαπάνης είναι ήδη ρυθμισμένη. Η απόφαση, όμως, έγκρισης της δαπάνης και η οριστικοποίηση της πληρωμής της δαπάνης είναι αυτό ακριβώς που κάνει η ρύθμιση. Δηλαδή, τι κάνει η ρύθμιση; Δίνει ακόμη περισσότερη δυνατότητα στον πολίτη να ελέγξει αν η δημόσια δαπάνη που αναρτήθηκε στο διαδίκτυο τελικά πληρώθηκε, πότε πληρώθηκε και να μπορεί εκ των υστέρων να κρίνει τη διοίκηση.
Αυτό είναι δύναμη στα χέρια των πολιτών. Όμως, δεν φθάνει μόνο αυτό. Παράλληλα με τη ρύθμιση που εισάγουμε, προχωρούμε στην εμπέδωση τεχνικά της διαφάνειας, έτσι ώστε να γίνει αποτελεσματικότερο εργαλείο. Πώς το κάνουμε αυτό; Το κάνουμε με τη μηχανή αναζήτησης, έτσι ώστε οι πολίτες να μπορούν πιο εύκολα να αναζητούν εκείνα τα δημόσια έγγραφα τα οποία τους αφορούν ή τα οποία θέλουν να ελέγξουν, βάζοντας μέσα στην ίδια τη «Διαύγεια» τη διαδραστικότητα, δηλαδή τη δυνατότητα των πολιτών να μπαίνουν και να σχολιάζουν τις δημόσιες αποφάσεις.
Νομίζω ότι είναι ενδεικτικό όλου του κλίματος που επικρατεί αυτόν τον καιρό το ότι η Αξιωματική Αντιπολίτευση δεν κάνει τίποτα άλλο, παρά να μηδενίζει απολύτως οτιδήποτε κι αν φέρνει η Κυβέρνηση, ακόμα και αυτήν τη «Διαύγεια». Θα περίμενε κανείς ότι μετά την αρχική καταψήφιση από το ΣΥΡΙΖΑ το 2010, μετά απ’ όσα έχουν συμβεί και μετά από το γεγονός ότι προσεγγίζουμε τα δέκα εκατομμύρια από τα εννιά εκατομμύρια επτακόσιες πενήντα πέντε χιλιάδες αποφάσεις του δημοσίου, νοσοκομείων, δήμων, Υπουργείων, υπουργικές αποφάσεις, κοινές υπουργικές αποφάσεις. Σχεδόν δέκα εκατομμύρια αποφάσεις υπάρχουν αυτήν τη στιγμή στο διαδίκτυο. 
Και λέτε τι, κυρίες και κύριοι του ΣΥΡΙΖΑ; Λέτε ότι αυτό είναι γραφειοκρατικό; Ποιο είναι το γραφειοκρατικό; Το ότι πληροφορούνται οι πολίτες; Το ότι από την πιλοτική εφαρμογή που θα ξεκινήσει τον Ιανουάριο θα μπορούμε και να αναζητούμε, όπως σας είπα, μέσω μηχανής αναζήτησης εκείνα τα δεδομένα που θέλουμε, για να ελέγξουμε την κυβέρνηση, την εκάστοτε κυβέρνηση, τις διοικήσεις των δήμων, τα δημοτικά συμβούλια και τους δημάρχους, τις διοικήσεις των νοσοκομείων, τις γενικές γραμματείες; 
Τι ακριβώς καταψηφίζει ο ΣΥΡΙΖΑ; Τι ακριβώς καταψηφίζει; Καταψηφίζει γενικώς και αορίστως οτιδήποτε, γιατί αυτό που σας ενδιαφέρει, είναι να αποδείξετε αυτό όμως που δεν μπορεί να αποδειχθεί, ότι αυτή η Κυβέρνηση δεν θέλει τίποτα άλλο, όπως σας ακούω να λέτε, παρά να καταργήσει τις δυνατότητες των πολιτών και να εισάγει την εταιρική διοίκηση. 
Αυτή η Κυβέρνηση κάνει κάθε τι το δυνατό σε συνθήκες ιδιαίτερα δύσκολες, να ουσιαστικοποιήσει τη λειτουργία θεσμών οι οποίοι έχουν πετύχει, όπως η διαφάνεια και να φέρει και να ρυθμίσει τα δικαιώματα των πολιτών. Βεβαίως, στο επόμενο νομοσχέδιο θα φέρουμε ρυθμίσεις οι οποίες αφορούν τη δομή και τη λειτουργία της Δημόσιας Διοίκησης και τη στρατηγική για το ανθρώπινο δυναμικό. 
Έτσι, λοιπόν, μ’ αυτό το νομοσχέδιο, ολοκληρώνεται μία πρώτη φάση θετικών ρυθμίσεων για τη Δημόσια Διοίκηση και προχωρούμε και στη θεσμοθέτηση κι άλλων που δεν αφορούν ούτε την τρόικα ούτε τα μνημόνια αλλά αφορούν την προσπάθειά μας να βελτιώσουμε τον τρόπο με τον οποίο η ελληνική Δημόσια Διοίκηση εξυπηρετεί τους πολίτες και είναι για τους πολίτες αλλά και με τους πολίτες μέσω «Διαύγειας».
Πριν κατέβω από το Βήμα, καλώ άλλη μία φορά την Αξιωματική Αντιπολίτευση να επανεξετάσει τη στάση της σε σχέση με το άρθρο 23. Θα το βρείτε μπροστά σας.
(Χειροκροτήματα)</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε, κυρία Υπουργέ.
Το λόγο έχει η κ. Νίκη Φούντα.</ChairmanSpeech>
<Speech><Parlmember>ΝΙΚΗ ΦΟΥΝΤΑ</Parlmember>: Ευχαριστώ, κυρία Πρόεδρε.
Κυρία Υφυπουργέ, κύριοι συνάδελφοι, για τη Δημοκρατική Αριστερά η λέξη «μεταρρύθμιση» είναι το απόλυτο προαπαιτούμενο αλλαγής. Θα πούμε για άλλη μία φορά ότι, όσον αφορά εμάς, υπήρξε ρητή η διαφωνία μας ουσιαστικά και η κατηγορία απέναντι στο μαύρο της οθόνης της ΕΡΤ και σε όλα αυτά που επακολούθησαν. Η απόρριψη κάθε συμβιβαστικής δημοκρατικής λύσης –για να το πω έτσι- για μας ήταν το κόκκινο πανί όλης αυτής της μονομερούς και μονοκομματικής πρωτοβουλίας που υπήρξε τότε από τον κ. Σαμαρά.
Οι μήνες που πέρασαν, ανέδειξαν τα αδιέξοδα αυτής της κυβερνητικής επιλογής. Το αυταρχικό πρότυπο για την προώθηση των μεταρρυθμίσεων εμφανίζει σήμερα, δυστυχώς, την αναπόφευκτη και αναμενόμενη κατάληξη της εφαρμογής του. Τα ΜΑΤ επενέβησαν και εκκένωσαν την ΕΡΤ σε μία δημοκρατική χώρα. 
Ενός κακού, λοιπόν, μύρια έπονται. Η θέση της Δημοκρατικής Αριστεράς είναι ότι όλα αυτά θα μπορούσαν να έχουν αποφευχθεί. Όμως, κάποιοι δεν το θέλησαν. Για πολλά χρόνια, η Δημόσια Διοίκηση υπέφερε από πολιτικές επιλογές ανάλογα με τον πολιτικό της προϊστάμενο αλλά και από πελατειακές λογικές. Η ΕΡΤ, είναι ένα τέτοιο τρανταχτό παράδειγμα. Υπάρχουν ευθύνες, λοιπόν, ανάλογα με τον πολιτικό προϊστάμενο.
Φτάσαμε έτσι σε μια ρητορική κοινωνικών αυτοματισμών, που καλλιεργήθηκε από πολιτικές δυνάμεις, οι οποίες θεώρησαν ότι έτσι θα διαχειριστούν καλύτερα την κρίση, σε ένα κλίμα απόλυτης απαξίωσης της δημοσιοϋπαλληλικής λειτουργίας και στη στοχοποίηση των δημοσίων υπαλλήλων. Όλα αυτά συμβαίνουν, αντί να προσπαθήσουμε να αναβαθμίσουμε ουσιαστικά το πολύπαθο δημόσιο, με βαθιές ριζικές καινοτόμες και διαρθρωτικές μεταρρυθμίσεις και φυσικά όχι απορρυθμίσεις.
Ξεχνάμε συχνά ότι η έξοδος από την κρίση –για εμάς και για εμένα προσωπικά, απόλυτη κρίση αξιών- περνά και μέσα από την αναβάθμιση της Δημόσιας Διοίκησης, γιατί αυτή είναι η ραχοκοκαλιά της δομής του κράτους. Και αντί να επενδύουμε αυτήν την πολύ σημαντική και καίρια στιγμή για την αναβάθμισή της, καλλιεργούμε την απαξίωση και την ισοπέδωση.
Πριν περάσω στην ουσία του παρόντος νομοσχεδίου, θα ήθελα να θυμηθούμε ότι ο Υπουργός Διοικητικής Μεταρρύθμισης, λίγο αφότου ανέλαβε τα καθήκοντά του δήλωσε ότι από τον προκάτοχό του κ. Μανιτάκη παρέλαβε «μηδέν». Μετά από τέσσερις μήνες παρουσίας στο Υπουργείο, αυτοδιαψεύδεται.
Θα ήταν απολύτως περιττό να θυμίσουμε ότι τα θεμέλια μιας διαρθρωτικής και μελετημένης μεταρρύθμισης του κράτους τέθηκαν τότε, όταν επιχειρήθηκε για πρώτη φορά –πιστεύουμε με κάποια επιτυχία, όπως σήμερα αναγνωρίζεται, γιατί τότε κάποιοι μιλούσαν για απόλυτη αποτυχία- με τη συναίνεση των υπαλλήλων, η αξιολόγηση όλων των δομών των Υπουργείων. 
Φυσικά δεν έλειψαν οι πολιτικές αντιδράσεις ακόμα και στην τότε κυβέρνηση συνεργασίας, επειδή πολλοί είναι αυτοί οι οποίοι δεν θέλουν να ακούσουν για αξιολόγηση. Και μιλάμε για μια αξιολόγηση που είναι απολύτως απαραίτητη.
Πρέπει να πούμε, όμως, ότι το Κυβερνητικό Συμβούλιο Μεταρρύθμισης και άλλοι θεσμοί, έβαλαν την σφραγίδα τους και αποδεικνύονται και για την σημερινή ηγεσία πολύτιμο εργαλείο για τη μεταρρύθμιση της διοίκησης. Έτσι, λοιπόν, γίνεται αξιολόγηση δομών. Αν και ο κ. Μητσοτάκης δεν το αναγνωρίζει ρητά, ωστόσο τον τιμά το γεγονός ότι, σε ένα βαθμό τουλάχιστον, ακολουθεί τον κανόνα –που κατά τη γνώμη μας θα έπρεπε να είναι απαράβατος- της θεσμικής συνέχειας της δημόσιας πολιτικής και λειτουργίας.
Συνεπώς, δεν μπορούμε παρά να επικροτήσουμε, ως θετικό βήμα, το γεγονός ότι στο παρόν νομοσχέδιο αξιοποιούνται πρωτοβουλίες από το προσχέδιο νόμου, για την οργάνωση και λειτουργία της Δημόσιας Διοίκησης που είχε ετοιμαστεί επί τρικομματικής κυβέρνησης από τον απερχόμενο τότε Υπουργό και είχε παραδοθεί φυσικά στο νέο Υπουργό.
Είναι θετικό, λοιπόν, που αποκαθίσταται μία αδικία και επαναπροσλαμβάνονται όσοι είχαν απολυθεί με δικαστική απόφαση, λόγω αντισυνταγματικότητας της πρόσληψής τους, δηλαδή οι επιτυχόντες του διαγωνισμού 9Κ/2008.
Είναι, επίσης, πολύ θετικό ότι αξιοποιείται η προεργασία που είχε γίνει επί Μανιτάκη, για τον εξορθολογισμό του καθεστώτος των αναρρωτικών αδειών, όπου παρατηρούνταν καταχρήσεις κάθε είδους.
Τέλος, είναι θετικό ότι θωρακίζεται ακόμα περισσότερο η πειθαρχική διαδικασία, γίνεται ταχύτερη και φυσικά δικαιότερη. Στην ουσιαστική ενίσχυση της πειθαρχικής ευθύνης στο δημόσιο, ενεργοποιήθηκαν και παγωμένες διαδικασίες, που επί χρόνια μάλιστα ήταν ενάντια σε εξωφρενικές απαιτήσεις για σωρηδόν οριζόντιες απολύσεις και που για πολλούς μήνες χρησιμοποιήθηκαν λαϊκίστικα ή όχι από πολλούς και μέσα στη Βουλή, καθώς και από τα Μέσα Μαζικής Ενημέρωσης.
Βέβαια από την άλλη, το πνεύμα ήταν εντελώς διαφορετικό από την απαράδεκτη ρύθμιση που προωθήθηκε μαζί με τον Υπουργό Παιδείας, για να τεθούν σε αυτοδίκαιη αργία οι διοικητικοί υπάλληλοι των πανεπιστημίων που δεν απογράφησαν. Η πειθαρχική ευθύνη και η δεοντολογία στο δημόσιο, δεν επιτρέπει να ευτελίζονται για να περάσει κάποιο Υπουργείο μια τροπολογία ή κάποια πολιτική, στην οποία συναντά έντονες και δικαιολογημένες αντιδράσεις.
Ας συμφωνήσουμε πάντως ότι το μείζον και σημαντικό δεν είναι να στοχοποιείται σωρηδόν το ανθρώπινο δυναμικό, της διοίκησης εν προκειμένω αλλά να αναβαθμιστεί και να αξιοποιηθεί.
Ο εξορθολογισμός των αναρρωτικών αδειών είναι, όπως είπαμε, ορθός. Η μηχανογραφική άδεια χρειαζόταν εξορθολογισμό και είναι πολύ θετικό το στοιχείο, αφού επέτρεπε καταχρήσεις. Εδώ, όμως, γίνεται μία ισοπεδωτική παρέμβαση. Συγκεκριμένα, η άδεια που δινόταν στους υπαλλήλους του τομέα της πληροφορικής –μία άδεια απαραίτητη μιας και υπάρχει, αν δεν απατώμαι, ευρωπαϊκή οδηγία που δηλώνει ότι κάθε σαράντα πέντε λεπτά εργασίας απαιτείται τουλάχιστον δεκάλεπτο διάλλειμα για τους ανθρώπους που δουλεύουν στους υπολογιστές- ουσιαστικά καταργείται ισοπεδωτικά για όλους.
(Στο σημείο αυτό την Προεδρική Έδρα καταλαμβάνει ο Δ’ Αντιπρόεδρος της Βουλής κ. ΙΩΑΝΝΗΣ ΔΡΑΓΑΣΑΚΗΣ )
Θα ήταν ίσως επίσης περιττό να πω ότι σε όλα τα ευνομούμενα κράτη, κράτη καπιταλιστικά που θεωρούνται πολύ σκληρά απέναντι στους εργαζόμενους, υπάρχει το γνωστό διάλειμμα τύπου «lunch break» ή «διάλειμμα για να φας» ή ουσιαστικά για κάποιες άλλες ανθρώπινες διαδικασίες που υπάρχουν, προκειμένου να μπορέσει να αποδώσει και να γίνει επιτέλους παραγωγικός ο εργαζόμενος. Όλοι αυτό θέλουμε για τη Δημόσια Διοίκηση. 
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού)
Και επειδή πιέζει ο χρόνος, θα ήθελα να ολοκληρώσω αναφερόμενη στη «Διαύγεια». Παρά το γεγονός ότι είναι σαφές πως επιχειρήσατε να υπονομεύσετε τη «Διαύγεια» με τη διαβούλευση της μιας μέρας -και αυτό είναι κάτι που δεν μπορεί να πει κανένας ότι δεν έγινε- σ’ αυτό το σχέδιο νόμου έρχονται κάποια στοιχεία και γίνεται, πραγματικά, εργαλείο ηλεκτρονικής διακυβέρνησης. Πράγματι, λοιπόν, επανορθώνετε και βελτιώνετε τη «Διαύγεια». 
Ολοκληρώνω, λοιπόν, καλώντας σας να σκεφτούμε πώς θα επεκταθεί η «Διαύγεια» σε κάθε επίπεδο από την κυβερνητική πολιτική μέχρι την τοπική αυτοδιοίκηση και μέχρι τις διοικητικές αποφάσεις του δικαστικού τομέα -ένα σημείο και ένας κλάδος στον οποίο πονάμε ως κράτος- και τις αποφάσεις που αφορούν τον ιδιωτικό τομέα αλλά και τους φορείς, όπως είναι η Βουλή, η οποία δεν υπάγεται στη «Διαύγεια». Σας καλώ να επεκτείνουμε τη «Διαύγεια» και τη διαφάνεια στον ιδιωτικό τομέα και στις εισηγμένες εταιρείες, δηλαδή στον τομέα της εταιρικής ευθύνης. 
Θα είμαστε δίπλα σε κάθε άρθρο που θα προωθεί μεταρρυθμίσεις και ελπίζουμε να ολοκληρωθούν πράγματα και οράματα, στα οποία θέλουμε να συμβάλλουμε και εμείς. 
Σας ευχαριστώ. 
(Χειροκροτήματα)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Σας ευχαριστούμε και εμείς, κυρία συνάδελφε. 
Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία, τριάντα ένας μαθητές και μαθήτριες και δύο συνοδοί- καθηγητές από το 1ο Δημοτικό Σχολείο Ναυπλίου. 
Η Βουλή τούς καλωσορίζει. 
(Χειροκροτήματα απ’ όλες τις πτέρυγες της Βουλής)
Το λόγο έχει τώρα για επτά λεπτά η κ. Σοφία Σακοράφα.</ChairmanSpeech>
<Speech><Parlmember>ΣΟΦΙΑ ΣΑΚΟΡΑΦΑ</Parlmember>: Ευχαριστώ πολύ, κύριε Πρόεδρε.  
Θα μου επιτρέψετε να ξεκινήσω κάνοντας ένα μικρό σχόλιο το οποίο δεν μπορώ να αποφύγω και να υπενθυμίσω στην κυρία Υπουργό ότι αυτός είναι ο ρόλος της Αντιπολίτευσης. Βεβαίως και ρόλος της Αξιωματικής Αντιπολίτευσης είναι να συμφωνεί όταν πρέπει και να είναι και εποικοδομητική αλλά κυρίως ο ρόλος της Αντιπολίτευσης, είναι να ελέγχει και να προτείνει. Πρόκειται για ρόλο, κυρία Υπουργέ, τον οποίο εσείς γνωρίζετε πάρα πολύ καλά, γιατί υπήρξατε μέλος κόμματος το οποίο για πάρα πολλά χρόνια υπήρξε αξιωματική αντιπολίτευση. Άρα, νομίζω ότι στο συγκεκριμένο δεν θα έπρεπε να είστε τόσο επικριτική απέναντι στην Αξιωματική Αντιπολίτευση. 
Κυρίες και κύριοι συνάδελφοι, το κλίμα μέσα στο οποίο γίνεται η σημερινή συνεδρίαση, όσο τεταμένο κι αν είναι από σημειολογικής άποψης, δυστυχώς για τη δημοκρατία και το Κοινοβούλιο, δεν είναι ούτε πρωτόφαντο ούτε και κορυφαίο γι’ αυτό που ζούμε τα τελευταία τρία χρόνια. 
Φαντάζει γελοιογραφία και μάλιστα κακόγουστη, να προσπαθούμε να συζητήσουμε ένα σχέδιο νόμου υποστηρίζοντας και ακολουθώντας την κοινοβουλευτική διαδικασία, την ίδια στιγμή που η Κυβέρνηση διαρκώς και συνεχώς με αυξανόμενη ένταση καταλύει στην πράξη αυτήν ακριβώς τη λειτουργία του Κοινοβουλίου. 
Μια ομάδα που θέλει να ονομάζεται «Κυβέρνηση» έχει αποφασίσει συνειδητά και εφαρμόζει συγκεκριμένα ένα σχέδιο πολιτικής που σαν αποτέλεσμα –αν όχι σαν ζητούμενο- έχει την καταρράκωση και την ακύρωση όλων των δημοκρατικών κατακτήσεων του λαού μας. 
Η θρασύτατη αγνόηση από μέρους της του Συντάγματος και η χυδαία παράκαμψη της Βουλής και των λειτουργιών της δεν είναι απλά καταγγελλόμενη από μένα σαν δημοκρατική εκτροπή αλλά σαν επικίνδυνος εκφασισμός θεσμών και συμπεριφοράς. 
Κατά τη διάρκεια της συζήτησης του σχεδίου νόμου στην επιτροπή, είχα τονίσει ότι κάθε σχέδιο νόμου που έρχεται, είναι ακόμα ένα βήμα στον κατήφορο αυτής της αντιδημοκρατικής εκτροπής. Σήμερα αποδεικνύεται ότι η πραγματικότητα που προσπαθεί να διαμορφώσει η Κυβέρνηση ξεπερνάει και τη σημασία και τη βαρύτητα οποιασδήποτε καταγγελίας. 
Δεν υπάρχουν καν ερωτήματα πλέον από την πλευρά μου για το ελάχιστο όριο υποταγής αυτής της Κυβέρνησης και των υποστηρικτών της σ’ αυτήν την πορεία κατάλυσης της δημοκρατίας. 
Μετά τα σημερινά γεγονότα, η σκοπιμότητα του άρθρου 23 είναι εμφανής, κύριε Πρόεδρε. Επειδή η μεγαλύτερη βία είναι η ανάγκη επιβίωσης, αυτός που εκμεταλλεύεται τόσο σκαιά και χυδαία αυτήν την ανάγκη, ονομάζεται «στυγνός εκμεταλλευτής». Αυτήν την ταυτότητα εξυπηρετεί αυτή η Κυβέρνηση με τις πράξεις της, έτσι όπως τις είδαμε σήμερα. 
Δεν θα ήθελα να επεκταθώ περισσότερο, γιατί δεν πιστεύω πια ότι χρειάζεται να πω οτιδήποτε για να προβληματίσω, όταν η εικόνα της σιδερόπορτας της ΕΡΤ κλειδωμένη με χειροπέδες –ούτε καν αυτό- αλλά και η απαγόρευση πρόσβασης στο δημόσιο χώρο συναδέλφων μας Βουλευτών από έναν αξιωματικό, δεν προβληματίζει και δεν εξεγείρει εκείνους στους οποίους απευθύνομαι. 
Ανταποκρινόμενη στο κάλεσμα των ανθρώπων της ΕΡΤ δηλώνω παρούσα και καλώ σε συστράτευση όλες τις πολιτικές δυνάμεις αλλά κυρίως τους πολίτες.  Και για άλλη μια φορά επαναλαμβάνω ότι η μάχη για την ανατροπή αυτής της Κυβέρνησης είναι διαρκής και παντού και νομίζω ότι θα πρέπει να τα πούμε στους δρόμους. 
Πάμε τώρα στο νομοσχέδιο, στο άρθρο 1, καταργείτε την άδεια των χειριστών ηλεκτρονικών υπολογιστών, τη στιγμή που δεν εφαρμόζετε νόμους και κανόνες της Ευρωπαϊκής Ένωσης για τη διαμόρφωση συνθηκών υγιεινής και ασφάλειας στο χώρο της εργασίας τους, λέγοντας ότι έτσι εξοικονομείται σημαντικά ο αριθμός των ανθρωποωρών. Πόσες -τέλος πάντων- είναι αυτές οι ώρες, κύριε Υπουργέ; 
Στο άρθρο 4 και 5, αναστέλλετε τις εκπαιδευτικές άδειες, αποτρέπετε ουσιαστικά την εκπαίδευση των δημοσίων υπαλλήλων. Το ερώτημα είναι, πως είναι δυνατόν να χρειάζονται πτυχία και τίτλοι σπουδών σαν κριτήρια πρόσληψης και από την άλλη να κόβετε τις άδειες σπουδών. Ο στόχος σας, για εμένα είναι προφανής. Πάση θυσία είναι η απαξίωση του δημόσιου και μια κατηγορία να χαρακτηρίζεται σαν ανεπαρκής στο δημόσιο, ώστε να ιδιωτικοποιηθεί. 
Στο άρθρο 6, κάνετε νόμο μια ήδη ισχύουσα απόφαση του Συμβουλίου της Επικρατείας. Είναι εμφανές ότι φοβάστε μην αρθεί μελλοντικά αυτή η απόφαση και τρέχετε να την κάνετε νόμο. Νομίζω ότι εδώ θα πρέπει να σας κρίνουν και οι πολύτεκνοι και οι μητέρες διδύμων και τριδύμων, παρ’ ότι λέτε ότι τους διευκολύνετε μέσα από τον ελάχιστο χρόνο που τους δίνεται για να αναθρέψουν τα παιδιά τους.
Στο άρθρο 7, άλλη μια υπηρεσία και υποχρέωση του δημοσίου εκχωρείται σε ιδιώτες χωρίς λόγο και χωρίς αιτία ή μάλλον, με τη γνωστή δικαιολογία «καλύτερη λειτουργία», «αποσυμφόρηση» και τα λοιπά. Δεν έχω να σχολιάσω εδώ τίποτα. 
Στο άρθρο 8, η αποθέωση της απαξίωσης του ΑΣΕΠ, κυρία Υπουργέ, εμμέσως πλην σαφώς. Επικαλείστε κόστος εξετάσεων και χρονοβόρα διαδικασία ελέγχου και δημιουργείτε δεδομένους ομήρους και υποψήφιους ρουσφετιών. Το πολεμήσατε από την αρχή, τώρα το κάνετε και πράξη και με τη μείωση ακόμα και του χρόνου προσωρινής πρόσληψης μέχρι την έκδοση απόφασης χωρίς εναλλακτική λύση, οδηγείτε αναπόφευκτα στη διάλυση των δημοσίων υπηρεσιών. 
Στο άρθρο 10, ξεπερνάτε και τον πιο θρασύ εαυτό σας. Είχατε επικαλεστεί αξιολόγηση δομών και υπαλλήλων για την αναδιάρθρωση των δημοσίων υπηρεσιών, για να αιτιολογήσετε έστω και προσχηματικά τις διαθεσιμότητες και τις απολύσεις. Τώρα ούτε αυτά τηρείτε. Για εσάς οι επιταγές της τρόικας είναι διαταγές. Το ίδιο είχε κάνει και ο κ. Βολουδάκης. Πόσο πιο ωμοί μπορείτε να γίνετε ακόμη, για να απολύσετε όσους σας διατάζουν να απολύσετε; 
Στο άρθρο 11, η εξαίρεση κατηγοριών από τη διαθεσιμότητα γίνεται  εμφανώς όχι για λόγους ευαισθησίας αλλά για λόγους συμμόρφωσης σας προς τους ήδη υπάρχοντες και ισχύοντες νόμους. 
Σε αυτήν τη βάση και με αυτήν τη λογική, ώστε εν πάση περιπτώσει, να προφυλαχθούν όσοι περισσότεροι μπορούν, καταθέσαμε και την τροπολογία, όπως και άλλοι συνάδελφοι στο Κοινοβούλιο, που εκφράζει ολόκληρη την Κοινοβουλευτική Ομάδα του ΣΥΡΙΖΑ και που αφορά στην πρόσληψη διακριθέντων αθλητών και στην εξαίρεση των ήδη προσληφθέντων από τη διαθεσιμότητα. 
Εδώ η συμπεριφορά της Κυβέρνησης –θα μου επιτρέψετε να πω- είναι πέρα από κάθε λογική και δεν θα σταθώ στις απαξιωτικές εκφράσεις του κυρίου Υπουργού, για «πρόσληψη πίσω από την πόρτα». Ο ν. 2725/99 ισχύει μέχρι σήμερα που μιλάμε τουλάχιστον. Την ίδια στιγμή οι προσληφθέντες αλλά και όσοι έχουν δικαίωμα πρόσληψης σήμερα, με αυτόν το νόμο τίθενται σε διαθεσιμότητα. 
Δεν θα αναλωθώ σε κορώνες περί συμπεριφοράς της πολιτείας περί απόδοσης τιμής σε όσους την τιμούν, δεν πιστεύω ότι έχετε τις ευαισθησίες για να φέρνετε τέτοιους νόμους. Σας προκαλώ να ξεκαθαρίσετε τη θέση σας. Ο ν.2527/1999 ισχύει; Ή καταργήστε τον ή εξαιρέστε τους για πάντα από τη διαθεσιμότητα. Όλα τα υπόλοιπα περί μορίων που ανέφερε ο κύριος Υπουργός στην επιτροπή, είναι νομίζω κοροϊδία απέναντι σε αυτούς τους ανθρώπους, απέναντι στους αθλητές που τίμησαν την πατρίδα –όπως είπαν όλοι οι συνάδελφοι μέσα σ’ αυτήν εδώ την Αίθουσα- και προσβάλλει επίσης, κυρία Υπουργέ, την αξιοπρέπεια τους.
Στα άρθρα 14 και 15, ξεκαθαρίστε τις προθέσεις σας με ενιαία αντιμετώπιση και συμπεριφορά όλων των δημοσίων υπαλλήλων, αιρετών και μη, προστατεύοντας την αξιοπρέπεια ενός εκάστου, όχι διαχωρισμός, κυρία Υπουργέ. 
Στο άρθρο 16, σε συνέχεια της παραπάνω επισήμανσής μου απλώς επισημαίνω ότι αν δεν συνεδριάσει το υπηρεσιακό συμβούλιο, ο κρινόμενος μένει στιγματισμένος και σε ομηρία.
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού)
Μισό λεπτό, κύριε Πρόεδρε. 
Κι αυτό το κάνετε ακόμα χειρότερο με τα επόμενα δύο άρθρα, το 17 και το 18, όπου ουσιαστικά και πρακτικά και μέσα από ένα πολυδαίδαλο πειθαρχικό δίκαιο, στερείτε από τον υπάλληλο την άμεση κρίση του από το δευτεροβάθμιο όργανο.
Άρθρο 19. Το άρθρο 19, είναι φυσική συνέχεια του παραπάνω που ανέφερα. Δεν νομίζω ότι θα είμαι υπερβολική, αν θυμίσω το νόμο περί τεντιμποϊσμού, της πάλαι ποτέ καλής εποχής. Ας σοβαρευτούμε. Τι σημαίνει «ανάξια συμπεριφορά εκτός υπηρεσίας»; Και ποιος την κρίνει, κυρία Υπουργέ; Και με ποια μέτρα και σταθμά;
Όσον αφορά το άρθρο 20 –και τελειώνω- κι εδώ, παρ’ ότι φαίνεται ότι αποκαθιστάτε την τάξη μετά τόσα χρόνια, πάλι αφήνετε παράθυρα μη εφαρμογής. Ούτε δεσμεύεστε για το βάθος χρόνου ούτε μνημονεύετε την υποχρεωτική συμμόρφωση σε δικαστικές αποφάσεις που αφορούν παρόμοιες περιπτώσεις και θα σας θυμίσω τους επιτυχόντες του 1999 με τον ΑΣΕΠ. Νομίζω ότι κι εδώ ο καθένας θα μπορεί να δώσει τις δικές του ερμηνείες.
Σας ευχαριστώ, κύριε Πρόεδρε, για την ανοχή.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ευχαριστούμε κι εμείς.
Ο κ. Κυριαζίδης έχει το λόγο για επτά λεπτά.</ChairmanSpeech>
<Speech><Parlmember>ΔΗΜΗΤΡΙΟΣ ΚΥΡΙΑΖΙΔΗΣ</Parlmember>: Κυρίες και κύριοι συνάδελφοι, δεν είχα την πρόθεση να τοποθετηθώ σήμερα, καθότι στη Διαρκή Επιτροπή είχα το χρόνο να αναπτύξω τις θέσεις μου σε ό,τι αφορά το σημερινό νομοσχέδιο. Υπήρξε, όμως, μία πρόκληση, γιατί κατά την Αξιωματική Αντιπολίτευση προηγήθηκε του νομοσχεδίου έκτακτο γεγονός, με βάση το οποίο βεβαίως, όπως η ίδια αναφέρθηκε και με τα στοιχεία εκείνα που είχε, υπήρξε σήμερα η αποσταθεροποίηση του κράτους, υπήρξε μία έκνομη ενέργεια και πράξη από πλευράς της Αστυνομίας, παρουσία βεβαίως και δικαστικού λειτουργού.
Αυτά είναι πρωτοφανή, πρωτόγνωρα πράγματα, δηλαδή το να θεωρείται, σε μία ευνομούμενη δημοκρατία, ως αποσταθεροποίηση και έκνομη ενέργεια, όταν ένας δημόσιος οργανισμός, πραγματοποιεί αυτό που εκ της αποστολής του επιβάλλεται. Παραξενεύομαι με το γεγονός. Και εδώ θα έπρεπε ενδεχομένως να κατηγορηθεί η Κυβέρνηση για το ότι επί τέσσερις μήνες δέχεται μία κατάσταση, υπομένει μία κατάσταση η ελληνική κοινωνία, η οποία καθημερινά λειτουργεί σε βάρος της. 
Και για να είμαστε πιο συγκεκριμένοι, ύστερα από σχετική ερώτηση και δική μου και άλλων συναδέλφων μου προς τον Υφυπουργό που είναι αρμόδιος για τα θέματα της δημόσιας τηλεόρασης και επειδή έγινε λόγος ότι δεν υπήρξε κανένα ενδιαφέρον από πλευράς της Κυβέρνησης να βρεθεί μια λύση, η απάντηση είναι η εξής: Έγιναν πάνω από είκοσι συναντήσεις με εκπροσώπους σωματείων και αντιμετωπίστηκαν όλα σχεδόν τα αιτήματα, σε ορισμένες περιπτώσεις με τροπολογίες που ψήφισε η Βουλή.
Παρ’ όλα αυτά, μερίδα των εργαζομένων συνεχίζει να κατακρατά το κτήριο του ραδιομεγάρου και τις εγκαταστάσεις, εμποδίζοντας με αυτόν τον τρόπο και την πρόσληψη χιλίων διακοσίων συναδέλφων τους στη δημόσια τηλεόραση. Οι προσλήψεις κινδυνεύουν να μην πραγματοποιηθούν, αφού ήδη η ΝΕΡΙΤ ετοιμάζεται να ξεκινήσει διαδικασίες για την πρόσληψη μόνιμου προσωπικού.
Προχωράει παρακάτω ο Υφυπουργός και λέει. Να σημειωθεί ότι τις τελευταίες εβδομάδες υπάρχουν πολλά κρούσματα δολιοφθοράς των κεραιών αναμετάδοσης, με αποτέλεσμα επιπλέον κόστος αλλά και στέρηση της δυνατότητας σε πολλούς πολίτες της περιφέρειας, να παρακολουθούν το πρόγραμμα της Δημόσιας Τηλεόρασης. Εγκλήθηκε και γι’ αυτό η Κυβέρνηση, διότι δεν παρέχει τη δημόσια τηλεόραση -αυτό το πρόγραμμα, θα έλεγα- με έναν τρόπο σωστό και ορθό. Βεβαίως, θα πρέπει να πούμε στη συνέχεια ότι το τηλεοπτικό προϊόν, ως αναφέρεται, είναι κατώτερο των δυνατοτήτων του προσωπικού κι αυτού που αναμένει το τηλεοπτικό κοινό, καθόσον υπάρχουν όλα αυτά τα εμπόδια.
Τα εμπόδια, βεβαίως, έχουν να κάνουν και με τον κίνδυνο απώλειας ευρωπαϊκών κονδυλίων, όπως επίσης και με το γεγονός ότι υπάρχει ένα μείζον ζήτημα που αφορά την τηλεοπτική κάλυψη της Ελληνικής Προεδρίας, η οποία δεν θα ήταν δυνατόν να πραγματοποιηθεί εγκαίρως, εφόσον δεν λειτουργήσει ορθά η δημόσια τηλεόραση.
Άρα, σωστά αναφέρθηκε από άλλο συνάδελφο αλλά και από τον Υπουργό, ότι «θα έπρεπε να εγκληθούμε, διότι επί τέσσερις μήνες υπάρχει αυτή η ανοχή από πλευράς της Κυβέρνησης». 
Και βεβαίως, η ελληνική κοινωνία είναι αναγκασμένη κάθε μήνα να πληρώνει εξακόσιες χιλιάδες, για περίπου τέσσερις μήνες. Ο φορολογούμενος, δηλαδή, έχει πληρώσει 2 - 2,5 εκατομμύρια ευρώ, προκειμένου να εκπέμψει η δημόσια τηλεόραση από ένα άλλο σημείο. Όλα αυτά, βεβαίως, κοστολογούνται σε βάρος κάθε Έλληνα.
Η συνάδελφος κ. Σακοράφα, ανέφερε, ότι κάθε νομοσχέδιο μας οδηγεί στον κατήφορο και βεβαίως και το σημερινό είναι ένας νέος κατήφορος. Θα ήθελα να σημειώσω, κυρίες και κύριοι συνάδελφοι, ότι πολλά από τα άρθρα του νομοσχεδίου έγιναν αποδεκτά από το σύνολο της Αντιπολίτευσης, κατ’ επέκταση, το νομοσχέδιο κινείται σε μία ορθή, βεβαίως, βάση. Ο Υπουργός ανέφερε πως και ο ίδιος θα ήθελε στο νομοσχέδιο να συμπεριλαμβάνονται πιο καινοτόμες περιπτώσεις, έτσι ώστε να υπάρξει μία βελτίωση της Δημόσιας Διοίκησης. 
Υπηρετώντας τη Δημόσια Διοίκηση, ως δημόσιος λειτουργός επί τριάντα πέντε χρόνια, -από τη μέρα που πήγα, μέχρι τη μέρα που έφυγα- άκουγα διαρκώς και μονίμως, πως ο μόνιμος και βαρύτερος «ασθενής» σε αυτό το κράτος είναι ο δημόσιος τομέας. Τώρα, λοιπόν, που γίνεται μία προσπάθεια κάτω από αυτές τις δύσκολες συνθήκες, υπάρχει αυτή η αναφορά από την πλευρά της Αντιπολίτευσης και της Αξιωματικής Αντιπολίτευσης ειδικότερα και βεβαίως ορθά τονίζουν κάποια ζητήματα. Μακάρι να υπάρχει η δυνατότητα από την πλευρά της Κυβέρνησης να υιοθετήσει και τις θέσεις των συναδέλφων, που πράγματι, απ’ ό,τι είδαμε από τις τροπολογίες, έγιναν πάρα πολλές από αυτές αποδεκτές αλλά και κατά τη συζήτηση που προηγήθηκε στις συνεδριάσεις. 
Κύριε Υπουργέ, τονίστηκε και ήρθε εδώ και από προηγούμενους συναδέλφους και από τους Κοινοβουλευτικούς Εκπροσώπους, μία ρύθμιση που αφορά στους διακριθέντες αθλητές. Δεν θα ήθελα να κουράσω, γιατί αυτό το θέμα εξαντλήθηκε. Δεν μπορούμε να αναιρέσουμε σήμερα εδώ τον εαυτό μας. Με δικιές μας ρυθμίσεις θέλαμε, με έναν ιδιαίτερο τρόπο, να γίνουν αυτοί οι διακριθέντες αθλητές πρότυπα στην ελληνική κοινωνία και στους νέους μας, έτσι ώστε οι νέοι μας, να ακολουθήσουν αυτόν το δρόμο. Πιστεύω, λοιπόν, κυρία Υπουργέ, ότι το σχετικό αίτημα όλων των συναδέλφων, θα γίνει αποδεκτό από όλες τις πτέρυγες.
Τελειώνοντας, κύριε Πρόεδρε, θα ήθελα να πω ότι υπάρχει και ένα αίτημα-μία τροπολογία από την πλευρά των συναδέλφων των παραμεθορίων περιοχών. Αναφέρεται στους λειτουργούντες δημόσιους υπαλλήλους σε αυτές τις περιοχές και μόνο, οι οποίοι ανέλαβαν μία δεκαετή υποχρέωση να παραμείνουν στις παραμεθόριες περιοχές. Το αίτημά μας είναι να συνεχίσουν να υπηρετούν στις παραμεθόριες περιοχές αλλά σε εκείνες τις περιπτώσεις, που οικογενειακά ή άλλα ζητήματα επιβάλλουν μία μετακίνηση ή μία μετάταξη, να μπορεί αυτή να γίνει, κυρία Υπουργέ, από παραμεθόριο σε παραμεθόριο και όχι κατ’ άλλον τρόπο και με την προϋπόθεση βεβαίως, ότι θα έχουν υπηρετήσει πάνω από το μισό της υποχρέωσής τους στις περιοχές αυτές -πέντε-έξι χρόνια, ενδεχομένως, είναι αρκετά- και, εφόσον έχουν δημιουργηθεί προβλήματα, να βοηθήσουμε τις οικογένειες σε ό,τι αφορά τη συνένωσή τους.
Ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ευχαριστούμε κι εμείς, κύριε συνάδελφε. 
Το λόγο έχει η κ. Δριτσέλη, για επτά λεπτά.</ChairmanSpeech>
<Speech><Parlmember>ΠΑΝΑΓΙΩΤΑ ΔΡΙΤΣΕΛΗ</Parlmember>: Ευχαριστώ κύριε Πρόεδρε.
Κυρίες και κύριοι συνάδελφοι, εκφράζομαι αυτήν τη στιγμή ως πολίτης και λέω ότι λυπάμαι πολύ για την κατάσταση στην οποία έχει περιέλθει η χώρα μου. Το τελευταίο διάστημα έχουμε δει το «μαύρο» στις οθόνες μας, έχουμε δει εκπαιδευτικούς να επιστρατεύονται επειδή υπερασπίζονται το δικαίωμά τους στην εργασία και στην αξιοπρέπεια. Το ίδιο έχει συμβεί και με τους εργαζόμενους στα μέσα μαζικής μεταφοράς. Έχουμε δει μαθητές να συλλαμβάνονται, με την υπόνοια ότι θέλουν να θέσουν σε κατάληψη τα σχολεία τους, έχουμε δει αστυνομία να μπαίνει σε σχολεία και να προειδοποιεί τους μαθητές, σπέρνοντας το φόβο σε αυτούς και τους γονείς τους, αν προχωρήσουν, τονίζοντας τι συνέπειες θα έχει η κατάληψη. 
Η καταδρομική εισβολή των ΜΑΤ στο Ραδιομέγαρο της ΕΡΤ, αποτελεί ένα ακόμα βήμα στον κατήφορο στον οποίο η Κυβέρνηση ωθεί τη χώρα και την κοινωνία. 
Πραγματικά αναρωτιέμαι γιατί η κυρία Υφυπουργός δεν έχει κάνει καμμία αναφορά σ’ αυτήν την ενέργεια που έγινε σήμερα τα ξημερώματα. Πού είναι οι λαλίστατοι κατά τα άλλα Βουλευτές της Κυβέρνησης, οι τριάντα δύο, αν δεν κάνω λάθος, που πριν από δύο εβδομάδες έκαναν παραινέσεις στην Κυβέρνηση να κάνει την εισβολή των ΜΑΤ; Πού είναι να υπερασπιστούν αυτήν την ενέργεια της Κυβέρνησης απέναντι στη γενική κατακραυγή; Θεωρώ ότι δεν έχουν τι να πουν στον ελληνικό λαό.
Πρέπει να γνωρίζετε είτε εσείς που κάνετε τους ανήξερους -όπως ο κ. Καψής ο οποίος σήμερα, πραγματικά, έλεγε ότι δεν γνώριζε τίποτα- είτε όσοι θριαμβολογούν στα τηλεοπτικά πάνελ -όπως ο κ. Γεωργιάδης- ότι η κοινωνία είναι απέναντί σας. Όσες αλυσίδες και αν βάλετε στις πόρτες της ελεύθερης ενημέρωσης, οι πολίτες γνωρίζουν και είναι έτοιμοι να υπερασπιστούν τη δημοκρατία και τη δικαιοσύνη, από την κυβερνητική απειλή που πλέον φαίνεται να μην περιορίζεται μόνο στους τηλεοπτικούς δέκτες.
Όσον αφορά στο νομοσχέδιο που συζητάμε σήμερα, αυτό το νομοσχέδιο έρχεται να επιβεβαιώσει μία γενικότερη ιδεοληψία των κυβερνώντων σε σχέση με το δημόσιο και τους ανθρώπους που εργάζονται σ’ αυτό. Η σημερινή συγκυβέρνηση, όπως άλλωστε έκαναν και οι προηγούμενες του Παπανδρέου και του Παπαδήμου, αναλώνει όλη της την ενέργεια, καταστρώνοντας νομοσχέδια μ’ ένα και μοναδικό στόχο, τη διάλυση της δημόσιας υπηρεσίας και την «καρατόμηση» των δημόσιων λειτουργών. Κανένα απ’ αυτά τα νομοσχέδια όμως δεν απαντάει στις σύγχρονες συνθήκες, στις ανάγκες της κοινωνίας για μία εξορθολογισμένη, αξιοκρατική και εκσυγχρονισμένη Δημόσια Διοίκηση με εμπιστοσύνη στο ανθρώπινο δυναμικό της και δομημένη στη βάση των ιδιαίτερων χαρακτηριστικών της χώρας, γεωγραφικών, οικονομικών, κοινωνικών, πάντα με γνώμονα την εξυπηρέτηση των πολιτών στις αυξημένες ανάγκες της εποχής.
Τουναντίον, εσείς κατασκευάζετε νομοσχέδια που εξυπηρετούν τις απαιτήσεις της τρόικας, με άκρως «οικονομίστικα» κριτήρια και χωρίς κανέναν σχεδιασμό. Με πράξεις νομοθετικού περιεχομένου, με προεδρικά διατάγματα και με κοινές υπουργικές αποφάσεις έχετε απαξιώσει την κοινοβουλευτική διαδικασία και επιμένετε να οδηγείτε την ελληνική κοινωνία σε ακόμα μεγαλύτερο αδιέξοδο και την οικονομία σε ακόμα μεγαλύτερο «βάλτο».
Με διατάξεις-«αστραπή» που συμπεριλήφθηκαν σε παραρτήματα κατεπειγόντων νομοσχεδίων τα οποία συζητήθηκαν και ψηφίστηκαν σε λιγότερο από είκοσι τέσσερις ώρες, λάβατε δεσμεύσεις για διαρκείς απολύσεις, για ατέρμονες μειώσεις μισθών και συντάξεων με κάθε κόστος και χωρίς καν να σταθμίζεται η σχέση κόστους-οφέλους των μέτρων αυτών για το δημόσιο. Με τη διαθεσιμότητα, τον «ξαφνικό θάνατο» κρατικών επιχειρήσεων και την αυθαίρετη περικοπή της δημόσιας χρηματοδότησης για καίριους τομείς, όπως η υγεία, εφαρμόζετε ένα πρόγραμμα που επέβαλαν η Ευρωπαϊκή Ένωση και το Διεθνές Νομισματικό Ταμείο. Έχετε συρθεί σ’ ένα μηχανισμό διαθεσιμότητας, ο οποίος «καρατομεί» χιλιάδες εργαζόμενους χωρίς κανέναν πραγματικό λόγο, μόνο και μόνο για να αφεθεί η χώρα στην αγορά των μεγάλων οικονομικών παικτών. Δεν αξιολογείτε τις δομές που διαλύετε. Έχετε δημιουργήσει έναν τερατώδη μηχανισμό απολύσεων, το κυβερνητικό συμβούλιο, ενώ χρησιμοποιείτε κάθε μέσο κρατικής και θεσμικής καταστολής, για να καταλύσετε εργασιακά δικαιώματα και δημοκρατικά μέσα διεκδίκησης κοινωνικών αιτημάτων.
Διαφημίσατε αυτό το νομοσχέδιο στα Μέσα Μαζικής Ενημέρωσης, ως «σαφάρι» για τους δημοσίους υπαλλήλους που δήθεν λαμβάνουν καταχρηστικά άδειες από τις υπηρεσίες τους. Καταργείτε τη μηχανογραφική άδεια ενάντια στο κοινοτικό κεκτημένο, μειώνετε τις αναρρωτικές άδειες και –το χειρότερο- απαγορεύετε στους δημοσίους υπαλλήλους να σπουδάζουν και να επιμορφώνονται. 
Άλλωστε, όπως φαίνεται στις διατάξεις που εισάγετε για το ΑΣΕΠ, αυτό που σας ενδιαφέρει, είναι να εφαρμόσετε ένα rotation, μία εναλλαγή θα λέγαμε, στις θέσεις εργασίας, δηλαδή απόλυση μονίμων, πρόσληψη επικουρικού προσωπικού για μερικούς μήνες, λύση των συμβάσεων, σύναψη νέων με νέους εργαζόμενους και πάει λέγοντας. Δημιουργείτε δηλαδή ένα «μίνι» δημόσιο με χαρακτηριστικά πολυεθνικής επιχείρησης και με αναλώσιμους, φθηνούς εργαζόμενους τους οποίους σκοπεύετε να αντλήσετε από την τεράστια «δεξαμενή» ανέργων που εσείς οι ίδιοι έχετε δημιουργήσει. 
Στο πλαίσιο αυτό, είναι ιδιαίτερα θλιβερό το ότι έχετε μετατρέψει ένα Υπουργείο σε υπουργείο απολύσεων. Το έχετε περικυκλώσει με ΜΑΤ και το έχετε παραδώσει άνευ όρων στην τρόικα και στην Task Force και δεν σας ενδιαφέρει η προστασία της δημόσιας υπηρεσίας. Το μόνο σας μέλημα, είναι η διάλυση και η απόλυση προσωπικού. 
Θα ήθελα να αναφερθώ στις δύο τροπολογίες, την 919/32 και την 921/33. Η πρώτη, αφορά θέματα διακριθέντων αθλητών. Στη δεύτερη, ανάμεσα σε διάφορα άλλα ζητήματα υπάρχει –κατά τα ειωθότα- μία παράγραφος που εισάγει ρυθμίσεις σχετικές με το ίδιο θέμα. Αναρωτιόμαστε, γιατί δεν δίνετε τη δυνατότητα σε εμάς της Αξιωματικής Αντιπολίτευσης -την οποία συνεχώς μέμφεστε- να αξιολογήσουμε μία θετική τροπολογία και, αν κρίνουμε σωστό, να την υπερψηφίσουμε αλλά σε μία απαράδεκτη τροπολογία συμπεριλαμβάνετε μία εν μέρει θετική διάταξη.
Δίνετε με την υπ’ αριθμόν. 919 τροπολογία προσωρινή λύση σε ένα σοβαρό θέμα που κρατούσε σε ομηρία εκατοντάδες μαθητές με αθλητικές διακρίσεις, εμποδίζοντάς τους να εγγραφούν στο πανεπιστήμιο. 
Ο Υφυπουργός αρνούνταν να αναγνωρίσει αυτές τις επιδόσεις, με το απαράδεκτο αιτιολογικό ότι στους αγώνες που επετεύχθησαν αυτές οι διακρίσεις, συμμετείχαν και αλλοδαποί ή ομογενείς αθλητές. Τώρα αναγνωρίζετε αυτές τις επιδόσεις μεν αλλά μόνο για την αγωνιστική περίοδο 2012-2013. Σας καλούμε να βελτιώσετε τη ρύθμιση και να απαλείψετε την απαράδεκτη αυτή διάκριση καθώς και το χρονικό περιορισμό. 
Οφείλουμε όλοι μας να ενθαρρύνουμε τα παιδιά μας –και από αλλοδαπές οικογένειες- να αθλούνται και να συμμετέχουν σε αγώνες και να διακρίνονται. 
Αυτή η ξενοφοβία της Κυβέρνησης θα πρέπει με κάποιον τρόπο επιτέλους να σταματήσει και δεν είναι δυνατόν να προκρίνεται μόνο ο αθλητισμός για τους Έλληνες. 
Κατά τα άλλα, στη δεύτερη παράγραφο ρυθμίζεται το αλαλούμ που είχε προκληθεί με την αναδρομική εφαρμογή των διατάξεων περί «ενεργού αθλητή». 
Όσον αφορά τη δεύτερη τροπολογία, έχουμε ήδη καταθέσει σχετική τροπολογία επ’ αυτού και ζητάμε την εξαίρεση των διακριθέντων αθλητών από τη διαθεσιμότητα. 
Κυρίες και κύριοι συνάδελφοι, τελειώνω λέγοντας ότι όσο και αν προσπαθείτε –εσείς της Κυβέρνησης- να ωραιοποιήσετε την κατάσταση, όσο και αν προσπαθείτε να γαντζωθείτε στην εξουσία με επικοινωνιακές διαπραγματεύσεις- οι οποίες τελικά είναι φιάσκο για την πορεία του τόπου- δεν μπορείτε να κρύψετε ούτε την αμηχανία σας ούτε την αδυναμία να διαχειριστείτε αυτήν την αποτυχία. 
Αντί, λοιπόν, να καταστρώνετε ευφάνταστα σχέδια, όπως αυτό που ακούσαμε χθες ή προχθές –δεν θυμάμαι- περί δακτυλίου στα τζάκια και τις ξυλόσομπες, με τα οποία πλέον πραγματικά κανένας δεν ξέρει αν θα πρέπει να γελάει ή να κλαίει, παραδεχθείτε τουλάχιστον την αποτυχία σας στον ελληνικό λαό. Δώστε του την ευκαιρία δημοκρατικά, να στείλει στο χρονοντούλαπο της ιστορίας τα φαντάσματα του ρατσισμού, του φόβου και της εξαθλίωσης που τελευταία βλέπουμε να αιωρούνται πάνω μας και αφήστε κάποιον άλλον που έχει την πολιτική βούληση και τη διάθεση να αλλάξει τα δρώμενα του τόπου. 
Σας ευχαριστώ. 
(Χειροκροτήματα από την πτέρυγα του ΣΥΡΙΖΑ-ΕΚΜ)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Και εμείς σας ευχαριστούμε. 
Το λόγο έχει ο κύριος Υπουργός.</ChairmanSpeech> 
<Speech><Parlmember>ΙΩΑΝΝΗΣ ΑΝΔΡΙΑΝΟΣ</Parlmember> (Υφυπουργός Αθλητισμού): Επειδή έκανε αναφορά η συνάδελφος σε εμένα, θα ήθελα να πω δύο λόγια για την τροπολογία. 
Με τη συγκεκριμένη, λοιπόν, τροπολογία στην οποία αναφέρθηκε η κυρία συνάδελφος, θεραπεύεται και συμπληρώνεται η σχετική διάταξη του άρθρου 38 παράγραφος 2 και 9 του ν. 4115/2013, σχετικά με τις προβλέψεις για την εισαγωγή των αθλητών και αθλητριών με αγωνιστικές διακρίσεις σε σχολές και τμήματα των ΑΕΙ. 
Συγκεκριμένα, ο νόμος μέχρι σήμερα προέβλεπε ότι οι διακριθέντες αθλητές, για να δικαιούνται να κάνουν χρήση των ευνοϊκών προβλέψεων για την εισαγωγή τους σε ΑΕΙ και ΤΕΙ, έπρεπε να είναι ενεργοί αθλητές από την ημερομηνία επίτευξης της διάκρισης μέχρι και την άσκηση του δικαιώματος. 
Η πρόβλεψη αυτή δημιουργούσε σε ορισμένες περιπτώσεις αδικίες, καθώς κάποιος νέος αθλητής για λόγους υγείας ή για να προετοιμαστεί για τις εισαγωγικές εξετάσεις, αναγκαζόταν να εγκαταλείψει πρόσκαιρα τον αγωνιστικό αθλητισμό. 
Ακόμα, επιλύεται το πρόβλημα που έχει δημιουργηθεί και αφορά -όπως είπατε- πολλές εκατοντάδες αθλητές και αθλήτριες σε περιπτώσεις κυρίως ομαδικών αθλημάτων, όπου οι Έλληνες διακριθέντες αθλητές, δεν μπορούσαν να κάνουν χρήση των ευνοϊκών προβλέψεων εισαγωγής στην τριτοβάθμια εκπαίδευση, στην περίπτωση κατά την οποία στη διοργάνωση των πανελληνίων πρωταθλημάτων συμμετείχαν και αλλοδαποί αθλητές. Αυτό έλεγε ο νόμος. 
Συγκεκριμένα, με την παρούσα τροπολογία στην παράγραφο 9 του άρθρου 38 του ν.4115/2013, προστίθεται το εδάφιο που προβλέπει ότι «αποκλειστικά για την εισαγωγή των διακριθέντων αθλητών ή αθλητριών σε σχολές και τμήματα ΑΕΙ, η διάκριση στους πανελληνίους αγώνες όλων των κατηγοριών αναγνωρίζεται, ανεξαρτήτως αν στους αγώνες που επετεύχθη η διάκριση συμμετείχαν ομογενείς ή αλλοδαποί αθλητές ή αθλήτριες. Η ισχύς της παρούσας διάταξης άρχεται από την 8η Οκτωβρίου του 2008 και παύει με τη λήξη της αγωνιστικής περιόδου 2012-2013. Η προϋπόθεση του ενεργού αθλητή χωρίς διακοπή της αθλητικής του δραστηριότητας, κατά την περίπτωση 2 της παραγράφου 2 του άρθρου 38 του ν.4115/2013, δεν εφαρμόζεται για την εισαγωγή αθλητών στην τριτοβάθμια εκπαίδευση για το ακαδημαϊκό έτος 2013-2014». Είναι δικαιολογημένη η απορία σας. 
Γίνεται, λοιπόν -μέχρι να διευκρινιστεί με νομοθετική παρέμβαση-πρωτοβουλία- ρύθμιση για το περιεχόμενο της έννοιας του ενεργού αθλητού. Πιστεύουμε ότι θα γίνει στο νέο αθλητικό νόμο και ήδη έχουμε ανακοινώσει τη νομοπαρασκευαστική επιτροπή. 
Θα καθίσουμε κάτω με διάλογο, να δούμε τι πρέπει να συμπεριλαμβάνει αυτή η έννοια, ποιος είναι ο «ενεργός αθλητής». Πρέπει να το διευκρινίσουμε. Πρέπει να το καθορίσουμε, ώστε να μην υπάρχουν ασάφειες στις διατυπώσεις και να δημιουργούνται τα προβλήματα που δημιουργήθηκαν σήμερα. 
Επειδή κάνατε αναφορά σε εμένα προηγουμένως, ο νόμος δεν μου επέτρεπε να πράξω διαφορετικά. Έπρεπε να έρθει η τροπολογία η οποία ήρθε, άρα, το Υπουργείο Πολιτισμού και Αθλητισμού αναγνώρισε το πρόβλημα και πιιστεύω ότι επειδή αυτή η τροπολογία είναι στη θετική κατεύθυνση, να την ψηφίσετε κι εσείς. Όπως βεβαίως είναι στη θετική κατεύθυνση -και είναι σωστό- να λυθεί και το πρόβλημα με τους διακριθέντες αθλητές και να εξαιρεθούν από την κινητικότητα, γιατί, πραγματικά, ήταν μια τιμή η διάκριση τους και ήταν τιμητικό γι’ αυτούς και για την πολιτεία να προσληφθούν στο δημόσιο. Αυτό πρέπει να το συνεχίσουμε και να μην τους αφαιρέσουμε αυτήν την τιμή, αυτήν τη διάκριση. Άρα, λοιπόν, είναι σε θετική κατεύθυνση και αυτή η τροπολογία και πιστεύω ότι ο Υπουργός θα την κάνει αποδεκτή.
Ευχαριστώ πολύ.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Το λόγο έχει ο κ. Κωνσταντινόπουλος.</ChairmanSpeech>
<Speech><Parlmember>ΟΔΥΣΣΕΑΣ ΚΩΝΣΤΑΝΤΙΝΟΠΟΥΛΟΣ</Parlmember>: Ευχαριστώ, κύριε Πρόεδρε.
Κυρίες και κύριοι συνάδελφοι, κύριε Υπουργέ, σήμερα ήρθα να μιλήσω εδώ γιατί συζητάμε το θέμα της «Διαύγειας». 
Θα ήθελα να υπενθυμίσω στο Σώμα -και ήταν πάρα πολύ ενδιαφέρον για μένα- ότι όταν ήρθε να ψηφιστεί η «Διαύγεια» πριν μερικά χρόνια στη Βουλή, την είχε καταψηφίσει τότε και η Νέα Δημοκρατία και ο ΣΥΡΙΖΑ. Σήμερα, η Νέα Δημοκρατία μιλάει για μια πραγματική θεσμική αλλαγή, όπως είναι η «Διαύγεια». 
Και ο ΣΥΡΙΖΑ όμως, λίγες μέρες πριν, όταν το νομοσχέδιο ήταν στη διαβούλευση και υπήρχαν παραλείψεις που δημιουργούσαν προβλήματα, τότε ο κ. Παπαδημούλης και άλλα στελέχη του ΣΥΡΙΖΑ, κατήγγειλαν την προσπάθεια του Υπουργείου και του Υπουργού, λέγοντας ότι θέλουμε να γυρίσουμε χρόνια πίσω.
Κύριοι συνάδελφοι, θα πω μια αγαπημένη λέξη: «Τι έγινε, γίνατε συνιστώσα μας;». Βέβαια, όμως, δεν κράτησε πολύ αυτό, όπως και οι ομιλίες από το Τέξας και με το γνωστό τρόπο της κωλοτούμπας, το καταψηφίσατε. 
Τελικά, η «Διαύγεια» είναι μεγάλη θεσμική αλλαγή που θέλετε ή δεν είναι; Δημιουργεί προϋποθέσεις διαφάνειας και λογοδοσίας ναι ή όχι; 
Ας αφήσουμε την υποκρισία και τα ωραία αποφθέγματα. Να πείτε πραγματικά ότι μια προσπάθεια που ήρθε, όπως η Νέα Δημοκρατία λέει, που δεν την ψήφισε, που ξεκίνησε από εμάς τα δύσκολα χρόνια του 2010, 2011, 2012, «ναι, αξίζει να την ψηφίσουμε». Ούτε αυτό δεν μπορείτε να κάνετε.
Την ίδια ώρα που μιλάτε για συνιστώσες ή ο,τιδήποτε άλλο, που προσωπικά δεν «τσιμπάω» καθόλου…</Speech>
<Speech><Parlmember>ΔΗΜΗΤΡΙΟΣ ΣΤΡΑΤΟΥΛΗΣ</Parlmember>: Είστε και εσείς συνιστώσα της Νέας Δημοκρατίας.</Speech>
<Speech><Parlmember>ΟΔΥΣΣΕΑΣ ΚΩΝΣΤΑΝΤΙΝΟΠΟΥΛΟΣ</Parlmember>: Ναι, ναι.
Απλώς άκουσα τον κ. Τατσόπουλο -ο κ. Τατσόπουλος, δεν είναι Βουλευτής του ΠΑΣΟΚ ούτε της Νέας Δημοκρατίας, κάποιου άλλου κόμματος όχι- που είπε ότι αν χρειαστεί θα κάνουμε αναγκαίο συμβιβασμό και θα συγκυβερνήσουμε και με τη Νέα Δημοκρατία. Ελπίζω να μην είναι δικός μας Βουλευτής. Ελπίζω να μην τον έβαλαν τα μέσα.</Speech>
<Speech><Parlmember>ΘΕΑΝΩ ΦΩΤΙΟΥ</Parlmember>: Μην παραπονιέστε…</Speech>
<Speech><Parlmember>ΟΔΥΣΣΕΑΣ ΚΩΝΣΤΑΝΤΙΝΟΠΟΥΛΟΣ</Parlmember>: Εγώ δεν παραπονιέμαι, απλώς η απόσταση  από το Τέξας μέχρι το Ραδιομέγαρο της ΕΡΤ, είναι πολύ μακρινή.
Σήμερα είχατε ένα θετικό γεγονός. Δυστυχώς, μπορέσατε να καλύψετε τα εσωκομματικά σας με αυτό που έγινε στην ΕΡΤ. Αυτή είναι η πραγματικότητα. Αυτά που έλεγε η Αριστερή πλατφόρμα και αυτά που έλεγε από το Τέξας ο κ. Τσίπρας. Δεν καταλάβαινα- όταν δεν είχα διαβάσει ποιος τα έλεγε- αν τα έλεγε ο Γιώργος Παπανδρέου, ο Λουκάς Παπαδήμος, ο Αντώνης Σαμαράς, ο Βαγγέλης Βενιζέλος. Α, όχι τελικά είδα ότι τα έλεγε ο Αλέξης Τσίπρας, ότι δεν πρέπει να φύγουμε από την Ευρωζώνη.
Κυρίες και κύριοι συνάδελφοι, εμείς από το 2010, κάναμε συγκεκριμένους συμβιβασμούς, γιατί πιστεύουμε ότι ο δρόμος αυτός που ακολουθούμε είναι ο ασφαλής δρόμος. 
Επειδή γράφτηκε σήμερα σε ενημερωτικό site ότι ο κ. Τόμσεν είπε ότι πιθανόν να υπάρξουν νέα μέτρα, θέλω να δηλώσω κάτι. Τόσο το ΠΑΣΟΚ όσο και η Κυβέρνηση, έχουν πει ότι δεν θα υπάρξει ούτε ένα νέο μέτρο κι επειδή θα είμαστε εδώ, λέμε ότι ούτε νέα μέτρα υπάρχουν ούτε ψηφίζουμε νέα μέτρα.
(Θόρυβος στην Αίθουσα)</Speech>
<Speech><Parlmember>ΧΡΗΣΤΟΣ ΚΑΤΣΩΤΗΣ</Parlmember>: Αυτά σήμερα τι είναι; Αυτά δεν είναι νέα μέτρα;</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Σας παρακαλώ, κύριοι συνάδελφοι. Αφήστε να ολοκληρώσει ο κ. Κωνσταντινόπουλος. Αυτά που λέει άλλωστε είναι ενδιαφέροντα, κύριε  Κατσώτη.</ChairmanSpeech>
<Speech><Parlmember>ΟΔΥΣΣΕΑΣ ΚΩΝΣΤΑΝΤΙΝΟΠΟΥΛΟΣ</Parlmember>: Και ο κύριος Πρόεδρος λέει ότι είναι ενδιαφέροντα. Γιατί δεν το καταλαβαίνετε;</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Κάνει δεσμευτικές δηλώσεις για μη λήψη μέτρων. Συνεχίστε, κύριε συνάδελφε.</ChairmanSpeech>
<Speech><Parlmember>ΟΔΥΣΣΕΑΣ ΚΩΝΣΤΑΝΤΙΝΟΠΟΥΛΟΣ</Parlmember>: Και όχι μόνο, κύριε  Πρόεδρε. Αυτά, όπως ξέρετε, μένουν, απομαγνητοφωνούνται, καταγράφονται.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Απλώς είναι κατανοητό ότι η σημερινή μέρα είναι φορτισμένη. Αν θέλετε, περάστε και στο νομοσχέδιο μετά.</ChairmanSpeech>
<Speech><Parlmember>ΟΔΥΣΣΕΑΣ ΚΩΝΣΤΑΝΤΙΝΟΠΟΥΛΟΣ</Parlmember>: Θα μου επιτρέψετε να μιλήσω, κύριε  Πρόεδρε. 
Όσον αφορά την υπόθεση της ΕΡΤ, ακούστηκαν πάρα πολλά. Όλοι γνωρίζουμε τα λάθη και τις παραλείψεις που έγιναν στο παρελθόν. Έχω όμως ένα ερώτημα. Πώς θα μπορούσε να σταματήσει η κατάληψη στο ραδιομέγαρο; Με ποιον τρόπο; Δείχνατε διάθεση για εθελοντική αποχώρηση μόλις μερικών ανθρώπων; Εγώ τους σέβομαι και νομίζω ότι μπορούν να έχουν την άποψή τους. Πιστεύετε σε αυτό; Δεν βρίσκετε έναν άλλον τρόπο, με τον οποίο θα πρέπει να προχωρήσει η Κυβέρνηση, για να μπορέσει να λειτουργήσει η νέα δημόσια τηλεόραση, την οποία έχει ψηφίσει η πλειοψηφία της Βουλής. Εσείς όταν έλθετε, μπορείτε να το αλλάξετε αλλά όταν έλθετε. Τότε εγώ σας λέω ότι δεν θα πάει κανένας στο ραδιομέγαρο, όπως πάτε εσείς σήμερα.
Τελειώνω, κύριε  Πρόεδρε, λέγοντας ότι εκεί βρήκατε σήμερα ένα σύμμαχό σας, που έγραψε το πρωί στο twitter: «Οι δυνάμεις κατοχής κατέλαβαν το ραδιομέγαρο. Ό,τι μεταδίδεται από εδώ και πέρα, είναι προπαγάνδα της τρόικας. Μην τους πιστεύετε. Παναγιώτης Καμμένος».
Ευχαριστώ πολύ.
(Χειροκροτήματα από την πτέρυγα του ΠΑΣΟΚ)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ευχαριστούμε κι εμείς.</ChairmanSpeech>
<Speech><Parlmember>ΙΩΑΝΝΗΣ ΑΝΔΡΙΑΝΟΣ</Parlmember> (Υφυπουργός Αθλητισμού): Κύριε Πρόεδρε, μπορώ να έχω το λόγο για μια νομοτεχνική βελτίωση;</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ορίστε, κύριε Υφυπουργέ, έχετε  το λόγο.</ChairmanSpeech>
<Speech><Parlmember>ΙΩΑΝΝΗΣ ΑΝΔΡΙΑΝΟΣ</Parlmember> (Υφυπουργός Αθλητισμού): Στην προσθήκη-τροπολογία με γενικό αριθμό 919 και ειδικό 32/1-11-2013 του σχεδίου νόμου του Υπουργείου Διοικητικής Μεταρρύθμισης και Ηλεκτρονικής Διακυβέρνησης «Ρυθμίσεις Υπουργείου Διοικητικής Μεταρρύθμισης και Ηλεκτρονικής Διακυβέρνησης», στο τέλος της δεύτερης παραγράφου του άρθρου … της ως άνω προσθήκης-τροπολογίας, μετά τους αριθμούς «2013-2014» προστίθενται «και 2014-2015».  
Επομένως, δίνουμε τη δυνατότητα -όπως είπα πριν- για άλλον ένα χρόνο, ώστε να προλάβουμε να γίνουν οι ρυθμίσεις με το νέο νόμο που θα φέρουμε, ώστε να έχουν το περιθώριο, για να μην έχουν πάλι το ίδιο πρόβλημα, την ίδια εμπλοκή οι μαθητές που θα λάβουν μέρος στις εισαγωγικές του χρόνου. Άρα, βάζουμε εκτός από το 2013-2014 και το 2014-2015 ως προσθήκη.
Ευχαριστώ πολύ.
(Στο σημείο αυτό ο Υφυπουργός Αθλητισμού, κ. Ιωάννης Ανδριανός, καταθέτει για τα Πρακτικά την προαναφερθείσα νομοτεχνική βελτίωση η οποία έχει ως εξής:
(Να μπει η σελ. 257)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>):  Παρακαλώ να διανεμηθεί.
Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία της Βουλής, πενήντα τρεις μαθητές και μαθήτριες και τρείς συνοδοί -εκπαιδευτικοί τους από το Γυμνάσιο Ευξεινούπολης Μαγνησίας.
Η Βουλή τούς καλωσορίζει.
(Χειροκροτήματα απ’ όλες τις πτέρυγες της Βουλής)
Η κ. Μαρία Τριανταφύλλου έχει το λόγο για επτά λεπτά.</ChairmanSpeech>
<Speech><Parlmember>ΜΑΡΙΑ ΤΡΙΑΝΤΑΦΥΛΛΟΥ</Parlmember>: Ο προηγούμενος συνάδελφος τελείωσε με μια δήλωση. Θα αρχίσω και εγώ με μια δήλωση. «Δεν θα μπουν τα ΜΑΤ στην ΕΡΤ. Καμμία τέτοια πρόθεση, κανένα τέτοιο σχέδιο δεν υπάρχει». Δεν πέρασε πολύς καιρός που το είπε ο Παντελής Καψής. 
Βέβαια, οι αρχαίοι μας πρόγονοι έλεγαν «φείδου χρόνου». Εγώ θα πω «φείδου δηλώσεων». Κυρίως όταν βρίσκεσαι σε μία τέτοια Κυβέρνηση, φείδου δηλώσεων, γιατί θα βρεθείς γρήγορα εκτεθειμένος.
Τι να πω για την ΕΡΤ; Σήμερα ακούσαμε διάφορα. Όπως πάντα, βαφτίστηκε το κρέας ψάρι. Δημόσια περιουσία η ΕΡΤ! Κοίτα ποιος μιλάει! Και δικαιώματα και προσλήψεις εργαζομένων, τις οποίες εμείς, εν πάση περιπτώσει, εμποδίζουμε. 
Να σας πω κάτι, κύριοι συνάδελφοι της Συμπολίτευσης; Μη μας κατηγορείτε και γι’ αυτό, αν όντως το κάνουμε, γιατί ακόμα και άθελά μας βοηθάμε στην ενίσχυση του πρωτογενούς πλεονάσματος. 
Ας πάμε τώρα στο νομοσχέδιο και θα ξαναέρθουμε στην ΕΡΤ. Έτσι κι αλλιώς, ακόμα κι αν από τα έδρανα της Βουλής οι Βουλευτές της Αντιπολίτευσης δεν το αναφέρουν, να είστε σίγουροι ότι στο μυαλό και στην καρδιά του ελληνικού λαού, έχουν αποτυπωθεί και η σημερινή ημέρα και οτιδήποτε έχει διενεργηθεί όλους αυτούς τους μήνες από τη συγκυβέρνηση, την τρικομματική ή τη δικομματική. 
Στην αιτιολογική έκθεση του νομοσχεδίου: «Ρυθμίσεις Υπουργείου Διοικητικής Μεταρρύθμισης και Ηλεκτρονικής Διακυβέρνησης» διαβάζουμε ότι «το Υπουργείο με το συγκεκριμένο νομοσχέδιο ρυθμίζει μια σειρά θεμάτων που εντάσσονται στο πλαίσιο ευρύτερων αλλαγών που προωθεί για τον εκσυγχρονισμό και την αναβάθμιση του δημοσίου τομέα». Στην πραγματικότητα, αυτές οι δύο έννοιες, αναβάθμιση και εκσυγχρονισμός, σημαίνουν οριζόντιες μειώσεις σε δομές και προσωπικό. 
Τα τελευταία χρόνια έχουμε μια καλά ενορχηστρωμένη, μια πρωτοφανή προπαγάνδα κατασυκοφάντησης του ρόλου της αποτελεσματικότητας και εντέλει της ίδιας της χρησιμότητας του δημόσιου τομέα. Πρόδηλος στόχος είναι οι οριζόντιες περικοπές. 
Ας δούμε κάποια σημεία που αναφέρονται στο τι είναι δημόσιος τομέας.
Σημείο πρώτο. Είναι τεράστιο ψέμα ότι το ελληνικό δημόσιο είναι διογκωμένο και οι εργαζόμενοί του έχουν πάρα πολλά προνόμια. Σύμφωνα με μια ενημέρωση που έγινε στις 8 Απριλίου 2013 από το Υπουργείο Διοικητικής Μεταρρύθμισης για το 2012, η ελληνική Δημόσια Διοίκηση είναι από τις πλέον ολιγάριθμες και στην Ευρωπαϊκή Ένωση των είκοσι επτά χωρών και στη συνολική Ευρώπη των σαράντα επτά χωρών. 
Σημείο δεύτερο, μία αλήθεια. Η ελληνική Δημόσια Διοίκηση έχει προβλήματα λειτουργίας και αποδοτικότητας και χρήζει εξορθολογισμού, τεχνολογικής αναβάθμισης και εν γένει αναδιάρθρωσης, γιατί για χρόνια υπήρξε ο προνομιακός χώρος για πελατειακές σχέσεις, για χρόνια, το δημόσιο το οικειοποιήθηκε το πολιτικό προσωπικό που κυβερνούσε, για χρόνια δημιουργήθηκε και υπήρξε ένα κράτος με απαρχαιωμένη δομή, στημένο για να εξυπηρετεί τα εκάστοτε κόμματα εξουσίας και όχι τον πολίτη. Οι όποιες μεταρρυθμιστικές προσπάθειες -κατ’ ευφημισμόν «μεταρρυθμιστικές»- στόχευαν στην υποστολή, στην απονεύρωση του κοινωνικού χαρακτήρα της κρατικής λειτουργίας και στη μεταφορά κομβικών λειτουργιών και των πόρων που τις συνόδευαν σε ιδιωτικά συμφέροντα. 
Σημείο τρίτο. Είναι ψέμα ότι το μνημόνιο και οι αποφάσεις που λαμβάνονται και που έχουν σχέση με διαρθρωτικές αλλαγές και στο δημόσιο τομέα δεν το επηρεάζουν αρνητικά αλλά θα γίνονταν έτσι και αλλιώς στο πλαίσιο του εξορθολογισμού. 
Από το 2010 και μετά επιχειρείται με πιο συστηματικό τρόπο, με πιο αντιλαϊκό τρόπο, η επιβολή ενός νεοφιλελεύθερου μοντέλου οργάνωσης της Δημόσιας Διοίκησης, που στοχεύει στην υφαρπαγή των εργασιακών δικαιωμάτων και στην ιδιωτικοποίηση κοινωφελών δομών, στην αποδυνάμωση των ελεγκτικών μηχανισμών, στην αυταρχικοποίηση των δημόσιων δράσεων, στην περιστολή των συνδικαλιστικών δράσεων και διεκδικήσεων. 
Ψέματα, λοιπόν, και αλήθειες, που συνδιαμορφώνουν μια οικτρή πραγματικότητα στη χώρα και στο δημόσιο τομέα της, που και αυτός -ο δημόσιος τομέας- καλείται να θυσιαστεί στο βωμό των μνημονίων. 
Στη θέση του, εσείς προτείνετε ένα δημόσιο ίσως μικρότερο αλλά εξίσου αποτελεσματικό σε ό,τι θέλετε να προωθήσετε. Αποτελεσματικό στην καταστολή, ευπειθές στο νέο αυταρχικό πειθαρχικό δίκαιο, όχι για να αντιμετωπίσει τη διαφθορά αλλά για να καθυποτάξει, να εκβιάσει και να διώξει υπαλλήλους, πολύ ισχυρότερο όσον αφορά στην απόλυτη επιβολή του ακραίου μοντέλου της αγοράς, που ισοπεδώνει τις κοινωνικές δομές, που εκμηδενίζει και απαξιώνει τη δημοκρατική συμμετοχή. Αποτελεσματικό, στο να δημιουργήσει ταυτόχρονα ένα νέο μοντέλο εργαζομένου στο δημόσιο, πειθήνιου και φοβισμένου, αφυδατωμένου και αποκλεισμένου από τις κοινωνικοπολιτικές εξελίξεις, κακοπληρωμένου, που διαρκώς απεμπολεί και χάνει τα εργασιακά του δικαιώματα. 
Ας δούμε τώρα τα άρθρα του νομοσχεδίου και συγκεκριμένα τις ρυθμίσεις στα άρθρα 2 και 3. 
Οι περικοπές και καταργήσεις σε βραχυχρόνιες αναρρωτικές άδειες λόγω κατάχρησης, η κατάργηση των εκπαιδευτικών αδειών ως το τέλος του 2014 στο άρθρο 2, οι περικοπές αδειών για εξετάσεις στο άρθρο 5, η αοριστία ως προς το χρόνο απορρόφησης των επιτυχόντων του ΑΣΕΠ στο άρθρο 9 και οι επί το τιμωρητικότερο σε αρκετές διατάξεις αλλαγές στο πειθαρχικό δίκαιο, βοηθούν νομίζετε στη βελτίωση της Δημόσιας Διοίκησης; 
Δεν χρειαζόμαστε τέτοιο δημόσιο τομέα, τέτοια Δημόσια Διοίκηση, ούτε τέτοιους δημοσίους υπαλλήλους. Πάνω απ’ όλα, δεν χρειαζόμαστε τέτοια Κυβέρνηση, τέτοιες κυβερνητικές επιλογές, τέτοια νομιμότητα, που είναι ανομία. Ανομία είναι ο τρόπος που η χώρα σύρθηκε στα μνημόνια, στη διεθνή χρηματοπιστωτική δεσποτεία που θα διαμοιράσει το οικόπεδο «Ελλάδα». 
Ο εισηγητής μας αποκάλυψε τις λεπτομέρειες, τα βήματα, τα πατήματα απεμπόλησης των κυριαρχικών δικαιωμάτων της χώρας, που περπατήσατε δυστυχώς με το πιο σταθερό και πιο αποφασιστικό βήμα. Ξέρετε νομίζω, ότι πριονίζετε το κλαδί πάνω στο οποίο βρίσκεται η χώρα, ένα κλαδί πάνω στο οποίο καθόμαστε κι εμείς αλλά πάνω στο οποίο κάθεστε κι εσείς. Και θέλω να το σκεφθείτε αυτό.
Το συγκεκριμένο νομοσχέδιο, με τις ρυθμίσεις του περιλαμβάνει και τις διαρθρωτικές αλλαγές που επικαλείται, διαρθρωτικές αλλαγές επί τα βελτίω. Κατά την άποψή μας, ακόμα κι αν θέλει, ακόμα κι αν έχει καλή πρόθεση, δεν μπορεί να βελτιώσει το παραμικρό, γιατί όλη η προσπάθεια βελτίωσης, η οποιαδήποτε προσπάθεια, θα προσέκρουε στην απάντηση του Όλι Ρεν, πως είτε υπάρχει τρόικα με αυτήν τη μορφή είτε δεν υπάρχει και υπάρχει με άλλη μορφή, η χώρα μας θα υπάρχει ως υπόδειγμα αποικίας και προτεκτοράτου. Θα προσκρούει η όποια προσπάθεια στα διαρθρωτικά μέτρα που πάρθηκαν και θα παρθούν, στην απαγόρευση της ελάφρυνσης στο πετρέλαιο θέρμανσης, στα παλιά και νέα χαράτσια, στα νέα φορομπηχτικά μέτρα, στις πρόσθετες απολύσεις των απογραφέντων ή μη υπαλλήλων, στην αποδιάρθρωση της υγείας, της παιδείας, του πολιτισμού, στη διάλυση των αμυντικών συστημάτων, στο καθεστώς πολιτικής επιστράτευσης ναυτεργατών, καθηγητών και άλλων εργαζομένων- στις θατσερικής έμπνευσης- τις βολές των ΜΑΤ, στις εικόνες ντροπής που κάνουν δυστυχώς το γύρο του κόσμου σήμερα με αφορμή την Ελλάδα.
(Χειροκροτήματα από την πτέρυγα του ΣΥΡΙΖΑ-ΕΚΜ)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Το λόγο έχει η κ. Φωτίου.</ChairmanSpeech> 
<Speech><Parlmember>ΘΕΑΝΩ ΦΩΤΙΟΥ</Parlmember>: Κύριε Πρόεδρε, μέσα σ’ αυτήν την Αίθουσα τον τελευταίο καιρό που βρίσκομαι ως Βουλευτής αλλά και σήμερα ιδιαίτερα, βιάζεται με τον πιο τρομακτικό τρόπο η ελληνική γλώσσα, οι έννοιες και η κοινή λογική, από εκείνους οι οποίοι μας ζητούν καθημερινά να καταδικάσουμε τη βία από όπου κι αν προέρχεται.
Γιατί λέω ότι βιάζεται, κύριε Υπουργέ; Γιατί ακούσαμε τον κ. Βορίδη να λέει το εξής καταπληκτικό σήμερα, για τους Βουλευτές που επιθυμούσαν επιδεικνύοντας τις ταυτότητές τους να μπουν μέσα στο ραδιομέγαρο, δηλαδή σε δημόσιο χώρο, δημόσια περιουσία του ελληνικού λαού, ότι παρανόμως θέλαμε να αναλάβουμε εμείς την τήρηση της δημόσιας τάξεως. Κατανοείτε, λοιπόν, τον πρώτο βιασμό.
Ο δεύτερος είναι, ότι μας λένε από το πρωί εδώ μέσα ότι απεκατεστάθη η νομιμότης στην ΕΡΤ με μια βίαιη, παράνομη είσοδο σήμερα, ότι δηλαδή παρανόμως οι εργαζόμενοι της ΕΡΤ κρατούσαν, κατακρατούσαν και εκμεταλλεύονταν την περιουσία του ελληνικού λαού. Ακούστε την αντιστροφή των πραγμάτων.  Οι εργαζόμενοι, από τις 16 Ιουλίου έχουν στείλει, κύριοι Βουλευτές, κύριοι Υπουργοί, στον κ. Στουρνάρα και στον κ. Κεδίκογλου έγγραφο, με το οποίο ζητούσαν να έρθει η Κυβέρνηση και να καταγράψει τον εξοπλισμό του ραδιομεγάρου. Ουδεμία απάντησις! 
Γιατί, λοιπόν, εμείς οι δέκα Βουλευτές θέλαμε να μπούμε μέσα στο ραδιομέγαρο; Γιατί δεν σας έχουμε καμμία εμπιστοσύνη ότι δεν θα προκαλέσετε δολιοφθορές και δεν θα τα φορτώσετε στο τέλος στους εργαζόμενους. Γιατί οι Υπουργοί σας δήλωναν άγνοια για την είσοδο; Είναι δυνατόν ποτέ, να επιχειρεί ο κ. Δένδιας και οι άλλοι δυο Υπουργοί να βρίσκονται εν αγνοία; Σοβαρά; Πείθετε κανέναν από τον ελληνικό λαό;
Οι εργαζόμενοι, λοιπόν, δεν είναι απολυμένοι νομίμως, αφού τους κατακρατάτε τα δικαιώματά τους και τις αποζημιώσεις τους τόσο καιρό κατά το Σύνταγμα το οποίο παραβιάζετε. Διότι η πράξη νομοθετικού περιεχομένου, δεν σας έδινε το δικαίωμα να τη χρησιμοποιήσετε παρά μόνο σε έκτακτες ανάγκες, όπως λέει το άρθρο 74 –αν δεν κάνω λάθος- του Συντάγματος και το άρθρο 42, βεβαίως. «Εξαιρετικά επείγουσες και απρόβλεπτες ανάγκες» λέει το άρθρο 44 του Συντάγματος. 
Με βάση αυτή φτιάξατε την πράξη νομοθετικού περιεχομένου και κατ’ εξουσιοδότηση αυτής, κάνατε την κοινή υπουργική απόφαση. Γιατί με τις προτάσεις της Αντιπολίτευσης, τις οποίες σας καταθέσαμε εγκαίρως, δεν φέρατε σε συζήτηση, ώστε να κυρώσουμε ή όχι αυτήν την κοινή υπουργική απόφαση και να εκπέσει, εν τω μεταξύ, η  πράξη νομοθετικού περιεχομένου, χωρίς εσείς να μπορείτε να ισχυριστείτε ότι όλες οι ενέργειές σας είναι νόμιμες; 
Κύριοι Υπουργοί, αυτήν τη στιγμή ξέρετε πολύ καλά ότι έχετε βάλει όλη την περιουσία του ελληνικού λαού που βρίσκεται μέσα στο ραδιομέγαρο μέσα στο ΤΑΙΠΕΔ. Μην κόπτεσθε, λοιπόν, ότι εσείς είστε οι άνθρωποι οι οποίοι υπερασπίζεστε την περιουσία του ραδιομεγάρου. Έλεος!  
Αντίθετα, λοιπόν, οι εργαζόμενοι έκαναν αυτό που το ίδιο το Σύνταγμα στο άρθρο 120, λέει: «Οι Έλληνες πρέπει να υπερασπίζονται το ίδιο το Σύνταγμα όταν βάλλεται». Και αυτήν τη στιγμή, το Σύνταγμα βάλλεται βιαίως.
Τρίτο σημείο. Όλοι σήμερα εδώ δεν βλέπω να ασχολούνται με το νομοσχέδιο της Δημόσιας Διοίκησης, γιατί έχουν καταλάβει –ακόμα και η Συμπολίτευση- ότι δεν πρόκειται για ένα νομοσχέδιο που θα ρυθμίσει κάτι επί της ουσίας πάνω στη Δημόσια Διοίκηση. Το ξέρετε πάρα πολύ καλά από τη «Διαύγεια», για την οποία κόπτεσθε ότι είναι ένα καταπληκτικό μέτρο. 
Να ρωτήσω εγώ τον κ. Μητσοτάκη- ο οποίος βγήκε έξω- το εξής: Όταν ο κ. Αρβανιτόπουλος, που του εζητεί από όλες τις πτέρυγες της Βουλής -όχι μόνο από εμάς- η έκθεση αξιολόγησης με την οποία βγάζει σε διαθεσιμότητα τους χίλιους τριακόσιους σαράντα εννιά υπαλλήλους, εποιούσε τη νήσσαν. Εκεί η «Διαύγεια» δεν υπήρχε.
 Έφερε ένα τόμο εκατόν δέκα σελίδων στις 22:45 το βράδυ, λίγο πριν αρχίσει η ψηφοφορία. Όταν τον πήραμε στα χέρια μας την άλλη μέρα, γιατί εκείνη τη μέρα οι Βουλευτές δεν μπορούσαν να τον έχουν στα χέρια τους -αυτή είναι η περιβόητη «Διαύγεια» όπου όλα βγαίνουν στο δημόσιο χώρο και ανακοινώνονται- τι βρήκαμε; Πρώτον, ότι αυτός ο τόμος είχε εκπονηθεί εντός τριών ημερών και δεύτερον, ότι για ένα μήνα το πόνημα αυτό το είχε μέσα στο συρτάρι του ο Υπουργός και δεν το αναρτούσε σε καμμία «Διαύγεια» προφανώς. Γιατί δεν το αναρτούσε; Διότι χρησιμοποιούσε μία δημιουργική λογιστική μέθοδο, έτσι που να παραποιεί συνεχώς μεθοδολογικά όλα τα στοιχεία των ιδρυμάτων και να βγάζει συνεχώς πλεονάζοντες υπαλλήλους. 
Ξέρετε, λοιπόν, ότι τελικά όλα αυτά τα νομοσχέδια είναι προσχήματα. Διότι ψηφίζετε ή δεν ψηφίζετε πράγματα, είναι προσχηματικά όλα, απλά και μόνο, κύριε Πρόεδρε, για να εξυπηρετούν τις μνημονιακές υποχρεώσεις. 
Επομένως, ας τελειώνει και αυτό το θέατρο της υποκρισίας και του παραλόγου που συντελείται δυστυχώς μέσα στο ελληνικό Κοινοβούλιο. 
(Χειροκροτήματα από την πτέρυγα του ΣΥΡΙΖΑ-ΕΚΜ)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ευχαριστούμε την κ. Φωτίου. 
Το λόγο έχει η κ. Κανελλοπούλου και μετά ο κ. Στρατούλης.</ChairmanSpeech> 
<Speech><Parlmember>ΜΑΡΙΑ ΚΑΝΕΛΛΟΠΟΥΛΟΥ</Parlmember>: Ευχαριστώ πολύ, κύριε Πρόεδρε.
Κυρίες και κύριοι συνάδελφοι, για το σχέδιο νόμου του Υπουργείου Διοικητικής Μεταρρύθμισης έχουν ήδη μιλήσει και θα μιλήσουν σύντροφοι της Κοινοβουλευτικής Ομάδας του ΣΥΡΙΖΑ. Εξαιτίας του έκτακτου γεγονότος της εισβολής της Αστυνομίας στο Μέγαρο της ΕΡΤ, η τοποθέτησή μου θα αφορά τις σημερινές εξελίξεις.
Η σημερινή μέρα, θα γραφτεί στις πιο μαύρες σελίδες της σύγχρονης ιστορίας. Η αποστροφή του εκφωνητή της δημόσιας ραδιοφωνίας «Καλώς ήρθες μεσαίωνα» τη στιγμή που τα ΜΑΤ εισέβαλαν άγρια χαράματα στο στούντιο της ΕΡΤ κατά τη διάρκεια απευθείας μετάδοσης, φωτογραφίζει την πραγματικότητα που διανύουμε. 
Επιχαίρουν οι κυβερνητικοί Βουλευτές. Κάνουν λόγο για αποκατάσταση της νομιμότητας. Αλήθεια, γιατί επιχαίρετε κύριοι; Επιχαίρετε επειδή η Κυβέρνηση παρέκαμψε το Κοινοβούλιο, παρέκαμψε ακόμα και τη δική σας ψήφο, μη φέρνοντας για κύρωση την πράξη νομοθετικού περιεχομένου που κατήργησε την ΕΡΤ. 
Ήδη, από τις 18 Οκτωβρίου, εξέπνευσε η προθεσμία εντός της οποίας η πράξη νομοθετικού περιεχομένου θα έπρεπε να κυρωθεί. Σύμφωνα με όσα επιτάσσει το Σύνταγμα, από τις 19 Οκτωβρίου η ΕΡΤ έπρεπε να λειτουργήσει. 
Αναφέρομαι ευθέως στους τόσο περήφανους κυβερνητικούς Βουλευτές.
Είστε ικανοποιημένοι που επιτελείτε ρόλο αχυρανθρώπου, σε μια Βουλή που δεν ασκεί τις αρμοδιότητές της; Για ποια νομιμότητα κάνετε λόγο;
Η σημερινή επέμβαση στο Ραδιομέγαρο της ΕΡΤ δεν μας εκπλήσσει. Ήταν προαναγγελθείσα. Δεν πέρασαν καλά-καλά σαράντα οκτώ ώρες από τη σκανδαλώδη τροπολογία που παραχώρησε το ψηφιακό σήμα στα ιδιωτικά κανάλια της διαπλοκής και η Κυβέρνηση, αποφάσισε να κλείσει το μέτωπο της ΕΡΤ με τον πιο αυταρχικό τρόπο. Η ΕΡΤ, δεδομένου ότι τα ιδιωτικά τηλεοπτικά κανάλια λειτουργούν χωρίς άδεια, είναι ο μόνος νόμιμος τηλεοπτικός φορέας της χώρας. 
Σε ποια νομιμότητα, λοιπόν, ομνύετε  κύριοι; 
Η αστυνομική επιχείρηση της νύχτας που μας πέρασε, ήταν ένα ακόμα δώρο στα ιδιωτικά κανάλια, στα οικονομικά χρεωμένα κανάλια της διαπλοκής. 
Η εισβολή στο ραδιομέγαρο ήταν, λοιπόν, προαναγγελθείσα. Άλλωστε, ήδη από τις 16 Οκτωβρίου, τριάντα δύο Βουλευτές της Νέας Δημοκρατίας με ερώτησή τους ζητούσαν από την Κυβέρνηση έφοδο των ΜΑΤ στις εγκαταστάσεις της Αγίας Παρασκευής. Από τη λίστα του αυταρχισμού, δεν μπορούσε φυσικά να λείπει ο Βουλευτής Αχαΐας της Νέας Δημοκρατίας. Μιας και αναφέρθηκα στην Αχαΐα, καλώ το λαό της Πάτρας να στηρίξει την ΕΡΑ Πάτρας, την ΕΡΑ, που συνεχίζει ακόμα να εκπέμπει. Να στηρίξει τη φωνή που υπερασπίστηκε όλον αυτόν τον καιρό τους συμπολίτες μας που δοκιμάζονται και να συμμετάσχει στις τοπικές κινητοποιήσεις.
Οι εικόνες των αστυνομικών που εισέβαλαν μαύρη νύχτα σαν κλέφτες στο Μέγαρο της ΕΡΤ, έκαναν το γύρο του κόσμου. Διεθνή ειδησεογραφικά μέσα, στηλιτεύουν την αναλγησία μιας Κυβέρνησης, που αντιτάσσει στη νομιμότητα και στον κοινωνικό αγώνα αστυνομικές επιχειρήσεις. Αλήθεια, είναι αυτή εικόνα ευρωπαϊκής χώρας; Είναι αυτή εικόνα Κυβέρνησης, που θα κληθεί μάλιστα σε λιγότερο από δύο μήνες, να αναλάβει την Προεδρία της Ευρωπαϊκής Ένωσης; Τόσο καιρό καταγγέλλετε τον αγωνιζόμενο λαό, καταγγέλλετε τους απεργούς, τους διαδηλωτές, όλους όσοι κινητοποιούνται ενάντια στη σκληρή πολιτική λιτότητας ότι δήθεν εκθέτουν τη χώρα διεθνώς. Κατά τη γνώμη της Κυβέρνησης, η νυχτερινή επιχείρηση, οι προπηλακισμοί εργαζομένων, οι προπηλακισμοί Βουλευτών του ΣΥΡΙΖΑ και του ΚΚΕ με ασπίδες των ΜΑΤ, οι προσαγωγές, οι χειροπέδες, δεν εκθέτουν τη χώρα στη διεθνή κοινή γνώμη; Τη χώρα που -και καλά- γέννησε τη δημοκρατία. 
Θυμάμαι τον κ. Βενιζέλο τον περασμένο Ιούνιο, μόλις είχε κλείσει πραξικοπηματικά η ΕΡΤ, να δηλώνει με αποφασιστικότητα «Η ΕΡΤ θα ξανανοίξει». Προφανώς, η ανακολουθία είναι μόνιμο χαρακτηριστικό και του Αρχηγού και του κόμματός του.
Κύριε Παυλόπουλε, σας θυμάμαι με σεβασμό σε μεγάλο τηλεοπτικό μέσο να δηλώνετε ότι δεν είστε εσείς αντίθετος με το κλείσιμο της ΕΡΤ αλλά το ίδιο το Σύνταγμα. Γιατί σήμερα σιγείτε; Τι θα διδάξετε, άραγε, αύριο στους φοιτητές σας; Τη συστηματική παραβίαση συνταγματικών διατάξεων για λόγους σκοπιμότητας;
Τέλος, θλίβομαι ιδιαίτερα με το συντοπίτη Βουλευτή της ΔΗΜΑΡ, τον οποίον άκουσα σήμερα να δηλώνει ότι στην ΕΡΤ γινόταν κατάχρηση για πέντε μήνες! Πόση ακόμη κατάχρηση θα κάνετε εσείς, απέναντι στο δημοκρατικό κόσμο που σας ψήφισε με τόσες προσδοκίες; 
Κυρίες και κύριοι, ο αγώνας των εργαζομένων της ΕΡΤ, ένας αγώνας χωρίς προσωπικό όφελος αλλά με μεγάλο προσωπικό κόστος, αποτελεί για εμάς παράδειγμα αξιοπρέπειας. Ας μη νομίζει η Κυβέρνηση ότι αυτός ο αγώνας έχει τελειώσει. 
Επενδύσατε πολιτικά στη μυθοπλασία του «success story». Η πρόσφατη έκθεση του ΟΟΣΑ, που βλέπει κατάρρευση της χώρας, σας διαψεύδει. Περισσότερο, όμως, σας διαψεύδει η σκληρή πραγματικότητα που ζουν οι συμπολίτες μας. Επενδύετε στην καταστολή και στον αυταρχισμό. Θα αποτύχετε. Και αυτό, επειδή καμμία αστυνομική επιχείρηση, κανένα ρεσιτάλ καταστολής δεν μπορεί να ανασχέσει τη λαϊκή αγανάκτηση. Όσα κοινοβουλευτικά πραξικοπήματα και αν διοργανώσετε, όσες αστυνομικές επιχειρήσεις και αν διατάξετε, η ώρα της δημοκρατικής διεξόδου της χώρας πλησιάζει. 
(Χειροκροτήματα από την πτέρυγα του ΣΥΡΙΖΑ-ΕΚΜ)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ο κ. Στρατούλης έχει το λόγο.</ChairmanSpeech> 
<Speech><Parlmember>ΔΗΜΗΤΡΙΟΣ ΣΤΡΑΤΟΥΛΗΣ</Parlmember>: Κύριε Πρόεδρε, κυρίες και κύριοι Βουλευτές, δεν μπορώ και εγώ να μην ξεκινήσω, με αυτό το πολύ συνταρακτικό και υπονομευτικό για τη δημοκρατία μας γεγονός που συνέβη σήμερα, όπου η Κυβέρνηση με τη βίαιη παρέμβαση, επέμβαση, έφοδο των αστυνομικών δυνάμεων μετά τα μεσάνυχτα, στις 4.20΄ το πρωί, πραγματικά σαν κλέφτες, που τις έστειλε αυτήν τη μαύρη ώρα να συνεχίσουν και να ολοκληρώσουν το «μαύρο» της ΕΡΤ που έριξαν στις 11 του περασμένου Ιούνη. 
Η Κυβέρνηση σήμερα επιδιώκει να ολοκληρώσει το πολιτικό της πραξικόπημα, με το οποίο διέλυσε τη δημόσια τηλεόραση πριν από τέσσερις μήνες. Είναι απαράδεκτο χίλιες φορές περισσότερο, γιατί δύο μέρες πριν ήταν αυτή η Κυβέρνηση, αυτή η κυβερνητική πλειοψηφία στη Βουλή, που χάρισε στην κυριολεξία άδειες ψηφιακής εκπομπής στα ιδιωτικά κανάλια. 
Επίσης, είναι πολύ χαρακτηριστικό αυτό που συνέβη, στο οποίο θέλω να αναφερθώ γιατί το έζησα ως Έλληνας Βουλευτής- εκλεγμένος από τον ελληνικό λαό- δηλαδή η αντιμετώπιση Βουλευτών του ελληνικού Κοινοβουλίου, του ΣΥΡΙΖΑ και του Κομμουνιστικού Κόμματος Ελλάδας, οι οποίοι από την πρώτη στιγμή συμμετείχαν στις συγκεντρώσεις αλληλεγγύης και ζήτησαν το αυτονόητο για εκλεγμένους Βουλευτές, να συναντήσουν δηλαδή τον υπεύθυνο εισαγγελέα της συγκεκριμένης επιχείρησης και το συγκεκριμένο αξιωματικό που είχε την ευθύνη για αυτή. Και όλο αυτό, διότι στις επανειλημμένες τηλεφωνικές μας προσπάθειες να επικοινωνήσουμε με τον κ. Δένδια, με τον κ. Καψή και με οποιονδήποτε Υπουργό, όλοι μέχρι τις 9.10΄ το πρωί από τις 4.20΄ που άρχισε η αστυνομική επιχείρηση κυριολεκτικά κρύβονταν και δεν αναλάμβαναν την πολιτική ευθύνη για αυτήν την πολύ αντιδημοκρατική ενέργεια, η οποία εκείνη την ώρα συντελούνταν. 
Μόλις στις 9.10΄, βγήκε ο Κυβερνητικός Εκπρόσωπος να αναλάβει εκ μέρους της Κυβέρνησης την πολιτική ευθύνη. Βεβαίως, εμείς ξέραμε -το λέμε και θα το ξαναπούμε- ότι η απόλυτη πολιτική ευθύνη για ό,τι συνέβη και στις 11 Ιούνη που έπεσε το «μαύρο» στην ΕΡΤ αλλά και σήμερα που ολοκληρώθηκε ή που προσπαθεί η Κυβέρνηση να ολοκληρώσει αυτό το πολιτικό πραξικόπημα, ανήκει ακέραια στην Κυβέρνηση, σε ολόκληρο το Υπουργικό Συμβούλιο και προσωπικά στον Πρωθυπουργό. 
Έχουμε παραβίαση της δημοκρατίας. Οι Βουλευτές, όταν ζητούν να συναντηθούν με υπεύθυνους διεξαγόμενης οικονομικής έρευνας και να πάρουν μια επίσημη ενημέρωση, είναι δυνατόν να αντιμετωπίζονται με τις ασπίδες των ΜΑΤ; Είναι αυτό προστασία του Συντάγματος; Είναι προστασία του Κοινοβουλίου, του κύρους των Βουλευτών; Είναι προστασία της λαϊκής κυριαρχίας και του ελληνικού λαού ότι χτυπήθηκαν μπροστά στα μάτια μου δυο συνάδελφοι Βουλευτές, ανάμεσα από ασπίδες, ο Χρήστος Μαντάς και ο Χρήστος Καραγιαννίδης; Είναι αυτός τρόπος δημοκρατικής αντιμετώπισης; 
Είναι τρόπος αντιμετώπισης, να έχει κλείσει η Αστυνομία αυτήν τη στιγμή, με εντολή της Κυβέρνησης, όλους τους δρόμους από το Χαλάνδρι μέχρι το ραδιομέγαρο,  για να μη συμμετέχουν οι πολίτες σε διαδηλώσεις; Πού το βρήκατε αυτό, κύριοι της Κυβέρνησης; 
Το ίδιο κάνετε με τα συλλαλητήρια στο Σύνταγμα. Κλείνετε τρεις και τέσσερις σταθμούς του μετρό. Για να συμμετάσχει ένας πολίτης, ένας εργαζόμενος σε μια διαδήλωση, πρέπει να περπατήσει χιλιόμετρα και όταν τα περπατήσει, θα βρεθεί σε θάλαμο αερίων με τα χημικά που ρίχνουν σωρηδόν οι αστυνομικές δυνάμεις. Είναι αυτό κατοχύρωση του συνταγματικού δικαιώματος του «συναθροίζεσθαι», των διαδηλώσεων, της διεκδίκησης των δικαιωμάτων του λαού; 
Και σαν να μην έφτανε αυτό, έρχεστε και σήμερα με το παρόν νομοσχέδιο, με το άρθρο 24, να νομιμοποιήσετε άλλη μία παρανομία, να ανοίξετε ένα παράθυρο προσλήψεων εκτός διαδικασιών ΑΣΕΠ για τους δημοσιογράφους, για να μπορέσετε να στελεχώσετε αυτό το «ζόμπι» της νέας Δημόσιας Τηλεόρασης και να μπορέσει να λειτουργήσει, όταν μέχρι τώρα έχετε παραβιάσει ασύστολα το νόμο. 
Διότι όταν δημιουργούσατε τη νέα Δημόσια Τηλεόραση, δεν εφαρμόσατε ούτε καν την ελληνική νομοθεσία και τις ευρωπαϊκές οδηγίες, που λέει ότι όταν μία επιχείρηση μεταφέρεται σε μία άλλη -η ΕΡΤ δηλαδή στη ΝΕΡΙΤ- είναι νομική υποχρέωση να μεταφέρεται ολόκληρο το προσωπικό -συνάδελφε Αλέξη Μητρόπουλε- με τις εργασιακές σχέσεις, με τους μισθούς, με τις συλλογικές συμβάσεις τις οποίες είχε. Κι εσείς τους απολύσατε όλους για να δώσετε στην τρόικα, που ζητούσε ως σύγχρονη Ηρωδιάδα τέσσερεις χιλιάδες απολύσεις, δύο χιλιάδες απολύσεις από την ΕΡΤ. 
Με το άρθρο 24, λοιπόν, και στο παρόν νομοσχέδιο, προσπαθείτε να ανοίξετε πόρτες και παράθυρα εκτός ΑΣΕΠ, για να στελεχώσετε αυτήν τη «μαϊμού» Δημόσια Τηλεόραση. 
Δεύτερον, κύριε Υπουργέ, το νομοσχέδιο, αν δούμε τις βασικές διατάξεις του, παραμένει κι αυτό τιμωρητικό για τους δημόσιους υπαλλήλους, λες και το πρόβλημα να γίνει σύγχρονη η Δημόσια Διοίκηση σήμερα, είναι να κόψετε κάποιες αναρρωτικές, κάποιες εκπαιδευτικές και κάποιες ακόμα άδειες μηχανογράφησης κ.λπ.. Αυτό είναι το πρόβλημα της Δημόσιας Διοίκησης, κύριε Υπουργέ; Το πρόβλημα δεν λέγαμε ότι είναι κατ’ αρχάς ο πελατειακός τρόπος λειτουργίας της, ότι εξυπηρετούνταν απ’ αυτήν οι εκάστοτε κυβερνήσεις και όχι τα πραγματικά συμφέροντα του ελληνικού λαού, η ανάπτυξη, η οικονομία και η κοινωνία; 
Με όλα αυτά που έχετε φέρει μέχρι σήμερα από το 2010 και μετά με τα μνημόνια, και με αυτό το νομοσχέδιο εξυπηρετείτε αυτό το σπάσιμο των πελατειακών σχέσεων; Ίσα-ίσα, οι διαδικασίες της εργασιακής εφεδρείας και της κινητικότητας, που οδηγούν σε απολύσεις, δημιουργούν έναν νέο κύκλο πελατειακών σχέσεων. Διότι αντί πια να γίνονται πελατειακές σχέσεις για το ποιος θα προσληφθεί, τώρα γίνονται πελατειακές σχέσεις για το ποιος δεν θα απολυθεί. 
Με το νέο πειθαρχικό δίκαιο που καθιερώσατε για τους δημόσιους υπαλλήλους, με το οποίο αφήνετε απόλυτη παντοκρατορία στον Υπουργό να κινήσει σε βάρος του πειθαρχική διαδικασία, αργία, απόλυση, δεν δημιουργείτε ένα νέο κύκλο πελατειακών σχέσεων, για το ποιος δεν θα τιμωρηθεί αυθαίρετα, για το ποιος δεν θα πάει σε αργία, για το ποιος δεν θα χάσει τη δουλειά του; 
 Δεν ήταν πρόβλημα για τη Δημόσια Διοίκηση ότι αντί να εξυπηρετεί την κοινωνία και το δημόσιο συμφέρον, εξυπηρετεί ιδιωτικά συμφέροντα; Με όλα τα νομοσχέδια για τη Δημόσια Διοίκηση και με το παρόν, με τη διάλυση του δημόσιου τομέα, την υποστελέχωσή του, τη διάλυση των κοινωνικών δραστηριοτήτων του, ποιοι εξυπηρετούνται; Δεν εξυπηρετούνται οι ιδιώτες, όπου θα προσφεύγουν πια οι πολίτες για να καλύψουν αυτές τις ανάγκες τους για υπηρεσίες και κοινωνικά αγαθά, που δεν θα παρέχει ο υποστελεχωμένος, συρρικνωμένος δημόσιος τομέας; 
 Το μεγάλο πρόβλημα δεν είναι η υποστελέχωση, κύριε Υπουργέ και κύριοι της Κυβέρνησης; Αυτό δεν είναι το πρόβλημα σήμερα; Αποδείχθηκαν φούμαρα αυτά που λέγατε -όχι εσείς προσωπικά, μιλώ συνολικά για την Κυβέρνηση- για ένα εκατομμύριο δημόσιους υπαλλήλους. Αποδείχθηκε και με τις επίσημες απογραφές που εσείς κάνατε ότι οι δαπάνες του δημοσίου, σε ποσοστό του ΑΕΠ, βρίσκονται στο μέσο όρο ή και λιγότερο με τις χώρες της Ευρώπης, όπως επίσης και η απασχόληση στον δημόσιο τομέα σε σχέση με την συνολική βρίσκεται στο ίδιο μέσο επίπεδο ή και χαμηλότερο από όλη την Ευρώπη. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Μισό λεπτό, κύριε Πρόεδρε, τελειώνω.
Τι καταφέρατε με το να φύγουν από το δημόσιο με διαθεσιμότητες, να φύγει τρέχοντας προσωπικό που φοβάται για τη σύνταξή του; Αυτό που καταφέρατε, είναι υπηρεσίες όπως τα ασφαλιστικά ταμεία, οι ελεγκτικές υπηρεσίες, τα ΚΕΠΑ που κρίνουν τους αναπήρους, να είναι σήμερα υποστελεχωμένα, να μην παρέχουν υπηρεσία στους πολίτες και να ταλαιπωρούνται εκατοντάδες χιλιάδες συμπολίτες μας. 
Μιλάτε στο άρθρο 8 για το ΑΣΕΠ και τη δυνατότητα να πάρει το δημόσιο επιλαχόντες διαγωνισμών του. Κύριε Υπουργέ, με αυτούς που πέτυχαν σε διαγωνισμούς, από το 2008 μέχρι σήμερα, και παραμένουν αδιόριστοι, τι θα κάνετε; Στην αρχή αναστάλθηκαν οι διορισμοί τους, μετά είπαν ότι θα γίνουν μέχρι το 2013, μετά με το μεσοπρόθεσμο το 2015, με το νέο μεσοπρόθεσμο το 2016. 
Και όλα αυτά, ενώ είναι υποστελεχωμένες βασικές κοινωνικές υπηρεσίες του δημόσιου τομέα, που τους έχουν ανάγκη, και οι άνθρωποι αυτοί θεωρούνται ότι έχουν ασφάλεια δικαίου απέναντι στο κράτος, που προκήρυξε δημόσιο διαγωνισμό, έχουν πετύχει σε διαγωνισμούς και έχουν προβλεφθεί και τα ανάλογα κονδύλια στον κρατικό προϋπολογισμό το 2010, το 2011, το 2012 και το 2013. Πού πήγαν αυτά τα κονδύλια του κρατικού προυπολογισμού που προορίζονταν γι’ αυτούς; Γιατί δεν τους προσλαμβάνετε;
Τέλος, να πω για τις προκηρύξεις 8Κ και 9Κ, με όσους είχαν πετύχει στον διαγωνισμό του ΙΚΑ, την 8Κ του ΑΣΕΠ, και την 9Κ, που ήταν στην Αγροτική Τράπεζα και πήγαν στο ΙΚΑ, πως είναι θετικό ότι δρομολογείται μία λύση, κύριε Υπουργέ. 
Πρέπει, όμως, να έχετε τη γενναιότητα να την ολοκληρώσετε. Δηλαδή να βάλετε ρητό χρονικό διάστημα που θα ολοκληρωθεί αυτή η διαδικασία ή να δεσμευτείτε πολιτικά ότι ταυτόχρονα θα προσλαμβάνει το ΙΚΑ τους επιτυχόντες των δυο διαγωνισμών που τους έχει πάρα πολύ ανάγκη.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ολοκληρώστε, παρακαλώ, κύριε συνάδελφε.</ChairmanSpeech>
<Speech><Parlmember>ΔΗΜΗΤΡΙΟΣ ΣΤΡΑΤΟΥΛΗΣ</Parlmember>: Τελειώνω, κύριε Πρόεδρε.
Αυτές τις μέρες γίνονται διαπραγματεύσεις με την τρόικα και κινδυνεύουν πάλι οι συντάξεις, ομαδικές απολύσεις και διάφορα πράγματα. Αποδείχθηκε ότι αυτή η Κυβέρνηση, δεν μπορεί να κάνει διαπραγματεύσεις με την τρόικα ούτε για τα επουσιώδη ούτε για τις λεπτομέρειες εφαρμογής των μνημονιακών πολιτικών. Το μόνο που ζητά, είναι παράταση χρόνου μέχρι τις ευρωεκλογές. 
Ο κόμπος αυτός, μεταξύ της αδυναμίας της Κυβέρνησης να κάνει διαπραγματεύσεις λόγω δεσμεύσεών της και των αναγκών του λαού που δεν αντέχει άλλα μέτρα, μόνο με έναν τρόπο μπορεί να λυθεί. Να φύγει αυτή η Κυβέρνηση με τους αγώνες και την ψήφο του λαού και να ανοίξει ο δρόμος για μια Αριστερή κυβέρνηση, που θα απελευθερώσει τη χώρα από τα μνημόνια και θα χαράξει αναπτυξιακές πολιτικές.
Ευχαριστώ πολύ.
(Χειροκροτήματα από την πτέρυγα του ΣΥΡΙΖΑ-ΕΚΜ)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Παρακαλώ, να μη γίνεται κατάχρηση της ανοχής του Προεδρείου, διότι μετά υπάρχει εύλογη διαμαρτυρία.
Ο κ. Συρμαλένιος έχει το λόγο.</ChairmanSpeech>
<Speech><Parlmember>ΑΙΚΑΤΕΡΙΝΗ ΙΓΓΛΕΖΗ</Parlmember>: Εγώ, κύριε Πρόεδρε;</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Α, με συγχωρείτε, κυρία Ιγγλέζη.
Η κ. Ιγγλέζη έχει το λόγο και αμέσως μετά ο κ. Συρμαλένιος.</ChairmanSpeech>
<Speech><Parlmember>ΑΙΚΑΤΕΡΙΝΗ ΙΓΓΛΕΖΗ</Parlmember>: Ευχαριστώ, κύριε Πρόεδρε.
Κυρίες και κύριοι Βουλευτές, έχω μια εικόνα από τα παιδικά μου χρόνια όταν πήγαινα στο δημοτικό σχολείο. Στο διάδρομο, μόλις έμπαινα μέσα έβλεπα ένα πορτραίτο του Ρήγα Φεραίου. Αυτός, λοιπόν, ο Έλληνας συγγραφέας, πολιτικός, στοχαστής και επαναστάτης, που θεωρείται εθνομάρτυρας και πρόδρομος της Ελληνικής Επανάστασης του 1821 στο επαναστατικό του κείμενο «Τα δίκαια του ανθρώπου», στο άρθρο 35, αναφέρει: «Όταν η διοίκηση βιάζει, αθετεί, καταφρονεί τα δίκαια του λαού και δεν εισακούει τα παράπονά του, το να αντιδράσει ο λαός και να τιμωρήσει αυτούς που τον αδικούν, είναι το πλέον ιερό από όλα τα δίκαιά του και το πλέον απαραίτητο από όλα τα χρέη του». 
Μη βιάζεστε, κύριοι της Αντιπολίτευσης, να αντιδράσετε και μην τολμήσετε να βάλετε την προσφιλή σας μονταζιέρα να προβάλει μόνο αυτήν τη φράση μου. Αλλιώς αντιδρούσε ο λαός σε μια επαναστατική εποχή, στην οποία έζησε ο Ρήγας και αλλιώς αντιδρά σήμερα.
Σήμερα, όπλο του λαού είναι το δημοκρατικό δικαίωμά του να διαδηλώνει. Το δημοκρατικό δικαίωμά του να ψηφίζει, να επιλέγει αυτούς που τον διοικούν και να τιμωρεί με την ψήφο του αυτούς που παραβιάζουν, αθετούν και καταφρονούν τα δίκαιά του. 
Σήμερα, για άλλη μια φορά η μνημονιακή Κυβέρνηση έδειξε το αυταρχικό της πρόσωπο. Χρησιμοποίησε για άλλη μια φορά, το μόνο τρόπο που ξέρει για να εφαρμόσει την αντιλαϊκή πολιτική της και να φιμώσει όποια φωνή αντιστέκεται στα νεοφιλελεύθερα καταστροφικά σχέδια της. Έστειλε τα ΜΑΤ, τον στρατό καταστολής κάθε λαϊκού κινήματος να εκκενώσουν το κτήριο της ΕΡΤ, του μόνου νόμιμου ραδιοτηλεοπτικού μέσου στην Ελλάδα, εξυπηρετώντας για μια ακόμη φορά τα ιδιωτικά παράνομα κανάλια στα οποία έδωσε μια επίφαση νομιμότητας με την προχθεσινή τροπολογία.
Όμως, την πράξη νομοθετικού περιεχομένου δεν την έφερε ποτέ για ψήφιση στη Βουλή. Άρα, δεν ισχύει. Άρα, το κλείσιμο της ΕΡΤ είναι παράνομο. Τη νομιμότητα υπερασπίζονταν, κύριοι Βουλευτές, οι εργαζόμενοι της ΕΡΤ, εκεί στην Αγία Παρασκευή και τα ΜΑΤ τους έβγαλαν βίαια- με χρήση χημικών- από το χώρο της νόμιμης εργασίας τους, για να φιμώσουν τη φωνή τους που υπερασπιζόταν το δίκαιο του λαού, που αντιστεκόταν στα μέτρα της μνημονιακής καταστροφικής τους πολιτικής. Ο λαός δεν φιμώνεται με την καταστολή, κύριοι της Κυβέρνησης. Αντίθετα, πεισμώνει ακόμη περισσότερο, γιατί τον πνίγει το δίκιο του.
 Το ξαναεπιχειρήσατε αυτό στη Χαλκιδική, με τη βίαιη καταστολή και την ποινικοποίηση ενός παλλαϊκού κινήματος που αγωνίζεται για τη ζωή ενάντια στο «χρυσό» θάνατο. Εκεί, βάλατε χειροπέδες στους ανθρώπους και τους οδηγήσατε στη φυλακή. Η δύναμη, όμως, του κινήματος και η παγκόσμια αλληλεγγύη, έσπασαν τις χειροπέδες και οι άνθρωποι αποφυλακίστηκαν. Και αφού δεν είχατε πια τι να τις κάνετε αυτές τις χειροπέδες, τις φορέσατε στην πύλη εισόδου της ΕΡΤ. Έφτασε όμως η ώρα ο λαός να βγει στους δρόμους και να διεκδικήσει τα δημοκρατικά δικαιώματά του. Να διεκδικήσει την άμεση προσφυγή στις κάλπες, για να τιμωρήσει με την ψήφο του αυτούς που παραβίασαν, αθέτησαν και καταφρόνησαν τα δίκαιά του. Ψυχή βαθειά! 
(Χειροκροτήματα από την πτέρυγα του ΣΥΡΙΖΑ-ΕΚΜ)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Πριν δώσω το λόγο στον κ. Συρμαλένιο, θα δώσω το λόγο στον κύριο Υπουργό, ο οποίος τον ζήτησε για να κάνει μια παρέμβαση.</ChairmanSpeech>
<Speech><Parlmember>ΚΥΡΙΑΚΟΣ ΜΗΤΣΟΤΑΚΗΣ</Parlmember> (Υπουργός Διοικητικής Μεταρρύθμισης και Ηλεκτρονικής Διακυβέρνησης): Κύριε Πρόεδρε, άκουσα συναδέλφους από όλες τις πτέρυγες της Βουλής, να κάνουν λόγο για την περίπτωση των εξαιρετικά διακριθέντων αθλητών οι οποίοι μπήκαν στο ελληνικό δημόσιο, κάνοντας χρήση του ν. 2725/99. Και υπάρχει ένα αίτημα, καταλαβαίνω, από όλες τις πτέρυγες της Βουλής, οι αθλητές αυτοί –δεν είναι και πολλοί τον αριθμό που, πραγματικά, τους αφορά αυτή η ρύθμιση- να εξαιρεθούν από τη διαδικασία της διαθεσιμότητας.
Το επιχείρημα αυτό με προβλημάτισε πολύ και αναγνωρίζω, πράγματι, ότι σε μια διαδικασία μοριοδότησης αξιολόγησης κριτηρίων, είναι ενδεχομένως άδικο να βάζουμε στην ίδια μοίρα ανθρώπους, οι οποίοι εισήλθαν στο δημόσιο εκείνη την εποχή, με μια τελείως διαφορετική λογική και οι οποίοι αντικειμενικά, πράγματι, δεν έχουν τα προσόντα –τα ακαδημαϊκά κυρίως και σίγουρα και τα προσόντα τα οποία ορίζει η υπουργική απόφαση ως προς τον τρόπο εισαγωγής- για να ανταγωνιστούν άλλους δημοσίους υπαλλήλους, καθώς ο τρόπος ζωής τους ήταν τελείως διαφορετικός. 
Κατά συνέπεια, κρίνω σκόπιμο να δεχθώ επί της αρχής την τροπολογία. Κατατέθηκαν μάλιστα δυο τροπολογίες, μια τροπολογία από εξήντα Βουλευτές της Νέας Δημοκρατίας αλλά και μια αντίστοιχη τροπολογία από τον ΣΥΡΙΖΑ, που ρυθμίζει το ζήτημα αυτό. Και το ΠΑΣΟΚ έχει τοποθετηθεί υπέρ αυτής της ρύθμισης και νομίζω ότι είναι μια ρύθμιση, η οποία βρίσκει σύμφωνα όλα τα κόμματα της Βουλής. Νομίζω ότι και οι Ανεξάρτητοι Έλληνες, ζήτησαν με τοποθέτησή τους κάτι αντίστοιχο. 
Τονίζω ότι ως το πρώτο κύμα διαθεσιμότητας, η ρύθμιση αυτή θα αφορά επί της ουσίας ελάχιστους εμπλεκόμενους, πλην όμως, θεωρώ ότι, πράγματι, ο τρόπος με τον οποίο είχε δομηθεί η αρχική λογική της αξιολόγησης και η υπουργική απόφαση, ενείχε ένα στοιχείο αδικίας απέναντι σε διακριθέντες αθλητές, οι οποίοι εισήλθαν στο δημόσιο με μια τελείως διαφορετική λογική και σκεπτικό. 
Κατά συνέπεια, από τις δυο τροπολογίες –γιατί κατατέθηκαν δυο- επειδή κρίνω ότι η πιο σωστά διατυπωμένη, είναι η τροπολογία του ΣΥΡΙΖΑ –και η τροπολογία της Νέας Δημοκρατίας  το ίδιο πράγμα λέει με άλλα λόγια- καταθέτω μια νομοτεχνική βελτίωση, με την οποία αποδέχομαι, κύριε Πρόεδρε, την τροπολογία-προσθήκη με γενικό αριθμό 915 και ειδικό 28/31-10-2013.
Σας ευχαριστώ.
(Στο σημείο αυτό ο Υπουργός Διοικητής Μεταρρύθμισης και Ηλεκτρονικής Διακυβέρνησης κ. Κωνσταντίνος Μητσοτάκης καταθέτει για τα Πρακτικά την προαναφερθείσα νομοτεχνική βελτίωση η οποία έχει ως εξής:
(Να μπει η σελ. 287)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Κι εμείς σας ευχαριστούμε, κύριε Υπουργέ.</ChairmanSpeech>
<Speech><Parlmember>ΓΕΩΡΓΙΟΣ ΝΤΟΛΙΟΣ</Parlmember>: Κύριε Πρόεδρε, το λόγο παρακαλώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Κύριε Ντόλιο, δεν προβλέπεται από τον Κανονισμό, αλλά αν θέλετε να μιλήσετε γι’ αυτό, μπορείτε να εγγραφείτε για προτασσόμενη δευτερολογία.</ChairmanSpeech> 
<Speech><Parlmember>ΓΕΩΡΓΙΟΣ ΝΤΟΛΙΟΣ</Parlmember>: Ως Κοινοβουλευτικός Εκπρόσωπος ζητώ το λόγο, κύριε Πρόεδρε.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Δηλαδή, θέλετε να μιλήσετε ως Κοινοβουλευτικός Εκπρόσωπος τώρα;</ChairmanSpeech> 
<Speech><Parlmember>ΓΕΩΡΓΙΟΣ ΝΤΟΛΙΟΣ</Parlmember>: Μάλιστα, κύριε Πρόεδρε.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ωραία. Επειδή, όμως, έχω φωνάξει από πριν τον κ. Συρμαλένιο, να μιλήσει πρώτα ο κ. Συρμαλένιος και αμέσως μετά να πάρετε το λόγο;</ChairmanSpeech>
<Speech><Parlmember>ΓΕΩΡΓΙΟΣ ΝΤΟΛΙΟΣ</Parlmember>: Βεβαίως, κύριε Πρόεδρε, κανένα πρόβλημα.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ορίστε, κύριε Συρμαλένιε, έχετε το λόγο.</ChairmanSpeech>
<Speech><Parlmember>ΝΙΚΟΛΑΟΣ ΣΥΡΜΑΛΕΝΙΟΣ</Parlmember>: Χαιρόμαστε ιδιαίτερα που έκανε δεκτή την τροπολογία όλων των κομμάτων αλλά και τη διατύπωση του ΣΥΡΙΖΑ ο κύριος Υπουργός. Αυτό αποδεικνύει για άλλη μια φορά πόσο πρόχειρη είναι η Κυβέρνηση σας, κύριε Υπουργέ, που αναγκάζεται –φωνή λαού, οργή Θεού- να αποδέχεται μια πασιφανή αδικία, η οποία πήγε να γίνει και έχει γίνει βεβαίως όχι μόνο για τους διακριθέντες αθλητές, οι οποίοι έχουν πολύ μεγαλύτερη δύναμη και κοινωνικό βάρος, όπως καταλαβαίνετε, αλλά και για πολλές άλλες κατηγορίες του ελληνικού λαού, των οποίων τα δικαιώματα έχετε καταπατήσει βάναυσα.
Εν πάση περιπτώσει, σήμερα που συζητάμε αυτό το νομοσχέδιο, είναι μια μαύρη, αποφράδα μέρα για την ελληνική δημοκρατία. Είναι μια μαύρη αποφράδα μέρα με αυτό που έγινε στις 04.20΄ το πρωί με τις δυνάμεις των ΜΑΤ, κατόπιν εντολής του Υπουργού Δημόσιας Τάξης και Προστασίας –υποτίθεται- του Πολίτη, αλλά και των συγκυβερνώντων Πρωθυπουργών Σαμαρά-Βενιζέλου –τον έκανα και Πρωθυπουργό τον κ. Βενιζέλο.
Δυστυχώς, με λύπη μου βλέπω πάρα πολλούς Βουλευτές και κυρίως της Νέας Δημοκρατίας αλλά και της συγκυβέρνησης, να γελάνε κάτω από τα μουστάκια τους, γιατί επιτέλους αποκαταστάθηκε η νομιμότητα που επί τόσους μήνες βάναυσα είχε καταπατηθεί από τους εργαζόμενους που προστάτευσαν την περιουσία της δημόσιας ραδιοτηλεόρασης και την περιουσία του ελληνικού λαού.
Αυτούς θέλατε να βγάλετε με τη βία έξω, για να προχωρήσετε στην αποκατάσταση επιτέλους της νομιμότητας και την οικοδόμηση μιας δημόσιας τηλεόρασης, δημιουργώντας ένα κακέκτυπο της κυβερνητικής προπαγάνδας που θέλετε να οικοδομήσετε, αφήνοντας βεβαίως ταυτόχρονα όλες τις δυνατότητες και τις συχνότητες στους καναλάρχες με τη ψήφιση της διάταξης που πέρασε προχθές στο άρθρο 18. 
Όμως, είστε η Κυβέρνηση που έχετε προχωρήσει στο μεγαλύτερο όργιο παρανομίας, που έχει υπάρξει από τη Μεταπολίτευση μέχρι σήμερα τα τελευταία τριάμισι χρόνια, ιδιαίτερα τον έναν-ενάμιση χρόνο μετά τις τελευταίες εκλογές του Ιουνίου, με απανωτές πράξεις νομοθετικού περιεχομένου, με κατεπείγοντα νομοσχέδια, με νομοσχέδιο το οποίο περιείχε πολλές διατάξεις –αλλά για να μη μας ξεφύγει κανείς από το μαντρί το κάναμε ένα άρθρο, γιατί κάποιοι βλέπαμε ότι διαφωνούν και υπήρχε ο κίνδυνος να καταψηφιστούν κάποια άρθρα-, με πράξη νομοθετικού περιεχομένου, της οποίας έληγε η ισχύς –σύμφωνα με το άρθρο 44 του Συντάγματος, αν δεν κάνω λάθος, δεν είμαι νομικός ούτε συνταγματολόγος-  και που έπρεπε για την κατάργηση της ΕΡΤ να έχει συζητηθεί μέχρι τις 18 Οκτωβρίου.
Ο Κοινοβουλευτικός Εκπρόσωπος της Νέας Δημοκρατίας, περιχαρής είπε ότι δεν υπάρχει κανένα απολύτως πρόβλημα ούτε νομικό ούτε συνταγματικό διότι έληξε ο χρόνος και από τη στιγμή που έληξε εγώ είχα διαβάσει στο Σύνταγμα ότι δεν ισχύει η πράξη νομοθετικού περιεχομένου, καταργείται το περιεχόμενό της, άρα, επανέρχεται στην ίδια προτέρα κατάσταση. 
Αυτή είναι η πραγματικότητα ό,τι και να λέτε. Αποτελεί ένα μείζον συνταγματικό πραξικόπημα αυτό το οποίο κάνατε με την ΕΡΤ –και όχι μόνο- αλλά και με τη σημερινή νυχτερινή επέμβαση των ΜΑΤ και των δυνάμεων αποκατάστασης –υποτίθεται- της τάξης. 
Κλείσατε μια ΕΡΤ, η οποία επί δεκαετίες εξέπεμπε σε όλη την οικουμένη και στα πέρατα της χώρας μας, φέρνοντας πραγματικά τη φωνή του ελληνικού λαού παντού και προχωράτε σε μια ακόμη συνταγματική εκτροπή και σε έναν απίστευτο αυταρχισμό, ο οποίος εκδηλώνεται με όλους τους τρόπους. 
Να σας πω ένα άλλο τρόπο; Από τότε που είστε Κυβέρνηση, όταν υπάρχουν μεγάλες απεργιακές συγκεντρώσεις και εκδηλώσεις, κλείνετε τους δρόμους από χιλιόμετρα πριν από εκεί που είναι ο τόπος της συγκέντρωσης, δήθεν για να μη διαταραχθεί η ομαλή προσχώρηση των διαδηλωτών μέχρι τη συγκέντρωση.</Speech> 
<Speech><Parlmember>ΝΙΚΟΛΑΟΣ ΒΟΥΤΣΗΣ</Parlmember>: Και τους σταθμούς του μετρό.</Speech>
<Speech><Parlmember>ΝΙΚΟΛΑΟΣ ΣΥΡΜΑΛΕΝΙΟΣ</Parlmember>: Κλείνετε τους σταθμούς του μετρό, τρεις, τέσσερις, πέντε σταθμούς του μετρό γύρω από το Σύνταγμα και την Ομόνοια, υποτίθεται για να διαφυλάξετε την ομαλότητα και την κοινωνική ειρήνη. 
Αυτά είναι απίστευτα πράγματα! Δεν γίνονται σε καμμία χώρα της Ευρώπης τέτοιου τύπου μεθοδεύσεις, να κλείνουμε δηλαδή τους σταθμούς, για να μην πάνε οι διαδηλωτές! Να κλείνουμε τους δρόμους! Και τώρα για τις 16.00’ που υπάρχει η προαναγγελθείσα συγκέντρωση συμπαράστασης κατά της οριστικής φίμωσης της ΕΡΤ, έχετε κλείσει παντού όλους τους δρόμους, για να μην μπορεί να πάει κανείς εκεί. Μιλάω για σήμερα στις 16.00’! Το καταγγέλλουμε και αυτό.
Λέτε, λοιπόν, ότι δεν θα πάρετε νέα μέτρα. Είναι το πιο αστείο ανέκδοτο που έχω ακούσει τον τελευταίο καιρό. Να σας πω τρία νέα μέτρα τα οποία έχετε ήδη πάρει και τα οποία θα εφαρμοστούν από 1-1-2014; 
Πρώτον, τα 25 ευρώ για να μπορεί κανείς να νοσηλευτεί στα νοσοκομεία. Δεύτερον, οι περικοπές στις κοινωνικές δαπάνες και ιδιαίτερα στις συντάξεις που προαναγγέλλονται και θα μπουν και στον προϋπολογισμό. Τρίτον, ο ενιαίος φόρος ακινήτων, με τον οποίο μονιμοποιείτε το αντισυνταγματικό χαράτσι και το επεκτείνετε σε όλες τις κατηγορίες. 
Επειδή ο χρόνος δεν με παίρνει, θα ήθελα να πω κάτι και για το δημόσιο τομέα. Πόσο ευέλικτο και πόσο μικρό και πόσο αποτελεσματικό τον θέλετε; Θα σας πω ότι τον θέλετε μόνο για να εκχωρήσετε τα πάντα στα μεγάλα ιδιωτικά συμφέροντα και στους μεγαλοεπενδυτές που θα έρθουν σε μία χώρα με μισθούς Κίνας και μισθούς Ασίας, για να υπάρξει ανάπτυξη σε αυτήν τη χώρα και να έχετε ένα δημόσιο τομέα ουσιαστικά ανύπαρκτο, με ιδιώτες μάνατζερς ως γενικούς διευθυντές. Αυτό σκέφτεστε να φέρετε στο επόμενο βαρύ νομοσχέδιο που θα έχει πλήρως το κυρίως πιάτο της Δημόσιας Διοίκησης. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
 Τελειώνω, κύριε Πρόεδρε.  
Το μόνο που ήθελα να πω είναι κάποια πράγματα για τη θλιβερή στάση της ΔΗΜΑΡ. Δεν αναφέρομαι στους παρόντες Βουλευτές, αλλά στην επίσημη θέση της και προχθές αλλά και γενικότερα. Γιατί φύγατε από την Κυβέρνηση, λόγω ΕΡΤ; Φύγατε για να κρατάτε αυτήν τη στάση, αγαπητοί συνάδελφοι της ΔΗΜΑΡ; 
Εν πάση περιπτώσει,  για το ΠΑΣΟΚ δεν έχω να πω τίποτα. Το μόνο που του μένει είναι να ενταχθεί επισήμως στη Νέα Δημοκρατία για να τελειώνει αυτό το παραμύθι του Πανελλήνιου Σοσιαλιστικού Κινήματος.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Παρακαλώ, ολοκληρώνετε, κύριε συνάδελφε.</ChairmanSpeech>
<Speech><Parlmember>ΝΙΚΟΛΑΟΣ ΣΥΡΜΑΛΕΝΙΟΣ</Parlmember>: Θέλω να πω η ώρα του λαού και της κρίσης πλησιάζει, ό,τι και να κάνετε, με όσα τερτίπια, με όσα αντισυνταγματικά κόλπα, με όσες παρανομίες, η ώρα του λαού πλησιάζει και θα λογοδοτήσετε γιατί μας φέρατε στα μνημόνια, για τις πολιτικές σας για δεκαετίες, αλλά και για τις πολιτικές που ασκείτε εδώ και τριάμισι χρόνια απέναντι στον ελληνικό λαό. Θα λογοδοτήσετε, θέλετε δεν θέλετε, απέναντι στη μεγάλη πλειοψηφία του ελληνικού λαού. 
(Χειροκροτήματα από την πτέρυγα του ΣΥΡΙΖΑ-ΕΚΜ)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>):  Κυρίες και κύριοι συνάδελφοι, έχω την τιμή να ανακοινώσω στο Σώμα ότι ο Υπουργός Υποδομών, Μεταφορών και Δικτύων, ο Αντιπρόεδρος της Κυβέρνησης και Υπουργός Εξωτερικών και οι Υπουργοί Οικονομικών, Ανάπτυξης και Ανταγωνιστικότητας, Εργασίας, Κοινωνικής Ασφάλισης και Πρόνοιας και Περιβάλλοντος, Ενέργειας και Κλιματικής Αλλαγής, κατέθεσαν σχέδιο νόμου:
Α) «Κύρωση της Συμφωνίας Αεροπορικών Μεταφορών μεταξύ ως πρώτου μέρους, των Ηνωμένων Πολιτειών της Αμερικής, ως δεύτερου μέρους της Ευρωπαϊκής Ένωσης και των κρατών μελών της, ως τρίτου μέρους, της Ισλανδίας και, ως τέταρτου μέρους, του Βασιλείου της Νορβηγίας»,
Β) «Κύρωση της Συμπληρωματικής Συμφωνίας Αεροπορικών Μεταφορών μεταξύ, ως πρώτου μέρους, της Ευρωπαϊκής Ένωσης και των κρατών μελών της, ως δεύτερου μέρους, της Ισλανδίας και, ως τρίτου μέρους, του Βασιλείου της Νορβηγίας για την εφαρμογή της Συμφωνίας Αεροπορικών Μεταφορών μεταξύ ως πρώτου μέρους, των Ηνωμένων Πολιτειών της Αμερικής, ως δεύτερου μέρους, της Ευρωπαϊκής Ένωσης και των κρατών μελών της, ως τρίτου μέρους, της Ισλανδίας και, ως τέταρτου μέρους, του Βασιλείου της Νορβηγίας».
Παραπέμπεται στην αρμόδια Διαρκή Επιτροπή.
Το λόγο έχει ο κ. Ντόλιος για πέντε λεπτά.</ChairmanSpeech>
<Speech><Parlmember>ΓΕΩΡΓΙΟΣ ΝΤΟΛΙΟΣ</Parlmember>: Δεν θα μιλήσω πολύ, κύριε Πρόεδρε.
Κατ’ αρχάς θέλω να πω ότι αποδεχόμαστε τελικά την τροπολογία για τους διακριθέντες αθλητές για λόγους εθνικού συμβολισμού. Θα πρέπει, όμως, να ξέρει η Εθνική Αντιπροσωπεία τι σημαίνει αυτό. Οι διαθεσιμότητες είναι καθορισμένες, είναι είκοσι πέντε χιλιάδες. Εάν είναι τριακόσιοι οι ολυμπιονίκες, θα μπουν σε διαθεσιμότητα τριακόσιοι άλλοι δημόσιοι υπάλληλοι. Να ξέρουμε τις επιπτώσεις αυτών που αποφασίζουμε. Αυτό είναι δεδομένο. 
Δεύτερον, μόλις πήρα, κύριε Υπουργέ, τη νομοτεχνική βελτίωση, η οποία λέει: Στο τέλος της παραγράφου δ του άρθρου 90 προστίθεται περίπτωση ως εξής: «Οι διακριθέντες αθλητές που διορίστηκαν και διορίζονται…». Τι σημαίνει αυτό; Γιατί οι διακριθέντες αθλητές που «διορίζονται»; Αυτοί θα μπουν σε διαθεσιμότητα; Θα προλάβουν να μπουν σε διαθεσιμότητα; 
Τι κόλπο είναι αυτό πάλι; Εν πάση περιπτώσει, δεν θα σταματήσουν τα κόλπα κάποτε σε αυτή τη Βουλή; Θα σβηστεί το «διορίζονται», κύριε Υπουργέ. Αυτό δεν αφορά τη διαθεσιμότητα και δεν αφορά το θέμα στο οποίο αναφέρεστε. 
Θέλω να το επεκτείνω αυτό ακόμη περισσότερο. Πόσοι είναι οι Έλληνες πολίτες που διορίζονται ή που είναι υπό διορισμόν; Όσοι συμμετείχαν σε διαγωνισμούς του ΑΣΕΠ και έχουν βγει οριστικά αποτελέσματα; Στην ίδια κατηγορία βρίσκονται και όλοι οι διακριθέντες με βάση το νόμο του ’99, ο οποίος νόμος είχε γίνει «λάστιχο» μετά: Είχαμε εθνικές ομάδες μπάσκετ, εθνικές ομάδες ποδοσφαίρου, δεύτερες, τρίτες, πέμπτες και έκτες θέσεις, εκατοντάδες ή και χιλιάδες ανθρώπους. Άλλαξε ο νόμος αυτός. Περιορίστηκε ο αριθμός των διακριθέντων αθλητών, δηλαδή  εκλογικεύτηκε. Δεν έγινε κάτι άλλο.</Speech> 
<Speech><Parlmember>ΚΥΡΙΑΚΟΣ ΜΗΤΣΟΤΑΚΗΣ</Parlmember> (Υπουργός Διοικητικής Μεταρρύθμισης και Ηλεκτρονικής Διακυβέρνησης): Καλό δεν είναι αυτό;</Speech>
<Speech><Parlmember>ΓΕΩΡΓΙΟΣ ΝΤΟΛΙΟΣ</Parlmember>: Είναι καλό. Θα πρέπει να θυμόμαστε ότι έγινε αυτό και θα πρέπει να θυμόμαστε και ποιοι το ψήφισαν πάλι, για να έχουμε μια μνήμη. 
Το «διορίζονται» όμως είναι ύποπτο και δεν αφορά τη διαθεσιμότητα. 
Ένα θέμα, λοιπόν, είναι αυτό. Παράκλησή μου είναι να σβηστεί το «διορίζονται». Δεν αφορά τη διαθεσιμότητα, σε καμμία περίπτωση. 
Θέλω να αναφερθώ στο άρθρο 8, επειδή ζούμε σε ύποπτες εποχές. Λέμε στο άρθρο 8 ότι επιλαχόντες θα μπορούν να προσλαμβάνονται μετά από πρόταση του ΑΣΕΠ και σύμφωνη γνώμη του φορέα, από διενεργηθέντες διαγωνισμούς. 
Εάν ο διαγωνισμός αφορά το φορέα στον οποίο θα προσληφθούν, έχει καλώς. Εάν αφορά οποιονδήποτε διαγωνισμό, προκύπτουν δύο προβλήματα: Το ένα είναι ότι ανάλογα με τα πρόσωπα των επιλαχόντων, ο εκάστοτε Υπουργός μπορεί να επιλέγει το διαγωνισμό από τον οποίο θα πραγματοποιεί τις προσλήψεις. Επομένως, θα πρέπει να διευκρινιστεί επακριβώς το άρθρο. 
Υπάρχει κι άλλο ζήτημα, κύριε Υπουργέ, για τους επιτυχόντες της 8Κ και 9Κ. Οι επιτυχόντες της 9Κ έχασαν την πρόσληψη στο ΙΚΑ γιατί προσέφυγαν οι της 8Κ για τους οποίους είχε γίνει ο διαγωνισμός στο ΙΚΑ. Θα μας προκύψει και τέτοιο ζήτημα. Τα λέω αυτά για να ξέρουμε πώς νομοθετούμε σε αυτήν την Αίθουσα. Εγώ κάνω αυτές τις επισημάνσεις. 
Κλείνοντας λέω το εξής. Αυτές τις εποχές θα πρέπει να γνωρίζουμε τι κάνουμε. Δεν θα είναι τριάντα- σαράντα οι Ολυμπιονίκες που δεν θα τεθούν σε διαθεσιμότητα, αλλά θα είναι κάποιες εκατοντάδες. Αυτοί θα αφαιρεθούν από τον υπόλοιπο αριθμό των είκοσι πέντε χιλιάδων. Δεν θα είναι είκοσι πέντε χιλιάδες μείον τριακόσιοι. Οι διαθεσιμότητες θα είναι είκοσι πέντε χιλιάδες. Αυτό είναι το πρώτο ζήτημα. Το αναφέρω για να είμαστε εξηγημένοι. 
Το δεύτερο ζήτημα είναι το εξής: Το «διορίζονται» δεν αφορά τη διαθεσιμότητα και θα πρέπει να απαλειφθεί. 
Το τρίτο ζήτημα είναι ότι πρέπει να είναι απολύτως διευκρινισμένο στο άρθρο 8 ότι οι επιλαχόντες -και συμφωνώ με τη λογική του νόμου- θα αφορούν το διαγωνισμό που αφορά το φορέα για τον οποίο θα προσληφθούν για δύο –επαναλαμβάνω- λόγους: Αφ’ ενός γιατί θα προκύψουν ζητήματα προσφυγών στα δικαστήρια, όπως έγινε με την 8Κ, και αφ’ ετέρου δεν θα έχει τη δυνατότητα ο Υπουργός, ο εκάστοτε Υπουργός, εάν γίνει αυτή η διευκρίνιση –καθώς, κύριε Συρμαλένιε, είπατε «δεν μιλάω για τους παρόντες, μιλάω για τους απόντες», όταν αναφερθήκατε στη Δημοκρατική Αριστερά, να πω κι εγώ ότι δεν αναφέρομαι στον κύριο Υπουργό- να διαλέγει πρόσωπα μέσα από την επιλογή του διαγωνισμού. 
Ευχαριστώ πολύ.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>):  Το λόγο έχει ο κύριος Υπουργός για να κάνει κάποια νομοτεχνική βελτίωση.</ChairmanSpeech> 
 <Speech><Parlmember>ΚΥΡΙΑΚΟΣ ΜΗΤΣΟΤΑΚΗΣ</Parlmember> (Υπουργός Διοικητικής Μεταρρύθμισης και Ηλεκτρονικής Διακυβέρνησης): Καταλαβαίνω τον προβληματισμό σας, κύριε συνάδελφε, σχετικά με τη διατύπωση. 
Δεν έχω αντίρρηση να απαλειφθεί ο ενεστώτας. Αναφερόμαστε ούτως ή άλλως σε περιπτώσεις αθλητών, οι οποίοι είναι ήδη διορισμένοι με βάση αυτό το νόμο. Εξ όσων γνωρίζω, δεν υπάρχουν εκκρεμότητες άλλων αθλητών που απομένουν να διοριστούν με αυτόν το νόμο. 
Επομένως, δεν έχω αντίρρηση να αφαιρεθεί από τη νομοτεχνική βελτίωση που κατέθεσα πριν από λίγο στην τροπολογία με γενικό αριθμό 915 και ειδικό αριθμό 28/31-10-2013 η φράση «και διορίζονται», κύριε Πρόεδρε. 
Παρακαλώ να γίνει η σχετική διόρθωση.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>):  Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία είκοσι τέσσερις μαθητές και μαθήτριες και τέσσερις εκπαιδευτικοί από το 17ο Δημοτικό Σχολείο Πάτρας και δεκατρείς μαθητές και μαθήτριες και δύο εκπαιδευτικοί από το 15ο Δημοτικό Σχολείο Πάτρας. 
 Η Βουλή τούς καλωσορίζει.
(Χειροκροτήματα απ’ όλες τις πτέρυγες της Βουλής)
Το λόγο έχει η κ. Κωνσταντοπούλου για επτά λεπτά.</ChairmanSpeech> 
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Κοιτώντας ψηλά τα πρόσωπα των μαθητών που μόλις μας ανακοινώσατε ότι επισκέπτονται τη Βουλή, κοιτώντας τη νέα γενιά, τα νέα παιδιά, απευθυνόμενη σε αυτά τα παιδιά που σήμερα βιώνουν ιστορικές στιγμές και παρίστανται σε μία ιστορική συνεδρίαση της ελληνικής Βουλής, απευθυνόμενη στον ελληνικό λαό, στους Έλληνες πολίτες, νέους, μεγαλύτερους, άνδρες, γυναίκες, παιδιά, λέω τα εξής: Η Κυβέρνηση επέλεξε η 7η Νοεμβρίου 2013 να είναι μία μαύρη επέτειος που παραπέμπει ευθέως και στη 17η Νοεμβρίου 1973. 
Η σημερινή εισβολή των ΜΑΤ εντός του χώρου του Ραδιομεγάρου, με οπλοπολυβόλα, χωρίς εντολή εισαγγελέα, αλλά μόνο με την παρουσία ενός εισαγγελικού λειτουργού, στις 4.30΄ τα ξημερώματα, στο μαύρο σκοτάδι, είναι ενέργειες με τις οποίες επιτελέστηκε η πραξικοπηματική διακοπή του προγράμματος της μόνης νόμιμης δημόσιας ραδιοτηλεόρασης που υφίσταται σήμερα στη χώρα μας, δηλαδή της γνωστής σε όλους ΕΡΤ. 
Οι ενέργειες αυτές εκθέτουν, όχι ενώπιον της Αξιωματικής Αντιπολίτευσης, όχι ενώπιον των μελών του Κοινοβουλίου, αλλά στα μάτια των παιδιών, στα μάτια των επόμενων γενεών και στις σελίδες της Ιστορίας, αυτήν την έκπτωτη ηθικά και κοινωνικά Κυβέρνηση, που καταφεύγει στη βία και στην ανομία, προκειμένου να εφαρμόζει πολιτικές ακραίες, πολιτικές αντιδημοκρατικές, πολιτικές οι οποίες συνιστούν αυτοτελώς εκτροπή και κατάλυση της δημοκρατικής και συνταγματικής νομιμότητας. 
Και πρέπει όλοι στη σημερινή συγκυρία να αναλάβουν την ευθύνη τους. Και ο Πρόεδρος της Δημοκρατίας, που έθεσε την υπογραφή του σε είκοσι δύο πράξεις νομοθετικού περιεχομένου, χωρίς να πληρούνται οι προϋποθέσεις για καμμία εξ αυτών και έθεσε την υπογραφή του και στην εικοστή πράξη νομοθετικού περιεχομένου που αφορούσε το «μαύρο» της ΕΡΤ πρέπει να αναλάβει την ευθύνη του. Πρέπει να αναλάβει την ευθύνη η Κυβέρνηση, τα μέλη της, κρυπτόμενα, εμφαινόμενα, περιφερόμενα σε τηλεοπτικούς σταθμούς ή σε χώρες εξωτερικού, αλλά μη εμφανιζόμενα στο Κοινοβούλιο ή να «τιτιβίζοντα» στα μέσα κοινωνικής δικτύωσης.
Από 18 Οκτωβρίου 2013, εδώ και τρεις εβδομάδες, έχει εκπνεύσει η πράξη νομοθετικού περιεχομένου. Έχει παρέλθει η προθεσμία κύρωσής της από το Κοινοβούλιο. Η Κυβέρνηση επέλεξε να μην την εισαγάγει προς κύρωση. Το ΠΑΣΟΚ επέλεξε να κρύβεται πίσω από το δάκτυλό του ή πίσω από τη Νέα Δημοκρατία. Η Κυβέρνηση, συγκροτούμενη από Νέα Δημοκρατία και ΠΑΣΟΚ, επέλεξε σε αυτήν την ιστορική χρονική συγκυρία, με δεδομένα τα όσα έχουν διαδραματιστεί, να δώσει την εντολή για ένα ακόμη «μαύρο», για μία ακόμη εισβολή, για μία ακόμη ταχεία οπισθοδρόμηση σε μαύρες εποχές της ελληνικής Ιστορίας.
Οφείλουν, επίσης, να αναλάβουν την ευθύνη τους τα κόμματα και ιδίως οφείλει να αναλάβει την ευθύνη του ως κόμμα το ΠΑΣΟΚ, το οποίο στις 11 Ιουνίου 2013 δήλωνε ότι δήθεν αντιδρά στην πράξη νομοθετικού περιεχομένου και κατέθεσε εκείνη την ημερομηνία πρόταση νόμου για την ακύρωσή της, δηλαδή για την επαναλειτουργία της ΕΡΤ. Σήμερα λέει ότι δήθεν η εισβολή συνιστά αποκατάσταση της νομιμότητας.
Οφείλει, επίσης, να αναλάβει τις ευθύνες της η ΔΗΜΑΡ και ιδίως εκείνοι οι Βουλευτές της που επιμένουν να αναφέρονται στην ψήφο εμπιστοσύνης που δόθηκε σε μία άλλη κυβέρνηση, σε μία άλλη χρονική στιγμή, και εκείνοι οι Βουλευτές της που συνέπραξαν ως πρωτεργάτες, ψηφίζοντας και συγκροτώντας τις εκατόν πενήντα τέσσερις θετικές ψήφους, με τις οποίες επιχειρείται να νομιμοποιηθεί η εκπομπή της Δημόσιας Τηλεόρασης, αυτού του εκτρώματος που σε καμμία περίπτωση δεν συνιστά δημόσια τηλεόραση, ούτε και δημόσια ραδιοτηλεόραση.
Οφείλω να σας μεταφέρω ως Βουλευτής του ελληνικού Κοινοβουλίου ότι από τις 6 το πρωί βρέθηκα στο κτήριο της ΕΡΤ, στο κτήριο του Ραδιομεγάρου και μαζί με πολλούς Βουλευτές της Αξιωματικής Αντιπολίτευσης, που συνιστά τον τέταρτο θεσμικό πυλώνα της κοινοβουλευτικής δημοκρατίας, εμποδίστηκα από αστυνομικές δυνάμεις να εισέλθω στο Ραδιομέγαρο της ΕΡΤ. 
Το Ραδιομέγαρο ήταν μέχρι και χθες ελεύθερης προσβάσεως για κάθε πολίτη. Το Ραδιομέγαρο έκλεισε τις πόρτες του σήμερα, όχι οικειοθελώς, αλλά με αλυσίδες και χειροπέδες που έθεσαν οι αστυνομικές δυνάμεις, χωρίς κανείς να αναλαμβάνει την επίσημη ευθύνη και βεβαίως χωρίς κανένας εισαγγελέας να ισχυρίζεται, ούτε και ο παριστάμενος εισαγγελέας κ. Γκίζης να ισχυρίζεται ότι υπάρχει οποιαδήποτε παραβίαση της νομιμότητας.
Όσοι σπεύσετε, λοιπόν, να μιλήσετε για ανομία στην ΕΡΤ, έχετε υπ’ όψιν σας και το δελτίο Τύπου που εκδόθηκε από την εισαγγελία και την απερίφραστη δήλωση που έγινε και σε εμένα προσωπικά αλλά και στους Βουλευτές του ΣΥΡΙΖΑ από τον εισαγγελέα κ. Γκίζη, ότι καμμία αυτόφωρη διαδικασία δεν ενεργοποιήθηκε από την εισαγγελία, ότι καμμία αυτόφωρη ανακριτική ενέργεια δεν διέταξε ο παριστάμενος εισαγγελέας, ότι καμμία παράνομη πράξη δεν διαπίστωσε. Αντίθετα, ιδίοις όμμασι διαπίστωσε ότι τα πάντα εντός του χώρου του Ραδιομεγάρου ήταν στην εντέλεια και ουδεμία φθορά και ουδεμία παράνομη πράξη είχε διενεργηθεί.
Όλα αυτά, κύριοι της Κυβέρνησης και κύριοι που στηρίζετε αυτήν την Κυβέρνηση, εκθέτουν εσάς στα μάτια της Ιστορίας πρώτα απ’ όλα. Όσο κι αν αισθάνεστε τη δύναμη της ισχύος, τη δύναμη του «τσαμπουκά» με τον οποίο ενεργείτε, περιφρονώντας κάθε νομιμότητα εντός και εκτός Κοινοβουλίου, έχω να σας πω ότι η Ιστορία δεν θα σας καλύψει. Αυτό έχω να το απευθύνω και στον κ. Σαμαρά και στον κ. Βενιζέλο, που συνηθίζουν να ζητούν κάλυψη ο ένας από τον άλλον.
Κύριε Σαμαρά και κύριε Βενιζέλο, ο ιστορικός του μέλλοντος δεν θα σας καλύψει. Θα ντρέπεστε και θα απολογείστε στην Ιστορία και στην κοινωνία.
Όσο για εμάς θα επιμείνουμε να πραγματώνουμε τη συνταγματική επιταγή, να υπερασπιζόμαστε την πατρίδα και τη δημοκρατία και να αμυνόμαστε εναντίον οποιουδήποτε επιχειρεί να την καταλύσει με τη βία.
Σας ευχαριστώ.
(Χειροκροτήματα από την πτέρυγα του ΣΥΡΙΖΑ-ΕΚΜ)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ευχαριστούμε κι εμείς.
Ο κ. Μπάρκας έχει το λόγο.</ChairmanSpeech>
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: Θα μπορούσα να έχω το λόγο;</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Αμέσως μετά, κύριε Πρόεδρε. Έχω δώσει το λόγο στον κ. Μπάρκα.</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΜΠΑΡΚΑΣ</Parlmember>: Ευχαριστώ, κύριε Πρόεδρε.
Κυρίες και κύριοι Βουλευτές,  εάν στις 11 Ιούνη έπεσε «μαύρο» στις οθόνες της τηλεόρασης, σήμερα ήρθε το ζόφος, το σκότος της ελληνικής κοινωνίας και κυρίως ήρθε ο θάνατος της δημοκρατίας στη χώρα μας. Και αυτό γιατί; Διότι μία Κυβέρνηση -μία παράνομη Κυβέρνηση θα πω εγώ- ήρθε στις 4.30΄ το πρωί με οχτώ διμοιρίες των ΜΑΤ και μπήκε στο κτήριο της ελληνικής τηλεόρασης, το οποίο δεν τελούσε υπό κατάληψη. 
Το κτήριο της ΕΡΤ ήταν ανοιχτό, εργάζονταν οι δημοσιογράφοι και οι τεχνικοί, οι οποίοι με κόπο τέσσερις μήνες τώρα διατήρησαν την ΕΡΤ ανοιχτή και δεν θέλησαν να συμμετάσχουν σε αυτό το μόρφωμα, το οποίο δημιούργησε η Κυβέρνηση Σαμαρά-Βενιζέλου που λέγεται Δημόσια Τηλεόραση. 
Εάν, κύριοι της Κυβέρνησης, θεωρείτε ως δημοκρατία το ξύλο σε Βουλευτές του ΣΥΡΙΖΑ οι οποίοι πήγαν να υπερασπιστούν την ελληνική τηλεόραση, εάν θεωρείτε δημοκρατία τη συνεχή καταστολή που δείχνετε στην Αξιωματική Αντιπολίτευση, εμείς από τη μεριά μας δημοκρατία θεωρούμε την υπεράσπιση των αγώνων όλων των εργαζομένων για αξιοπρεπή δουλειά, για δημοκρατία, για δικαιώματα, για τη δυνατότητά τους να κάνουν όνειρα και να μπορούν να συνεχίζουν και να ζουν. 
Έχετε κάνει πολλά. Έχετε φέρει πράξεις νομοθετικού περιεχομένου, τις έχετε ψηφίσει. Βεβαίως, ξεχάσατε μία. Ξεχάσατε την πράξη νομοθετικού περιεχομένου για τη δημιουργία της Νέας Δημόσιας Τηλεόρασης. Και αυτό γιατί; Γιατί μετά το πατατράκ του «μαύρου» και της φυγής του τρίτου εταίρου της Κυβέρνησης μέχρι τον Ιούνιο, της ΔΗΜΑΡ, φοβηθήκατε ότι ίσως το κλείσιμο της ΕΡΤ ήταν αυτό το γεγονός που θα διέλυε την κυβερνητική συνοχή. Και δεν το φέρατε να το ψηφίσετε στη Βουλή, όπως τις υπόλοιπες πράξεις νομοθετικού περιεχομένου, αλλά το κρύψατε στο συρτάρι σας και πήγατε παρακάτω. Φέρατε άλλα πράγματα στη Βουλή για ψήφιση και αυτό το ξεχάσατε. 
Η οικονομική κρίση, την οποία εσείς ονομάζετε οικονομική κρίση, έχει μόνο ταξικό χαρακτήρα, έχει την επίθεση του κεφαλαίου που υπερασπίζεται η Κυβέρνηση Σαμαρά-Βενιζέλου εναντίον της εργατικής τάξης και του εργατικού κινήματος. 
Σε αυτήν την περίπτωση, στο «μαύρο», στο «ζόφο» της ΕΡΤ έχουμε ακριβώς αυτό το ίδιο πράγμα. Έχουμε την επίθεση σε μια δημόσια τηλεόραση, που εσείς θεωρείτε ότι δεν κάνει τη δουλειά της, γιατί δεν λέει μόνο τη δική σας άποψη, την κλείνετε σε ένα βράδυ και έρχεστε να φτιάξετε ένα άλλο πράγμα, το οποίο το ονομάζετε Δημόσια Τηλεόραση, για να λέει μόνο αυτά που θέλετε εσείς. 
Εμείς, βεβαίως, από τη μεριά μας είπαμε ότι δεν θα συμμετέχουμε σε αυτήν τη διαδικασία. Αν και μας καλεί αυτό το μόρφωμα, δεν πηγαίνουμε. 
Όμως, θα πρέπει να δούμε λίγο την πραγματικότητα. Ήταν όντως η ΕΡΤ και ο τρόπος λειτουργίας που σας πείραζε; Ήταν όντως ένα δημόσιο κανάλι το οποίο ασκούσε το δικαίωμά του στην απεργία, άρα εσείς έπρεπε να το κλείσετε; Ήταν όντως το ζήτημα της μη κάλυψης του Πρωθυπουργού και των υπουργικών συμβουλίων και των πρωθυπουργικών ταξιδιών; Όχι, δεν ήταν αυτό. Ήταν η επίθεση που αποτυπώνεται στο πρόσωπο του κ. Μητσοτάκη για τις απολύσεις. Εκεί βρήκατε μαζεμένους ανθρώπους, εκεί βρήκατε μια ολόκληρη μάζα εργαζομένων, για να μπορέσετε να δείξετε στους εταίρους σας, στον τρίτο εταίρο σας που είναι η τρόικα, πώς ακριβώς εσείς νομιμοποιείτε τις απολύσεις. 
Σήμερα, ναι, βρεθήκαμε η μεγαλύτερη μερίδα των Βουλευτών του ΣΥΡΙΖΑ εκεί και ναι, πήγαμε από τις 4.40΄, 5.00΄, για να υπερασπιστούμε το δικαίωμα της ΕΡΤ να είναι ανοιχτή. 
Εάν εσείς χαίρεστε με το «μαύρο» στην ελληνική τηλεόραση, εάν εσείς χαίρεστε με το ζόφο που ρίχνετε σε ολόκληρη την ελληνική κοινωνία, εμείς θα υπερασπιζόμαστε το φως, εμείς θα υπερασπιζόμαστε το δικαίωμα σε μια δημόσια τηλεόραση να είναι ανοιχτή, εμείς θα υπερασπιζόμαστε το δικαίωμα της τηλεόρασης να παίζει όχι αυτά που εσείς ελέγχετε, αλλά να παίζει όλων των ειδών τα προγράμματα. 
Και βεβαίως δεν θα υπερασπιστούμε καμμία δημόσια τηλεόραση, την οποία δημιουργείτε και είναι ακριβώς όπως είναι η δική σας συγκυβέρνηση. 
Θέλω να τελειώσω με το εξής: Μας κατηγορείτε ότι ενσωματώνουμε όλα τα συνθήματα που βάζουν οι εργασιακοί χώροι. Μας κατηγορείτε ότι δεν έχουμε άποψη, δεν έχουμε προτάσεις και ότι ο οποιοσδήποτε έρχεται και μας βλέπει, όποιο αίτημα και αν μας βάζει, εμείς το υιοθετούμε. 
Επειδή «πιαστήκατε με το αρνί στην πλάτη», επειδή εσείς είστε που διορίζατε και εσείς φέρατε αυτήν την κατάσταση εδώ, προφανώς δεν μπορείτε να χαρακτηρίζεστε –γιατί αυτοχαρακτηριζόσαστε- ως αυτοί που θα μας σώσουν κιόλας. 
Εμείς καλούμε τον ελληνικό λαό, από εδώ, από τη Βουλή, να συμμετάσχει μαζικά στο σημερινό συλλαλητήριο έξω από την ΕΡΤ, να κατέβει στην ΕΡΤ -παρ’ όλο που έχετε κλείσει από τις 5.00 το πρωί όλους τους παρακείμενους σταθμούς του μετρό και μάλιστα έχετε κλείσει το δρόμο από το Χαλάνδρι, χιλιόμετρα μακριά από την ΕΡΤ- να υπερασπιστεί το δικαίωμα στη δημοκρατία και να ρίξει «μαύρο» στο δικό σας «μαύρο»!
Ευχαριστώ πολύ, κύριε Πρόεδρε.
(Χειροκροτήματα από την πτέρυγα του ΣΥΡΙΖΑ-ΕΚΜ)</Speech>
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: Κύριε Πρόεδρε, θα ήθελα το λόγο.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ναι, κύριε Κακλαμάνη.
 Ο πρώην Πρόεδρος της Βουλής κ. Κακλαμάνης, έχει το λόγο για δέκα λεπτά.</ChairmanSpeech>
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: Κύριε Πρόεδρε, δεν μπορώ να μην παρατηρήσω μία συνήθεια που συνεχώς πια τείνει να παγιωθεί ως τρόπος λειτουργίας του Κοινοβουλίου: Πολλοί ανερχόμενοι στο Βήμα δεν τοποθετούνται και για το θέμα τέλος πάντων –ας πούμε ότι μπορούν να τοποθετηθούν και για άλλα θέματα- της ημερήσιας διάταξης και κυρίως όταν έστω στο νομοθετικό έργο δεν απευθύνεται καν ο ομιλών –καλά υπερβαίνει ότι δεν μιλάει για το νομοσχέδιο- στην Κυβέρνηση.
 Η Βουλή κατά το Σύνταγμα και καθένας μας έχει καθήκον και δικαίωμα να ασκεί έλεγχο στην Κυβέρνηση, όχι έλεγχο σε όποιον βρίσκεται απέναντί του μέσα στην Αίθουσα και το Προεδρείο απλώς παρακολουθεί. Ζητώ συγγνώμη, δεν θέλω να αμφισβητήσω το Προεδρείο, αντιθέτως προσπαθώ να είναι όσο γίνεται –και είναι πιστεύω, γιατί τα λάθη είναι ανθρώπινα- άξιο της εμπιστοσύνης μας. Δεν έχει καμμία έννοια και προσωπικής -αν θέλετε- αντιπαράθεσης, αλλά είναι δυνατόν του ιδίου κόμματος ομιλητές να παρατηρούνται ολόκληρο το χρόνο; 
Θα έλεγα ας αποφασίζαμε ότι διακόπτουμε τη συζήτηση αυτού του νομοσχεδίου -Βουλή κυρίαρχη είναι, να το αποφασίσουμε- και να συζητήσουμε ώστε ο Έλληνας πολίτης, που χειραγωγείται, κύριε Πρόεδρε, -το ξέρουν και οι ομιλήσαντες, να μπορεί να ενημερωθεί. 
Προχθές εδώ σε αυτήν την Αίθουσα έγινε μία ψηφοφορία. Τα κανάλια δεν είπαν λέξη ότι εδώ έγινε μία ονομαστική ψηφοφορία, ότι κάποιοι κατεψήφισαν. Δεν τους ενδιαφέρει. Τους ενδιαφέρει μόνο να βγάζουν όποιους κραυγάζουν, για να διεξάγεται ο διάλογος σύμφωνα με τους κανόνες της τηλεθέασης, γιατί κανείς εκεί δεν διατυπώνει μία ολόκληρη φράση. Ο κανόνας είναι ότι κάποιος πρέπει να τον διακόψει, διότι ο κόσμος κάθεται στους καναπέδες και αν κάποιος μιλάει δύο λεπτά συνεχόμενα κάνει ζάπινγκ. Ορισμένοι δε συνάδελφοι έχουν την ψευδαίσθηση, ότι εάν κάποια στιγμή, κάποιο κανάλι τούς βγάζει να μιλήσουν, ότι αυτό είναι πολιτική καταξίωση και ότι έτσι προβάλλονται στο λαό. 
Κύριε Πρόεδρε, εγώ θέλω να μιλήσω για το νομοσχέδιο, όπως έκανα και στην Επιτροπή Θεσμών και Διαφάνειας και βεβαιότατα θα μιλήσω -στο χρόνο που θα πρέπει και με τη δική σας άδεια- και γι’ αυτό που έγινε απόψε.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Μου επιτρέπετε μία σύντομη διακοπή;</ChairmanSpeech> 
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: Ό,τι θέλετε, κύριε Πρόεδρε.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ζήτησα και εγώ να ενημερωθώ για το τι έγινε.
Οπωσδήποτε αυτό που έγινε στην ΕΡΤ απασχόλησε το Κοινοβούλιο και το πρωί. Ενημερώθηκα ότι μίλησαν όλοι οι Κοινοβουλευτικοί Εκπρόσωποι γι’ αυτό το θέμα και μετά, που ξεκίνησε η συζήτηση του νομοσχεδίου, αρκετοί Βουλευτές  απ’ όλα τα κόμματα αναφέρθηκαν σ&apos; αυτό. 
Εγώ ο ίδιος έκανα πάντως...</ChairmanSpeech>
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: Προσέξτε με, σας παρακαλώ. Το Προεδρείο, δυστυχώς, έχει ένα Σώμα που οι πλείστοι –δεν θέλω να προσβάλλω κανέναν, αλλά ας διαβάσουμε τον Κανονισμό επιτέλους- πολλές φορές μιλούν για άλλα πράγματα. Τι κάνει το Προεδρείο, αν κάποιος αρχίσει και υβρίζει -πράγμα που έχουμε ζήσει- ή αν Βουλευτές υβρίζονται «κάνατε αυτό, κάνατε εκείνο, έκαναν πραξικόπημα κ.λπ.»; Αυτά ακούω ένα τέταρτο που είμαι εδώ. 
Εάν αυτή είναι η λογική και αποτελεί κεντρική απόφαση του κόμματος της Αξιωματικής Αντιπολίτευσης, τότε φοβούμαι, όπως έχει γίνει και στο παρελθόν, ότι συμβάλλει προς την αντίθετη κατεύθυνση. Κάποιοι δηλαδή θεωρούν ότι, αν η Αξιωματική Αντιπολίτευση δίνει τουφεκιές στον αέρα έτσι για θόρυβο, μπορούν αυτοί να κάνουν επί της ουσίας βλακώδεις –κατά τη γνώμη μου- κινήσεις που παραβιάζουν βασικούς κανόνες της λειτουργίας μιας κοινοβουλευτικής δημοκρατίας. 
Αγαπητέ κύριε Πρόεδρε και αγαπητοί συνάδελφοι, το Σύνταγμά μας κατοχυρώνει δικαίωμα ακροάσεως. Εγώ πιστεύω ότι εάν εκαλούντο οι συνδικαλιστές -όποιοι είναι- οι ευρισκόμενοι εντός της ΕΡΤ, δεν νομίζω ότι θα χρειαζόταν στις 04.30΄ μετά τα μεσάνυχτα να υπάρχει αυτή η εικόνα. 
Θέλω επίσης να προειδοποιήσω απ’ αυτήν τη θέση για το εξής. Άσχημη και επικίνδυνη είναι η τακτική του Υπουργού Παιδείας, ο οποίος θα έπρεπε να ξέρει αυτό που του είπα στο γραφείο μου, όταν ήρθε να μου πει για τη διάταξη αναφορικά με τους υπαλλήλους των πανεπιστημίων. Έχουμε 7 του μηνός. Τον Νοέμβριο υπάρχουν πάντοτε και δικαίως -και επ’ αφορμή των δικαίως κινητοποιημένων- καταστάσεις, που σήμερα, κάτω από τις συνθήκες που βρίσκεται η χώρα, μόνο ανόητοι μπορούν να παίζουν με τη φωτιά. Φοβούμαι ότι υπάρχουν αρκετοί ανόητοι, που δεν το ξέρουν ίσως και οι ίδιοι ότι είναι τόσο ανόητοι. 
(Στο σημείο αυτό την Προεδρική Έδρα καταλαμβάνει ο Γ΄ Αντιπρόεδρος της Βουλής κ. ΧΡΗΣΤΟΣ ΜΑΡΚΟΓΙΑΝΝΑΚΗΣ )
Εγώ σας λέγω ότι στη δευτεροβάθμια εκπαίδευση, στα πανεπιστήμια και στα ΤΕΙ θα έχουμε μία κατάσταση όχι ηρεμίας για να λειτουργήσουν τα ιδρύματα. Αν κάποιος, λοιπόν, αρμόδιος Υπουργός ρίχνει λάδι στη φωτιά, τότε τι κάνουμε; 
Θέλω, κύριε Πρόεδρε, να πω και στον Υπουργό και στην κυρία Υφυπουργό, ότι υπάρχουν κάποιοι θεσμοί.
Από τη δεκαετία του ’80, που κάποιοι την αναθεματίζουν -και άκουσα προχθές εδώ ότι μετά το ’80 και με ποινικές διώξεις εναντίον των ΑΜΕΑ  έγιναν κάποια βήματα για τα ΑΜΕΑ- έχουν περάσει τριάντα χρόνια και μια και ο λαός –ανοίγουν το κεφάλι του και του ρίχνουν άχυρα μέσα- δεν ξέρει, ούτε πρόσφατη ιστορία γνωρίζει, ιδιαίτερα η νεολαία –η νεολαία ακούει ότι όλη η καταστροφή γίνεται τώρα, ότι έχουμε χούντα, έχουμε πραξικοπήματα και λένε τα παιδιά, που δεν γεννήθηκαν πριν από το ’74, εσείς τότε γιατί φωνάζετε;- δεν νομίζω ότι πρέπει και οι κυβερνήσεις να λειτουργούν με αυτόν τον τρόπο.
Εγώ σας λέω, κυρία Υφυπουργέ, ότι υπάρχει Οικονομική και Κοινωνική Επιτροπή, η οποία εκφράζει ολόκληρη την οικονομία, ολόκληρη την κοινωνία. Εκπρόσωποι όλων των φορέων μπορούμε να πούμε ότι εκεί μπορεί να εκφραστεί η γνώμη οργανωμένα και μεθοδικά του λαού, σχετικά με αυτό που εμείς νομοθετούμε. Δεν λαμβάνεται υπ’ όψιν. Και το παρακολουθώ, διαβάζω πάντοτε τις εκθέσεις της Οικονομικής και Κοινωνικής Επιτροπής, κύριε Πρόεδρε. Τι να σας πω!
 Να, ένα απόσπασμα αυτής της πολυσέλιδης έκθεσής της γι’ αυτό το νομοσχέδιο. Είμαι βέβαιος ότι κανένας και από τους συνεργάτες δεν θα έχει καν διαβάσει όλα αυτά. Άλλωστε και τα περισσότερα κείμενα δεν λαμβάνονται υπ’ όψιν και ούτε καν εδώ οι τοποθετήσεις μας. Και αυτό είναι διαχρονικό και όχι σημερινό φαινόμενο. Γενικά, η λογική κάθε Κυβέρνησης ότι δεν μπορεί να της φέρνει προσκόμματα το Κοινοβούλιο, αλλά να πρωτοκολλάει τα όποια νομοθετήματά της, αυτή η αντίληψη είναι κυρίαρχη και όταν είναι η χώρα σε  τόσο δύσκολες συνθήκες είναι φυσικό να επαυξάνεται. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
 Η Οικονομική και Κοινωνική Επιτροπή εκφράζει τον έντονο προβληματισμό της σχετικά με τις διατάξεις που επιφέρουν για πολλοστή φορά τροποποιήσεις στο σύστημα προσλήψεων μέσω του Ανωτάτου Συμβουλίου Επιλογής Προσωπικού, του ΑΣΕΠ. Το λέω και ολόκληρο, γιατί  έχω κι αυτό το ελάττωμα, να μην λέω «Κ.Λ.Φ» και «Σ.ΜΠ.Φ», αλλά να σέβομαι την ελληνική γλώσσα. 
Αυτές οι διατάξεις θέτουν εκ ποδών το ΑΣΕΠ. Πηγαίνει ένα μέλος του ΑΣΕΠ για την περίφημη διαθεσιμότητα και την κινητικότητα στις περίφημες επιτροπές κάθε Υπουργείου και ουσιαστικά νομιμοποιεί με την παρουσία του διαδικασίες που μέσα από τους φακέλους και το υλικό των υπηρεσιών βγάζουν ποιοι θα είναι σε διαθεσιμότητα, ποιοι θα είναι σε κινητικότητα. 
Το ΑΣΕΠ υπευθύνως μας έχει πει ότι μπορεί αυτά, χωρίς να υπάρχει το πρόβλημα των ενστάσεων και της αυτεπάγγελτης εξέτασης του ιδίου, ταχύτερα να διεκπεραιωθούν, αν θέλουμε να γίνουν τα πράγματα όπως θα έπρεπε.
Θα κλείσω λοιπόν, κύριε Πρόεδρε, κάνοντας μία έκκληση στον νέο Υπουργό Διοικητικής Μεταρρύθμισης και στη νέα επίσης συνάδελφο Υφυπουργό την κ. Χριστοφιλοπούλου. Δείτε, σας παρακαλώ, πώς φεύγουμε από την πεπατημένη. Ή το κάναμε αυτό το όργανο που λέγεται ΑΣΕΠ ή δεν το κάναμε.
 Αρχίζοντας από την Κυβέρνηση και του ΠΑΣΟΚ μετά το ’93, θυμάμαι τον κ. Παπαντωνίου που έφερε μία διάταξη κατ’ εξαίρεση για τις προσλήψεις στην Επιτροπή Κεφαλαιαγοράς. Φώναζα εκεί και πολλές φορές, κύριε Πρόεδρε, εμπόδιζα, αλλά με το λόγο, δεν μπορούσα να κάνω τίποτα άλλο περισσότερο. 
Στη συνέχεια φτάσαμε με την περίφημη συνέντευξη να διαλύσουμε τη Δημόσια Διοίκηση. Πρέπει να αποκατασταθούν οι αρμοδιότητες του ΑΣΕΠ και με τα σύγχρονα και τεχνικής υποδομής μέσα που διαθέτει να μην γίνουν τα πράγματα, όπως στην περίπτωση των επικουρικών γιατρών, που είναι επικουρικοί για να πάνε στην ύπαιθρο και τους διορίζουμε επικουρικούς για να έρθουν αμέσως στην Αθήνα, να κάνουμε διορισμούς γιατρών από το «παράθυρο».</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Εντάξει, κύριε Πρόεδρε. Σας ευχαριστούμε.</ChairmanSpeech>
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: Θα τελειώσω εδώ, κύριε Πρόεδρε, λέγοντας ότι εγώ θεωρώ ότι και οι καλές διατάξεις που έχει αυτό το νομοσχέδιο είναι σαν «πολυκούκια», όπως έλεγαν στο χωριό μου, όταν έβαζαν από διάφορα όσπρια μια φορά το χρόνο, δηλαδή, έχει ένα σωρό και σωστές και λαθεμένες διατάξεις.
Όμως, η διοικητική μεταρρύθμιση προϋποθέτει άξονες, στόχους, αλλά πάνω από όλα, προϋποθέτει ότι θα σταματήσει ο πανικός μέσα στις δημόσιες υπηρεσίες. Αυτήν τη στιγμή όλοι -πολλές φορές και χωρίς αφορμή, αλλά δυστυχώς πολλές φορές με αιτία- συζητούν τα ίδια και τα ίδια.
Μόνο με αυτήν τη φράση, κυρία Χριστοφιλοπούλου, κλείνω. Είπε το Υπουργείο «ξεχωριστή μοριοδότηση αυτών που έχουν διοριστεί με το ΑΣΕΠ». Σωστά. Ο ν. 1735, τον οποίο εγώ εισηγήθηκα εδώ και με τον οποίο διορίστηκαν στα τρία μεγάλα πανεπιστημιακά νοσοκομεία, σε άλλες υπηρεσίες, με αντικειμενικά κριτήρια όπως του ΑΣΕΠ, γιατί εξαιρείται; Γιατί εξαιρείται ο ν. 1320/1983, πάλι της κυβέρνησης του ΠΑΣΟΚ, ο οποίος έκανε επανειλημμένες προσπάθειες να αντιμετωπίσει και το πελατειακό σύστημα και το μικροκομματισμό;
Αυτούς τους νόμους τους κατήργησε αμέσως μετά, το 1990, η Νέα Δημοκρατία. Τους περιποιήθηκε, όπως περιποιήθηκε και το ν. 2190 του αείμνηστου Αναστάσιου Πεπονή.
Γιατί και αυτοί οι νόμοι, λοιπόν, με τους οποίους έγιναν προσλήψεις αντικειμενικά, με το ίδιο σύστημα, όπως είναι τώρα, του ΑΣΕΠ, δεν θα πρέπει αναλόγως να μοριοδοτούνται;</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ευχαριστούμε πολύ, κύριε Πρόεδρε.
Το λόγο έχει ο Βουλευτής της Νέας Δημοκρατίας κ. Κεφαλογιάννης για επτά λεπτά.</ChairmanSpeech>
<Speech><Parlmember>ΙΩΑΝΝΗΣ ΚΕΦΑΛΟΓΙΑΝΝΗΣ</Parlmember>: Ευχαριστώ, κύριε Πρόεδρε.
Κύριε Υπουργέ, κυρίες και κύριοι συνάδελφοι, εγώ δεν θα μπω στον πειρασμό να μιλήσω για οτιδήποτε άλλο άσχετο με το σημερινό νομοσχέδιο. Θα προσπαθήσω να μείνω στην ημερήσια διάταξη και γι’ αυτό το λόγο, θα πω ότι με τη χθεσινή ψήφιση επί της αρχής του νομοσχεδίου «Ρυθμίσεις Υπουργείου Διοικητικής Μεταρρύθμισης και Ηλεκτρονικής Διακυβέρνησης», η ευρύτερη προσπάθεια της Κυβέρνησης να αλλάξει τα κακώς κείμενα δεκαετιών απέκτησε μια νέα ορμή και δυναμική.
Αναμφίβολα, καθένας μας έχει τη δική του άποψη επί αρκετών άρθρων. Η χθεσινή ψηφοφορία, ωστόσο, καταδεικνύει την ευρύτερη αποδοχή της Βουλής για την ανάγκη καταπολέμησης της στασιμότητας του κρατικού μηχανισμού είτε θεσμικά είτε πρακτικά. Επιτέλους, αναγνωρίστηκε το γεγονός ότι προκειμένου να επιτελεί το έργο του ο οποιοσδήποτε κρατικός μηχανισμός και λειτουργός, πρέπει να ανταποκρίνεται στα πρότυπα και στις ανάγκες των εποχών που λειτουργεί.
Αντ’ αυτού, η ελληνική γραφειοκρατική πραγματικότητα σήμερα εξακολουθεί να θυμίζει εποχές που έχουν παρέλθει ανεπιστρεπτί προ πολλού: Θεσμικές παραλείψεις, ατομικές καταχρήσεις, αλλά και η συνήθης κυβερνητική αργοπορία ετών έχουν οδηγήσει τη χώρα μας να διαθέτει έναν γιγαντιαίο κρατικό μηχανισμό, χωρίς τα ανάλογα οφέλη προς τους πολίτες.
Αν κάτι μάθαμε από την παρούσα κρίση, είναι ότι πλέον δεν έχουμε την πολυτέλεια να συντηρούμε ένα κράτος το οποίο επιβαρύνει συνεχώς τον πολίτη με έξοδα λειτουργίας. Οι μεταρρυθμιστικές προτάσεις του Υπουργείου Διοικητικής Μεταρρύθμισης και Ηλεκτρονικής Διακυβέρνησης επιφέρουν αλλαγές στο καθεστώς των αδειών στο δημόσιο, επιταχύνουν την πειθαρχική διαδικασία, προωθούν τη διαύγεια μέσα από την ενίσχυση του ομώνυμου προγράμματος του Υπουργείου. Ο κύριος Υπουργός με μία πρωτοποριακή του πρόταση άνοιξε, επίσης, το δημόσιο διάλογο για την ένταξη και της Βουλής, αλλά και των κοινοβουλευτικών κομμάτων στο πρόγραμμα «Διαύγεια».
Κυρίες και κύριοι συνάδελφοι, ιδιαίτερα με τις σημερινές κοινωνικές συνθήκες δεν έχουμε την πολυτέλεια να επιδοτούμε την ασυνέπεια και την κατάχρηση της αντοχής του δημοσίου αισθήματος από πλευράς του κρατικού μηχανισμού. Δεν μπορεί να συνεχίσουν να υπάρχουν άφαντοι υπάλληλοι, ιδιαίτερα σήμερα.
Προκειμένου να διασφαλιστεί η ομαλή λειτουργία της διοίκησης τόσο άμεσα όσο και μακροπρόθεσμα, οι διατάξεις των άρθρων 1 έως 6 καθορίζουν εκ νέου τους όρους και τις προϋποθέσεις για τη χορήγηση αδειών στους υπαλλήλους του δημοσίου, των νομικών προσώπων δημοσίου δικαίου και των Οργανισμών Τοπικής Αυτοδιοίκησης Α΄ και Β΄ βαθμού. Με δεδομένη δε τη δημοσιονομική κρίση, ανάμεσα στις άλλες προβλέψεις, κρίνεται απαραίτητη για το χρονικό διάστημα μέχρι τις 31-12-2014 η παράταση της αναστολής των αδειών υπηρεσιακής εκπαίδευσης, σύμφωνα με το άρθρο 4.
Το άρθρο 8 παρέχει στον κρατικό μηχανισμό την ευχέρεια να καλύπτει άμεσα θέσεις τακτικού προσωπικού των υπηρεσιών και των νομικών προσώπων που υπάγονται στις διατάξεις του ν. 2190/1994, χωρίς νέα προκήρυξη, αξιοποιώντας τον πίνακα επιλαχόντων προηγουμένου διαγωνισμού του ΑΣΕΠ.
Τονίζεται δε ότι αυτή η πρόβλεψη αφορά σε εξαιρετικές περιπτώσεις και μόνο για την κάλυψη επειγουσών υπηρεσιακών αναγκών του δημοσίου, των ΟΤΑ και των νομικών προσώπων και φορέων του δημόσιου τομέα. Επιπροσθέτως, με την παράγραφο 4 του άρθρου 8 προβλέπεται μία ευέλικτη διαδικασία εξακρίβωσης ειδικών γνώσεων ή και δεξιοτήτων που συνάδουν με τα προσόντα ή τα καθήκοντα των υπό πλήρωση θέσεων και δύναται να ζητήσει από το ΑΣΕΠ επιπροσθέτως τη διενέργεια συγκεκριμένων δοκιμασιών.
Περαιτέρω, με τα άρθρα 11 έως 19 του νομοσχεδίου τροποποιούνται οι ισχύουσες νομοθετικές διατάξεις σχετικώς με το πειθαρχικό δίκαιο των υπαλλήλων του δημοσίου, των ΝΠΔΔ και των ΟΤΑ Α΄ βαθμού, ιδίως επί των θεμάτων της υπαγωγής τους σε καθεστώς αυτοδίκαιης ή δυνητικής αργίας, της υποβολής ενστάσεων και των αποφάσεων των πειθαρχικών προϊσταμένων και των συλλογικών πειθαρχικών οργάνων, του τρόπου λειτουργίας του Δευτεροβάθμιου Πειθαρχικού Συμβουλίου.
Πιστεύω ότι αξίζει η αναφορά στο άρθρο 18, το οποίο προβλέπει την πλήρη και αποκλειστική απασχόληση των τακτικών μελών και του Γ΄ Τμήματος του Δευτεροβάθμιου Πειθαρχικού Συμβουλίου, τα οποία ασχολούνται με υποθέσεις που αφορούν υπαλλήλους των ΟΤΑ, επιταχύνοντας και διευκολύνοντας την πειθαρχική διαδικασία για την έκδοση αποφάσεων. 
Το δε άρθρο 20, εκτός από τις μεταρρυθμιστικές του συνέπειες, έρχεται να προσφέρει και τη δέουσα αποκατάσταση των επιτυχόντων του ΑΣΕΠ τόσο της προκήρυξης 8Κ, όσο και της προκήρυξης 9Κ, ως προς τη νόμιμη προσδοκία διορισμού τους.
Αγαπητοί συνάδελφοι, θα ήταν τουλάχιστον προκλητικό να καλούμε τους συμπολίτες μας να είναι υπεύθυνοι και συνεπείς και να θεσμοθετούμε τους απαραίτητους ελεγκτικούς μηχανισμούς και να μη θέτουμε εαυτόν σε αντίστοιχη ξεκάθαρη θέση. Το ορίζει το Σύνταγμα και το επιβάλλουν και οι καιροί.
Το αντικείμενο του ν. 3861/2010 που θεσμοθέτησε το πρόγραμμα «Διαύγεια» είναι η δημιουργία των προϋποθέσεων και των διαδικασιών εκείνων για τη διασφάλιση ευρύτατης δημοσιότητας της κυβερνητικής και διοικητικής δράσης. Ο νόμος εισήγαγε για πρώτη φορά στη χώρα μας την υποχρέωση καταχώρισης και ανάρτησης ενός μεγάλου αριθμού πράξεων των κυβερνητικών και διοικητικών οργάνων στο διαδίκτυο, με ελεύθερη πρόσβαση σ’ αυτό όλων των πολιτών.
Το άρθρο 23 τροποποιεί τις διατάξεις του ν. 3861/2010. Επανακαθορίζει τους όρους και τις προϋποθέσεις για την υποχρεωτική ανάρτηση νόμων και πράξεων στο διαδίκτυο. Με τη νέα διάταξη, η οποία προέκυψε και μέσα από δημόσια διαβούλευση, ορίζεται ότι οι πράξεις ισχύουν μόνο μετά την ανάρτησή τους στο πρόγραμμα. «Διαύγεια». Αυτό πρακτικά σημαίνει ότι η ανάρτηση των πράξεων της διοίκησης καθίσταται όρος ισχύος αυτών των πράξεων, αποκτώντας κανονιστική σημασία και ενδυναμώνοντας μ’ αυτόν τον τρόπο το θεσμό. Ο πολίτης μπορεί πλέον να έχει πρόσβαση από ένα σημείο στο σύνολο των νόμων και αποφάσεων που εκδίδουν τα κυβερνητικά όργανα, οι φορείς του στενού και του ευρύτερου δημοσίου τομέα και οι ανεξάρτητες αρχές. 
Από 15-3-2010 έχουν ενταχθεί στο πρόγραμμα «Διαύγεια» και Οργανισμοί Τοπικής Αυτοδιοίκησης Α΄ και Β΄ βαθμού, αλλά –όπως προανέφερα- εξετάζεται και το ενδεχόμενο να ενταχθεί η Βουλή και τα κόμματα στο συγκεκριμένο πρόγραμμα.
Κυρίες και κύριοι Βουλευτές, το μεταρρυθμιστικό πρόγραμμα της Κυβέρνησης συνεχίζεται. Το νομοσχέδιο: «Ρυθμίσεις Υπουργείου Διοικητικής Μεταρρύθμισης και Ηλεκτρονικής Διακυβέρνησης»…</Speech>
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: Με συγχωρείτε, κύριε συνάδελφε. Η Βουλή έχει ήδη στο ηλεκτρονικό σύστημά της την ανάρτηση των πάντων…</Speech>
<Speech><Parlmember>ΑΛΕΞΙΟΣ ΜΗΤΡΟΠΟΥΛΟΣ</Parlmember>: Έκανε λόγο ο Υπουργός γι’ αυτό, κύριε Πρόεδρε. Έχει ζητήσει να επεκταθεί.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Συνεχίστε, κύριε συνάδελφε, σας παρακαλώ.</ChairmanSpeech>
<Speech><Parlmember>ΙΩΑΝΝΗΣ ΚΕΦΑΛΟΓΙΑΝΝΗΣ</Parlmember>: Το νομοσχέδιο εντάσσεται στην ευρύτερη προσπάθεια της Κυβέρνησης να αλλάξει τα κακώς κείμενα δεκαετιών.
Για όλους τους παραπάνω λόγους καλώ τους συναδέλφους να υπερψηφίσουν τα συγκεκριμένα άρθρα του νομοσχεδίου.
Ευχαριστώ πολύ.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ευχαριστούμε πολύ, κύριε συνάδελφε.
Το λόγο έχει ο κ. Αθανάσιος Πετράκος, Βουλευτής του ΣΥΡΙΖΑ.</ChairmanSpeech>
<Speech><Parlmember>ΑΘΑΝΑΣΙΟΣ ΠΕΤΡΑΚΟΣ</Parlmember>: Κύριε Πρόεδρε, κυρίες και κύριοι συνάδελφοι, κυρία Υπουργέ, το συγκεκριμένο σχέδιο νόμου κινείται στη λογική της δυσφήμισης των δημοσίων υπαλλήλων και του δημοσίου που από την αρχή η Κυβέρνηση και η τρόικα επεδίωξαν. 
Γι’ αυτό το λόγο και ορισμένα άρθρα χαρακτηρίζονται από τιμωρητική λογική απέναντι στους δημοσίους υπαλλήλους. Ενδεικτικά αναφέρω τα άρθρα 4 και 5, με τα οποία δυσχεραίνεται η επιμόρφωσή τους, μειώνονται οι ημέρες άδειας που δικαιούνται για συμμετοχή τους σε εξετάσεις, καταργείται εντελώς έως το τέλος του 2014 το δικαίωμα εκπαιδευτικής άδειας. Μάλιστα, με νομοτεχνική βελτίωση που φέρατε, ανακαλείτε αναδρομικά και τις ελάχιστες άδειες που χορηγήθηκαν μετά την 1η Σεπτεμβρίου.
Κατά τα άλλα, η Κυβέρνηση διατείνεται ότι θέλει ένα δημόσιο στελεχωμένο από εργαζόμενους υψηλών προσόντων. Δεν θέλετε αυτό. Αυτό που θέλετε είναι να επιτεθείτε συνολικά στην έννοια του δημοσίου. Γιατί ο στόχος που λέτε είναι ψευδεπίγραφος, ότι δηλαδή θέλετε ένα μικρό και λειτουργικό κράτος. Είναι ψέμα. 
Δεν θέλετε δημόσιο. Θέλετε να τα δώσετε όλα στις ιδιωτικές εταιρείες, τα πάντα. Γι’ αυτό το λόγο, ενώ ισχυριζόσαστε ότι επιτίθεστε στους υψηλόμισθους δημοσίους υπαλλήλους, ποιους απολύσατε; Απολύσατε τους σχολικούς φύλακες των 500 ευρώ και τις καθαρίστριες των 500 ευρώ. 
Πρέπει να ντρέπεστε γι’ αυτήν τη λογική σας και γι’ αυτήν τη πολιτική σας. Απολύσατε κόσμο των 500 ευρώ. Και τι κάνετε; Θα δώσετε την καθαριότητα των εφοριών σε εταιρείες και θα στοιχίζει τότε ο κάθε εργαζόμενος, όπως για παράδειγμα μία καθαρίστρια του Υπουργείου Οικονομικών, 20.000 ευρώ από 10.000 ευρώ που στοιχίζει τώρα, μαζί με τις ασφαλιστικές εισφορές. 
Αυτή είναι η λογική σας γι’ όλα αυτά που απευθύνονται στο δημόσιο. Γι’ αυτό και τα αμυντικά συστήματα θέλετε να κλείσετε και όλα θα τα κλείσετε. 
Όμως, σήμερα, είτε διαμαρτύρονται είτε ενοχλούνται κάποιοι, υπάρχει ένα βασικό ερώτημα που οφείλει να απαντήσει η Κυβέρνηση: Καταδικάζει τη βία απ’ όπου και αν προέρχεται; Την καταδικάζει; 
Καταδικάζει η Κυβέρνηση τη βία κατά πάντων; Καταδικάζει τη βία κατά των συναδέλφων μου και συντρόφων μου κ. Χρήστου Μαντά και κ. Χρήστου Καραγιαννίδη που τους χτύπησαν τα ΜΑΤ σήμερα; Καταδικάζει αυτήν τη βία; Τι έχει να πει η Κυβέρνηση γι’ αυτό; 
Καταδικάζει την κατάληψη και κατοχή της ΕΡΤ από τα ΜΑΤ; Καταδικάζει τις παρανομίες που, ενώ δεν έχει ψηφιστεί νόμος που να κλείνει την ΕΡΤ, πηγαίνουν μέσα τα ΜΑΤ και συμπεριφέρονται ως επικυρίαρχοι σε κατεχόμενη χώρα; Καταδικάζει όσους σαν κλέφτες μπήκαν στην ΕΡΤ; 
Εμείς τα καταδικάζουμε αυτά. Εσείς τα καταδικάζετε; Δεν νομίζω. Ίσα-ίσα, όπως έγραψε και ο κ. Άδωνις Γεωργιάδης στο twitter του από το εξωτερικό: «Συγχαρητήρια στον κ. Δένδια για την αποκατάσταση της νομιμότητας». Ποιας νομιμότητας; 
Η νομιμότητα είναι να ανοίξετε τώρα την ΕΡΤ και να αποκαταστήσετε τις παράνομες απολύσεις των εργαζομένων. Διότι γνωρίζετε πολύ καλά ότι έχει εκπνεύσει κατά το Σύνταγμα –σας το είπαμε εκατό φορές σήμερα- η προθεσμία επικύρωσης της παράνομης πράξης νομοθετικού περιεχομένου για το κλείσιμο της ΕΡΤ και επομένως δεν βρίσκονται σε ισχύ ενέργειες και διαδικαστικές πράξεις με τις οποίες διεκόπη η εκπομπή των ραδιοτηλεοπτικών προγραμμάτων. 
Η Κυβέρνηση, παρ’ όλα αυτά και παρότι είναι σε καθεστώς πλήρους παρανομίας, επέλεξε στις 4:20΄ τη νύχτα την εισβολή με τα ΜΑΤ.
Καλούμε την Κυβέρνηση, για μια ακόμη φορά, να αποσύρει τώρα τις δυνάμεις των ΜΑΤ από την ΕΡΤ, να αποσφραγίσει το κτήριο απο τις αλυσίδες και τις χειροπέδες που είναι η απόλυτη ντροπή, να επανέλθει στη νομιμότητα, δηλαδή να αποφασίσει την επαναλειτουργία τώρα της ΕΡΤ με όλους τους εργαζόμενους, όταν μάλιστα το θέμα εκκρεμεί ενώπιον της δικαιοσύνης και δεν έχει τοποθετηθεί σχετικά η Βουλή. 
Καλούμε και από αυτό το Βήμα όλους τους Αθηναίους και όλους τους πολίτες της Ελλάδας να βρεθούν σήμερα: Οι Αθηναίοι στο Ραδιομέγαρο της Αγίας Παρασκευής που τους καλούν τα συνδικάτα και οι πολίτες σε όλη την Ελλάδα να πάνε σε όλες τις ΕΡΑ για να στηρίξουν τη νομιμότητα απέναντι στην τρομοκρατία και την παρανομία την οποία επιδίωξε και προχωράει η Κυβέρνηση.
Ο λαός θα πρέπει να σταθεί απέναντι στην κατάλυση της νομιμότητας, στην υπονόμευση της δημοκρατίας και να υπερασπίσει τις ελευθερίες του, κύριε Βορίδη, που φύγατε.
Γι’ αυτό, λοιπόν, απαιτούμε την αποχώρηση των αστυνομικών δυνάμεων από το Ραδιομέγαρο της ΕΡΤ και την παράδοσή του στους εργαζόμενους. Δεν έχετε κανένα δικαίωμα να κάνετε κάτι τέτοιο. Καταργήσατε τη Βουλή φέρνοντας συνεχώς πράξεις νομοθετικού περιεχομένου. Και δεν έχετε, όπως σας προείπαμε, ούτε τη στοιχειώδη δημοκρατική επιφαινόμενη ευαισθησία να φέρετε αυτές τις παράνομες πράξεις νομοθετικού περιεχομένου και να τις νομιμοποιήσετε εντός των προθεσμιών στη Βουλή. Αυτό είναι «άνω ποταμών»! «Άνω ποταμών» είναι ότι μπήκατε σαν κλέφτες στο Ραδιομέγαρο και προσπαθήσατε σαν κλέφτες να κλείσετε την ΕΡΤ, ενώ την ίδια ώρα δεν τολμάτε να φέρετε στη Βουλή την πράξη νομοθετικού περιεχομένου. Γιατί; Γιατί θέλετε να διακόψετε τη μόνη περίοδο που η ΕΡΤ λειτούργησε με απόλυτη δημοκρατικότητα, με απόλυτο πλουραλισμό και με απόλυτη διαφάνεια και έκανε ένα τεράστιο πολιτιστικό έργο για όλους τους Αθηναίους. Αυτό θέλετε να διακόψετε, γιατί σας ενοχλεί ο προοδευτικός πολιτισμός, γιατί πάντα υπερασπίζεστε τα υποπροϊόντα του πολιτισμού. 
Έχουν, λοιπόν, εκπνεύσει οι κατά το Σύνταγμα προθεσμίες και δεν βρίσκονται σε ισχύ οι πράξεις σας. Καταληψίες, λοιπόν, είστε εσείς και όχι οι εργαζόμενοι. Πρέπει, λοιπόν, επιτέλους να επιβληθεί ο νόμος και η τάξη, κατά τον κ. Δένδια, σ’ αυτή τη χώρα και να σταματήσει η εκπομπή του μορφώματος της δήθεν δημόσιας τηλεόρασης και να εκδιωχθούν τα ΜΑΤ από την ΕΡΤ. 
Δεν έχετε δικαίωμα να προχωράτε σε τέτοιες ενέργειες, όπως αυτές που τα ΜΑΤ επιτέθηκαν με αγριότητα στους εργαζόμενους που βρισκόταν στην περιφρούρηση του κτηρίου και δεν δίστασαν, όπως προείπα, να χτυπήσουν ακόμα και συναδέλφους Βουλευτές. 
Βέβαια, όλα αυτά τα είχατε προετοιμάσει το προηγούμενο διάστημα με τους τριάντα δύο Βουλευτές της Νέας Δημοκρατίας, οι οποίοι πριν από τρεις εβδομάδες κατέθεσαν ερώτηση με την οποία καλούσαν την Κυβέρνηση να λάβει μέτρα για το χτύπημα του αγώνα των εργαζομένων και την εκκένωση του κτηρίου. Πρόκειται για Βουλευτές των οποίων τη γνώμη άκουσε η Κυβέρνηση, αλλά από την άλλη τους αγνοεί, για παράδειγμα, για τη φορολογία των χωραφιών. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Επίσης, δεν είναι τυχαίο το γεγονός ότι η ΔΗΜΑΡ χθες έσπασε το εμπάργκο στο κυβερνητικό φερέφωνο της δημόσιας τηλεόρασης. Προετοιμάζατε, λοιπόν, το έδαφος γι’ αυτήν την τραμπούκικη και απαράδεκτη επίθεση που κάνατε. 
Και από την άλλη μεριά, ο κύριος Πρωθυπουργός είπε προχθές στη συνέντευξή του «Δεν έχω γνωρίσει, δεν ξέρω από φασισμό». Δεν έχει γνωρίσει κανένα φασισμό και κανένα φασίστα. Καλά, η εισβολή των ΜΑΤ στις 4.20΄ τι πράξη ήταν; Πώς μπορούμε να χαρακτηρίσουμε αυτήν την πράξη;</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ε, όχι και φασισμό, κύριε συνάδελφε.</ChairmanSpeech> 
<Speech><Parlmember>ΑΘΑΝΑΣΙΟΣ ΠΕΤΡΑΚΟΣ</Parlmember>: Δεν είπα εγώ κάτι τέτοιο. Εσείς το είπατε, κύριε Πρόεδρε. Εγώ έθεσα ερώτημα «πώς μπορούμε να χαρακτηρίσουμε αυτήν την πράξη».</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ε, τι λέτε τώρα;</ChairmanSpeech> 
<Speech><Parlmember>ΑΘΑΝΑΣΙΟΣ ΠΕΤΡΑΚΟΣ</Parlmember>: Με συγχωρείτε πάρα πολύ, αλλά είμαι πάρα πολύ προσεκτικός στις εκφράσεις μου.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Και παρακαλώ πάρα πολύ, αλλά είστε συνεχώς εκτός θέματος και δεν έχετε πει λέξη για το σχέδιο νόμου. Δεν έχετε πει λέξη!</ChairmanSpeech>
<Speech><Parlmember>ΑΘΑΝΑΣΙΟΣ ΠΕΤΡΑΚΟΣ</Parlmember>: Είμαι πάρα πολύ προσεκτικός στις εκφράσεις μου, κύριε Πρόεδρε. Μπορούμε να τη χαρακτηρίσουμε ως μία παράνομη εισβολή, ως μία τραμπούκικη ενέργεια. Και γι’ αυτήν την ενέργειά σας θα λογοδοτήσετε στην ελληνική κοινωνία, όταν σύντομα θα γίνουν εκλογές. 
(Χειροκροτήματα από την πτέρυγα του ΣΥΡΙΖΑ-ΕΚΜ)</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Σας ευχαριστούμε.
Αν το θυμόμαστε, καλό είναι να λέμε και κάτι για το σχέδιο νόμου.</ChairmanSpeech>
<Speech><Parlmember>ΑΘΑΝΑΣΙΟΣ ΠΕΤΡΑΚΟΣ</Parlmember>: Το θυμηθήκαμε, κύριε Πρόεδρε.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>):  Το λόγο έχει ο Βουλευτής της Νέας Δημοκρατίας κ. Τιμολέων Κοψαχείλης.</ChairmanSpeech>  
<Speech><Parlmember>ΤΙΜΟΛΕΩΝ ΚΟΨΑΧΕΙΛΗΣ</Parlmember>: Ευχαριστώ, κύριε Πρόεδρε. 
Με το παρόν σχέδιο νόμου πραγματοποιούνται αρκετές ρυθμίσεις για τη βελτίωση της Δημόσιας Διοίκησης. Οι προτεινόμενες ρυθμίσεις κινούνται προς τη σωστή κατεύθυνση, γιατί αποσκοπούν στον εξορθολογισμό της λειτουργίας της Δημόσιας Διοίκησης, τη δικαιότερη και αποτελεσματικότερη δράση της. Ωστόσο, θα ήταν χρήσιμο να προστεθεί ως γενικότερη κριτική ότι η προσπάθεια για τη μεταρρύθμιση της Δημόσιας Διοίκησης δεν πρέπει να γίνεται αποσπασματικά, αλλά μέσω συγκροτημένου εθνικού διαλόγου όλων των κομμάτων, ενταγμένου σε ένα μακρόπνοο εθνικό στρατηγικό σχεδιασμό με στόχο την ανάπτυξη. 
Γιατί όπως και να το κάνουμε η Δημόσια Διοίκηση αποτελεί ένα πολύ σημαντικό, αναπτυξιακό εργαλείο και όχι ένα απλό, διεκπεραιωτικό, γραφειοκρατικό μηχανισμό.
Με το παρόν σχέδιο νόμου εισάγονται διατάξεις που περιορίζουν τις βραχυχρόνιες αναρρωτικές άδειες και καταργούν τις μακροχρόνιες εκπαιδευτικές άδειες. Είναι ένα μέτρο που αναμένεται να περιορίσει την αιμορραγία ανθρώπινου δυναμικού, καθώς πολλοί δημόσιοι υπάλληλοι τυγχάνουν φοιτητές μεταπτυχιακών και διδακτορικών σε μη συναφή προγράμματα με τη δουλειά τους. 
Στόχος μας πρέπει να είναι η βελτίωση της ποιότητας του προσωπικού της Δημόσιας Διοίκησης για την οποία φοβάμαι ότι δημιουργούνται αντικίνητρα με τους περιορισμούς που εισάγονται με το άρθρο 4 του νομοσχεδίου, με την κατάργηση του εκπαιδευτικού επιδόματος. Θα πρέπει να εξετάσουμε την περαιτέρω βελτίωση των διατάξεων αυτού του άρθρου με την εισαγωγή ρυθμίσεων που δίνουν τη δυνατότητα αξιολόγησης των μεταπτυχιακών και διδακτορικών βάσει ουσιαστικών κριτηρίων, όπως συνάφειας των σπουδών με το επιστημονικό τους αντικείμενο, το διοικητικό έργο, το αντικείμενο της υπηρεσίας, τις παρούσες και μελλοντικές ανάγκες της Δημόσιας Διοίκησης. 
Ας μιμηθούμε και ας ακολουθήσουμε την ίδια μεθοδολογία των οργανισμών του ιδιωτικού τομέα που χρηματοδοτούν και παρακινούν τους υπαλλήλους τους να συμμετέχουν σε ερευνητικά και μεταπτυχιακά προγράμματα. Θα πρότεινα να εξεταστεί η επαναφορά του μέτρου της εισαγωγής σε ποσοστό 20% επί των εισακτέων στην Εθνική Σχολή Δημόσιας Διοίκησης από πτυχιούχους δημοσίους υπαλλήλους. 
Πρέπει να εξοικονομηθούν εργατοώρες με τον περιορισμό των πολυάριθμων συνδικαλιστικών αδειών που δίνονται στις εκατοντάδες ομοσπονδίες των υπαλλήλων του δημοσίου.
Οι ρυθμίσεις του άρθρου 6 που αφορούν την περαιτέρω ενίσχυση των οικογενειών με δίδυμες και τρίδυμες γεννήσεις είναι σωστές. Ωστόσο, θα πρέπει να εξεταστεί η δυνατότητα επιπλέον ενίσχυσης αυτών των οικογενειών, ιδιαιτέρως αν προϋπάρχουν της δίδυμης γέννησης ανήλικα τέκνα. Η ενίσχυση της οικογένειας αποτελεί συνταγματικό καθήκον που επιτείνεται από το δημογραφικό πρόβλημα που αντιμετωπίζει η χώρα μας. Σύμφωνα με τις προβλέψεις, το 2050 ο ελληνικός πληθυσμός θα είναι μόνο 4 εκατομμύρια. Επιβάλλεται, επομένως, εθνικός στρατηγικός στόχος να αποτελέσει η ανατροπή αυτής της εξέλιξης.
Είναι θετικό ότι στο άρθρο 12 προβλέπονται ρυθμίσεις για την ευνοϊκότερη μεταχείριση των πολύτεκνων κατά τη διαδικασία της κινητικότητας. 
Οι ρυθμίσεις που εισάγονται με τα άρθρα 8, 9 και 20 που αφορούν τη συμμετοχή του ΑΣΕΠ στις διαδικασίες μετάταξης του διορισμού νέων υπαλλήλων είναι ορθές. Σημειώνεται πως η συμμετοχή του ΑΣΕΠ στις διαδικασίες της αξιολόγησης και κινητικότητας είναι κρίσιμο ζήτημα και πρέπει να εξεταστεί η ουσιαστικότερη εμπλοκή του σε αυτές τις διαδικασίες. 
Σαφώς, οι ρυθμίσεις των άρθρων 7 και 13 που εισάγουν απλοποιήσεις στη διοικητική λειτουργία είναι προς τη σωστή κατεύθυνση, ωστόσο υπάρχουν περιθώρια περαιτέρω απλοποιήσεων με γενίκευση της χρήσης της τεχνολογίας της πληροφορικής. 
Οι αλλαγές του πειθαρχικού των δημοσίων υπαλλήλων είναι αρκετά σωστές. Η δυνητική αργία είναι ένα σωστό μέτρο, όπως και η δυνατότητα ενστάσεων των τιμωρημένων υπαλλήλων. Πράγματι, υπάρχει παραβατικότητα και ατιμωρησία στο Σώμα των δημοσίων υπαλλήλων για μικρά και μεγάλα αδικήματα. Πρέπει όμως να υπάρχουν δικλίδες ασφαλείας που θα προστατεύουν τους δημοσίους υπαλλήλους από την τιμωρία για αδικήματα που τελούνται εκτός υπηρεσίας και είναι εντελώς άσχετα με την εργασία και την ιδιότητά τους ως δημόσιοι υπάλληλοι.
Με τις άλλες ρυθμίσεις αυτού του νομοσχεδίου, όπως το άρθρο 23, ενισχύεται η διαφάνεια μέσω της χρήσης του προγράμματος «Διαύγεια». Η ρύθμιση που προβλέπει την υπερίσχυση του αναρτημένου κειμένου από το κείμενο του εγγράφου δείχνει ακριβώς τη συνέπεια της προσήλωσης της Κυβέρνησης στη διαφάνεια. 
Οι διατάξεις του άρθρου 21 εξομαλύνουν τα τελευταία εμπόδια για την τακτοποίηση των υπαλλήλων των ΚΕΠ ρυθμίζοντας θέματα μετατάξεων, μετακινήσεων και συνυπηρέτησης συζύγων των υπαλλήλων αυτών. Οι ρυθμίσεις αυτού και του προηγούμενου άρθρου δείχνουν ξεκάθαρα προς ποια κατεύθυνση απλοποίησης και αξιοποίησης των τεχνολογικών δυνατοτήτων μπορεί να πορευθεί η ελληνική Δημόσια Διοίκηση. Η σύγχρονη τεχνολογία σε συνδυασμό με την ευελιξία και την άρτια εκπαίδευση μπορούν να μεταμορφώσουν την εικόνα της Δημόσιας Διοίκησης οδηγώντας γοργά προς την επίτευξη των αναπτυξιακών στόχων που έχει ανάγκη αυτήν τη στιγμή το ελληνικό έθνος.  
Κυρίες και κύριοι συνάδελφοι, κλείνοντας είναι χρήσιμο να επαναληφθεί ότι η χώρα έχει ανάγκη από ένα διαρκές, σταθερό πρόγραμμα εκσυγχρονισμού της λειτουργίας του δημοσίου με σύγκλιση όλων των κομμάτων, ώστε να περιοριστεί η αβεβαιότητα στους πολίτες και επιχειρηματίες. Κανένα κράτος δεν έχει τη δυνατότητα συχνών αλλαγών στη δομή και στη στρατηγική των υπηρεσιών του. 
Συνεπώς, η ανάγκη για ευρύτερη σύνεση και συναίνεση είναι ζωτικής σημασίας.
Ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ευχαριστούμε πολύ, κύριε συνάδελφε.
Το λόγο έχει ο κ. Γεώργιος Στύλιος, Βουλευτής της Νέας Δημοκρατίας.</ChairmanSpeech>
<Speech><Parlmember>ΓΕΩΡΓΙΟΣ ΣΤΥΛΙΟΣ</Parlmember>: Κύριε Πρόεδρε, κυρίες και κύριοι συνάδελφοι, συζητούμε σήμερα ένα νομοσχέδιο που κατά τη δική μου τη γνώμη είναι ουσιαστικό και επιφέρει ορισμένες σημαντικές καινοτομίες.
Η πρώτη και η εξ αρχής καινοτομία που επιφέρει είναι ότι πρόκειται για ένα νομοσχέδιο που δεν προκύπτει από κάποια μνημονιακή υποχρέωση. Θα περίμενα, ειλικρινά, σε ένα νομοσχέδιο που είναι δικό μας, του ελληνικού Κοινοβουλίου, της Κυβέρνησης, των κομμάτων, να μπορούμε να βρούμε τόπους κοινής συναίνεσης, να βρούμε σημεία σύγκλισης και σημεία διαφωνίας, διότι κανένας μας δεν θέλει το μνημόνιο, κανένας δεν είναι ευχάριστος με το μνημόνιο. Τουλάχιστον να φτιάξουμε το δικό μας σχέδιο και τις δικές μας διαδικασίες, τους δικούς μας κανόνες με τους οποίους θα λειτουργούμε.
Το συγκεκριμένο νομοσχέδιο απευθύνεται στη Δημόσια Διοίκηση. Θεωρώ ότι ήταν υποχρέωσή μου να κάνω την παρέμβαση και την τοποθέτηση, διότι η Δημόσια Διοίκηση, το κράτος είναι αυτό που καθορίζει τους όρους λειτουργίας της κοινωνίας, που καθορίζει πώς συνεργαζόμαστε, πώς δουλεύουμε μεταξύ μας, τόσο το δημόσιο όσο και ο ιδιωτικός τομέας. Το κράτος είναι αυτό που θα καθορίσει το ρυθμό και για τον ιδιωτικό τομέα. Όταν, λοιπόν, η Δημόσια Διοίκηση υπηρετεί τον πολίτη, πετυχαίνει το σκοπό της λειτουργίας της και επιτυγχάνει και τους στόχους για τους οποίους έχει θεσμοθετηθεί.
Κυρίες και κύριοι συνάδελφοι, κατά τη δική μου γνώμη, χρειάζεται στη Δημόσια Διοίκηση της χώρας ένας επανασχεδιασμός του κράτους, των δομών και των υπηρεσιών που προσφέρει στους πολίτες. Αυτή θα πρέπει να είναι μία στρατηγική που θα ξεδιπλώνεται σε βάθος χρόνου για την επόμενη δεκαετία. Θα σας πω σε ποιους τομείς πιστεύω εγώ ότι θα πρέπει να κινηθούμε, ποιοι θα είναι οι βασικοί πυλώνες.
Ο πρώτος πυλώνας πρέπει να είναι η διαφάνεια, κάτι που πετυχαίνεται με το σύστημα «Διαύγεια», με τη θεσμοθέτηση του συγκεκριμένου συστήματος από την προηγούμενη κυβέρνηση του ΠΑΣΟΚ, αλλά και από τη στήριξή του και τη βελτίωσή του που γίνεται με το παρόν νομοσχέδιο από τον Υπουργό Διοικητικής Μεταρρύθμισης και Ηλεκτρονικής Διακυβέρνησης κ. Μητσοτάκη.
Γνωρίζω ο ίδιος τους καθηγητές οι οποίοι δούλεψαν για το σύστημα «Διαύγεια». Είναι καθηγητές στο δικό μου το τμήμα. Γνωρίζω τις ικανότητές τους, όπως επίσης γνωρίζω και τις δυνατότητες που έχει για να εξελιχθεί. Νομίζω ότι είναι χρήσιμη μία συζήτηση για να οργανωθεί καλύτερα αυτό καθ’ αυτό το εργαλείο της «Διαύγειας», για να υπηρετεί πιο ξεκάθαρα τη διαφάνεια, για να χτυπάει τη διαπλοκή και να μπορεί ο κάθε πολίτης να ενημερώνεται συγκεκριμένα.
Άρα, χρειάζεται να συγκροτηθεί, κατά τη γνώμη μου, κύριε Υπουργέ, μία επιτροπή από τον καθηγητή τον κ. Μπούρα ή και άλλους αξιόλογους καθηγητές από το Τμήμα Μηχανικών Πληροφορικής στην Πάτρα, το οποίο έφτιαξε το σύστημα «Διαύγεια» και από το Πολυτεχνείο στην Αθήνα ή και από άλλα τμήματα, όπου θα αναλάβει να φτιάξει την κατηγοριοποίηση των θεμάτων και των ζητημάτων ή να φτιάξει την ομαδοποίηση. 
Ομιλούμε για ξεχωριστές έννοιες, όσον αφορά την Πληροφορική και τη μεθοδολογία. Μπορούν και με μία ευρύτερη βάση δεδομένων να συνδεθούν μεταξύ τους και να προσφέρουμε ένα χρήσιμο εργαλείο στην ελληνική Δημόσια Διοίκηση και στην ελληνική κοινωνία και να πρωτοπορήσουμε όσον αφορά και τη Δημόσια Διοίκηση στις υπόλοιπες χώρες, στην Ευρώπη και στον κόσμο.
Ο δεύτερος πυλώνας κατά τη δική μου τη γνώμη είναι η αξιολόγηση. Η αξιολόγηση δεν μπορεί να αφορά μόνο το ανθρώπινο δυναμικό ή μόνο το προσωπικό. Υπάρχει το προσοντολόγιο, υπάρχουν τα τυπικά προσόντα του προσωπικού. Η αξιολόγηση, όμως, θα πρέπει να είναι μία διαδικασία δυναμική και αυτή η δυναμική διαδικασία να απευθύνεται και να καλύπτει και άλλους τομείς. Θα πρέπει να καλύπτει τις δομές της Δημόσιας Διοίκησης, να καλύπτει τις υπηρεσίες και να λειτουργεί σαν μία θεραπευτική διαδικασία η οποία θα κάνει διάγνωση των προβλημάτων, των ζητημάτων και θα έρχεται να υποδείξει θεραπευτικές λύσεις, όσον αφορά στο πώς θα πρέπει να λειτουργεί η Δημόσια Διοίκηση.
Ο τρίτος πυλώνας είναι να συγκροτηθεί μία επιτροπή, η οποία θα ασχολείται με το Εθνικό Σχέδιο Ηλεκτρονικής Διακυβέρνησης. Η ίδια μας η ζωή, η καθημερινότητά μας, μεταφέρεται όλο και πιο πολύ, από την τεχνολογία, ηλεκτρονικά. Όλο και περισσότερο δουλεύουμε στο διαδίκτυο. Υπηρεσίες, εργασίες τις οποίες κάναμε μόνοι μας, τώρα πλέον γίνονται ηλεκτρονικά στο διαδίκτυο. 
Άρα, θεωρώ ότι είναι ουσιαστικό να υπάρξει, κυρία Υπουργέ, μία τέτοια επιτροπή από δικούς μας Έλληνες επιστήμονες τεχνοκράτες οι οποίοι θα κάνουν ένα σχεδιασμό σε βάθος χρόνου και θα βοηθήσουν, θα υποδείξουν σε ποιους τομείς της ηλεκτρονικής διακυβέρνησης θα πρέπει να πάμε να απορροφήσουμε κονδύλια και προγράμματα από την Ευρωπαϊκή Ένωση. 
Γνωρίζετε πολύ καλά για την ψηφιακή, την digital, ατζέντα που σχεδιάζεται για το επόμενο πρόγραμμα στην Ευρώπη. Γνωρίζετε, επίσης, πολύ καλά τη δράση i 20-20, που είναι ένας σχεδιασμός σε επίπεδο Ευρωπαϊκής Ένωσης, όπου οι περισσότεροι θα μεταφερθούμε ηλεκτρονικά. Θεωρώ, λοιπόν, ότι σε αυτούς τους τρεις πυλώνες μπορούμε να επενδύσουμε και πραγματικά σαν χώρα να πρωτοπορήσουμε. 
Κυρίες και κύριοι συνάδελφοι, υπερψηφίζω το συγκεκριμένο νομοσχέδιο, διότι προχωρά στη διαφάνεια, φέρνει μέτρα τα οποία επιταχύνουν τις πειθαρχικές διαδικασίες που η ίδια η ελληνική κοινωνία σήμερα μας ζητά. Η ελληνική κοινωνία μας ζητά να υπάρχει δικαιοσύνη, ταχύτητα, γρήγορες και αποτελεσματικές αποφάσεις, με τις ασφαλιστικές δικλίδες που χρειάζονται για να μην είμαστε τελεσίδικοι και αδικείται ο κόσμος. 
Τέλος, θα ήθελα να προτείνω, κυρία Υπουργέ, να εξετάσετε το ενδεχόμενο θεσμοθέτησης και ολοκλήρωσης της διαδικασίας διαβούλευσης των διαφόρων νομοσχεδίων από τα Υπουργεία. Γίνονται προσπάθειες, θα ήταν χρήσιμο, όμως, πιστεύω και θα συνέφερε να βρούμε κανόνες με τους οποίους θα γίνεται η διαβούλευση. Οι πολίτες να συμμετάσχουν, που σε πολλά νομοσχέδια γνωρίζω ότι συμμετέχουν. Γνωρίζω ότι οι Υπουργοί δέχονται τροποποιήσεις και αλλαγές από τη διαβούλευση και στο κάτω-κάτω της γραφής θεωρώ πως κανένας -ούτε Υπουργός, ούτε επιτροπή νομοπαρασκευαστική, νομοτεχνική, σε κάθε Υπουργείο- δεν θέλει να διεκδικεί το «αλάθητο του Πάπα». 
Συνεπώς χρειάζεται η διαβούλευση να μπει σε κάποιους κανόνες. Τα Υπουργεία αναγνωρίζουν ότι έχουν συγκεκριμένες ημερομηνίες, πριν φέρουν το νομοσχέδιο στη Βουλή, που θα πρέπει να το αναρτήσουν στο διαδίκτυο και να παραμείνει για συγκεκριμένο χρόνο. Στα πανεπιστήμια υπάρχουν τεχνικά εργαλεία, τα οποία αξιολογούν τις γνώμες και τις απόψεις των χρηστών, των ενδιαφερομένων, αυτοί οι οποίοι προσθέτουν ένα post ή ένα σχόλιο στο διαδίκτυο.
Κύριε Πρόεδρε, καλώ τους συναδέλφους να υπερψηφίσουν το συγκεκριμένο νομοσχέδιο, να κάνουμε ένα βήμα μπροστά, κάτι που το έχει ανάγκη τόσο πολύ η ελληνική κοινωνία.
Ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ευχαριστούμε πολύ, κύριε συνάδελφε.
Το λόγο έχει η κ. Κατριβάνου για επτά λεπτά. 
Τελειώνουμε με τις πρωτολογίες των αγορητών επί των άρθρων.</ChairmanSpeech>
<Speech><Parlmember>ΒΑΣΙΛΙΚΗ ΚΑΤΡΙΒΑΝΟΥ</Parlmember>: Ευχαριστώ, κύριε Πρόεδρε.
Η εισβολή των ΜΑΤ είναι πάντα κάτι αποτρόπαιο. Σήμερα, όμως, στις 4 η ώρα το πρωί που χτύπησε το τηλέφωνο και μας είπαν για την εισβολή των ΜΑΤ στην ΕΡΤ, δεν ήταν μόνο αποτρόπαιο γιατί ήταν αυτό καθεαυτό το γεγονός και γιατί θυμίζει άλλες εποχές.
Εγώ ξύπνησα εκείνη την ώρα που με πήραν τηλέφωνο νομίζοντας ότι έχουμε χούντα, έτσι, συμβολικά. Έχουμε όμως έναν πολύ ισχυρό αυταρχισμό. Θυμίζει άλλες εποχές, αλλά και επί της ουσίας η εισβολή των ΜΑΤ είναι η υπεράσπιση της παρανομίας και όχι της νομιμότητας, μιας παρανομίας που η Κυβέρνηση ασκεί για τόσους μήνες. Είναι μία Κυβέρνηση που εξαφανίζεται και δεν παίρνει καμμία ευθύνη μέχρι τις επτά το πρωί, τη στιγμή που βοά ο διεθνής Τύπος και τη στιγμή που ισχυρίζεται ότι πάμε για ευρωπαϊκή προεδρία μ’ αυτούς τους όρους. 
Αποτελεί αποκορύφωμα αυταρχισμού, αδικίας και παρανομίας μετά από μια σειρά άλλων παρανομιών όπως το κλείσιμο της ΕΡΤ, το «μαύρο» που έπεσε, το «αποφασίζουμε και διατάζουμε», την αντισυνταγματική πράξη νομοθετικού περιεχομένου που δεν έχει αποκτήσει καμμία νομιμότητα γιατί η Κυβέρνηση δεν έχει τολμήσει να τη φέρει στο Κοινοβούλιο, το σύρσιμο των εργαζομένων στη ΓΑΔΑ σα να είναι κοινοί εγκληματίες, χωρίς ο εισαγγελέας να παίρνει ευθύνη, το σύρσιμο των εργαζομένων γιατί προάσπιζαν το δικαίωμα στη Δημόσια Τηλεόραση, στην ενημέρωση, στη δουλειά και στην αξιοπρέπεια, την απαράδεκτη συμπεριφορά σε πολίτες και Βουλευτές με προπηλακισμό, με χτυπήματα, με ψεκασμό. 
Τι να περιμένουμε τώρα; Θα ακολουθήσουν τα πανεπιστήμια; Το επόμενο κομμάτι όπου θα εισβάλετε θα είναι τα πανεπιστήμια; Μετά θα εισβάλετε στην ΕΛΒΟ; Τι άλλο να φανταστούμε για τον τρόπο με τον οποίο αυτή η Κυβέρνηση ασκεί τη δημοκρατία και προασπίζεται την ασφάλεια του πολίτη και το κράτος δικαίου, όπως ισχυρίζεται;
Θεωρούμε ότι οι εργαζόμενοι στην ΕΡΤ έκαναν μία πράξη δίκαιη και νόμιμη, μία πράξη αντίστασης στη συνεχή κυβερνητική παρανομία και δικαιώθηκαν και διατήρησαν ανοιχτό έναν χώρο πολιτισμού, ενημέρωσης, συζήτησης, ζυμώσεων και αντίστασης, όπως θα έπρεπε να είναι μία Δημόσια Τηλεόραση. Υποστηρίχθηκαν από τον κόσμο, αλλιώς η ΕΡΤ θα είχε κλείσει από το πρώτο βράδυ. 
Αυτήν τη στιγμή ο κόσμος είναι που θα υποστηρίξει τους ανθρώπους αυτούς και σ’ αυτούς προσβλέπουμε και είναι η κινητοποίηση του κόσμου που έχει δημιουργήσει όλη την αναταραχή που βιώνουμε, γιατί όλοι προασπιζόμαστε ουσιαστικά το δικαίωμά μας όχι μόνο στη Δημόσια Τηλεόραση και στην ενημέρωση, αλλά στην αξιοπρέπειά μας και στη δημοκρατία. 
Αυτήν τη στιγμή ως μία νέα Βουλευτής αισθάνομαι ότι το Κοινοβούλιο έχει ξεφτιλιστεί μ’ αυτή τη διαδικασία που φέρνετε. Εμείς, λοιπόν, θα είμαστε με τον κόσμο που αντιπαλεύει αυτόν τον αυταρχισμό και αυτήν την ανατροπή των δημοκρατικών διαδικασιών και θα είμαστε έξω μαζί του για τη ζωή μας, για την αξιοπρέπειά μας και για τη δημοκρατία.
(Χειροκροτήματα από την πτέρυγα του ΣΥΡΙΖΑ-ΕΚΜ)</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ολοκληρώθηκε το στάδιο των πρωτολογιών.
Εισερχόμεθα στο στάδιο των δευτερολογιών.
Το λόγο έχει ο εισηγητής της Νέας Δημοκρατίας κ. Γεώργιος Γεωργαντάς για τέσσερα λεπτά.</ChairmanSpeech>
<Speech><Parlmember>ΓΕΩΡΓΙΟΣ ΓΕΩΡΓΑΝΤΑΣ</Parlmember>: Κύριε Πρόεδρε, κύριοι συνάδελφοι, τελικά το μεγαλύτερο μέρος της συνεδρίασης αναλώθηκε στο θέμα της ΕΡΤ και όχι για το νομοσχέδιο. Ακούστηκαν πολλές φωνές σήμερα εδώ. Στα αυτιά πολλών εξ ημών –και φαντάζομαι και για μεγάλο μέρος του ελληνικού λαού- οι φωνές ή οι κραυγές που ακούστηκαν είναι ίσως παράταιρες και ξεπερασμένες. Ο καθένας μπορεί να ερμηνεύσει με τον τρόπο που θέλει τις ενέργειες των θεσμών, τις ενέργειες της Κυβέρνησης, αλλά σίγουρα δεν μπορεί να μιλάει για χούντα.
Είναι μια νόμιμα εκλεγμένη Κυβέρνηση, που με μια νόμιμη διαδικασία έχει προβεί σε μια κίνηση –εδώ και μήνες μάλιστα- η οποία σε πολιτικό επίπεδο θα κριθεί και θα αξιολογηθεί από τους πολίτες όταν έρθει αυτή η ώρα. 
Από εκεί και πέρα. κανείς δεν προσφέρει τίποτα στο να κάνει συγκρίσεις οι οποίες νομίζω ότι το λιγότερο χαρακτηρίζονται «ανεπιτυχείς» συγκριτικά με άλλες περιόδους που έζησε η χώρα. 
Στους εργαζόμενους της πρώην ΕΡΤ δόθηκε μια πεντάμηνη χρονική διάρκεια ώστε να γίνει μια διαπραγμάτευση και για την αποχώρησή τους από το ραδιομέγαρο αλλά και για το εργασιακό τους μέλλον. Έγιναν –από όσο μπορώ να γνωρίζω- τουλάχιστον είκοσι συναντήσεις με τον αρμόδιο Υφυπουργό, πλην όμως αυτές οι συναντήσεις δεν έφεραν κανένα αποτέλεσμα. Πλέον, νομίζω ότι ήμασταν έκθετοι στην κοινωνία με το να αφήνουμε να συνεχίζεται μια τέτοια κατάσταση η οποία και ατελέσφορη ήταν και επιβάρυνε τον προϋπολογισμό της χώρας. 
Σε σχέση με το σχέδιο νόμου, κύριε Πρόεδρε, νομίζω –και έγινε σαφέστατο σε αυτήν τη συζήτηση στην Ολομέλεια- ότι οι όποιοι ενδοιασμοί ή όποιες αντιπολιτευτικές ενστάσεις υπήρχαν από την πλευρά των υπολοίπων κομμάτων και εκφράστηκαν κυρίως στις επιτροπές, έχουν ουσιαστικά εξαλειφθεί καθώς στο διάλογο στον οποίο έγινε διαπιστώθηκε ότι όλες οι ρυθμίσεις είναι δίκαιες, επίκαιρες και έρχονται να αποκαταστήσουν στρεβλώσεις που υπήρχαν στη Δημόσια Διοίκηση εδώ και πάρα πολλά χρόνια. 
Το θέμα της μηχανογραφικής αδείας –ένα ζήτημα το οποίο αρχικώς φάνηκε ότι θα απασχολήσει πολύ τις επιτροπές και στη συνέχεια την Ολομέλεια- είναι ένα ζήτημα στο οποίο τελικώς είτε άμεσα είτε έμμεσα αποδείχτηκαν όλοι ότι αποτελούσε μια στρέβλωση η οποία έπρεπε να αποκατασταθεί.
Δεν μπορώ να καταλάβω τη στάση της Αξιωματικής Αντιπολίτευσης, όταν αναφέρει ότι στο έτερο μεγάλο ζήτημα του συγκεκριμένου νομοσχεδίου, αυτό της διαύγειας, θα ψηφίσει «ΠΑΡΩΝ». Δεν μπορώ να καταλάβω πώς έχει μια τέτοια στάση απέναντι σε ρυθμίσεις οι οποίες σίγουρα βελτιώνουν το υφιστάμενο καθεστώς και σίγουρα δεν είναι προς την αρνητική κατεύθυνση. 
Δεν χρειάζεται ιδιαίτερη τόλμη για να έρθει κάποια στιγμή η Αξιωματική Αντιπολίτευση και να ψηφίσει «ΝΑΙ» σε όποιες ρυθμίσεις προάγουν πραγματικά το συμφέρον της άσκησης της Δημόσιας Διοίκησης αλλά και το συμφέρον όλων μας. Νομίζω ότι αυτό είναι υποχρέωση όλων των κομμάτων. 
Κύριε Πρόεδρε, κλείνοντας θέλω να πω ότι το νομοσχέδιο αυτό πραγματικά αποτελεί μια θετικότατη εξέλιξη στον τρόπο λειτουργίας της Δημόσιας Διοίκησης, καθώς ρυθμίζει λεπτομέρειες και ζητήματα τα οποία απασχολούσαν καιρό και θέλω να πιστεύω ότι θα υπάρχει συνέχεια προς αυτήν την κατεύθυνση. 
Σας ευχαριστώ.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Και εμείς σας ευχαριστούμε. 
Το λόγο έχει η κυρία Υπουργός.</ChairmanSpeech> 
<Speech><Parlmember>ΠΑΡΑΣΚΕΥΗ ΧΡΙΣΤΟΦΙΛΟΠΟΥΛΟΥ</Parlmember> (Υφυπουργός Διοικητικής Μεταρρύθμισης και Ηλεκτρονικής Διακυβέρνησης): Θα τοποθετηθώ, βεβαίως, μετά από τις δευτερολογίες. 
Θα ήθελα απλά να ανακοινώσω ότι εκτός από την τροπολογία την οποία ήδη ανακοίνωσε ο Υπουργός και αφορά τους διακριθέντες αθλητές, θέλουμε να κάνουμε δεκτή την τροπολογία με γενικό αριθμό 927 που αφορά την κάλυψη, μερική ή ολική, λειτουργικών ή άλλων δαπανών σχετικά με την εξυπηρέτηση των σκοπών της Εθνικής Συνομοσπονδίας Ατόμων με Αναπηρία. Είναι μια τροπολογία την οποίαν κατέθεσαν ο κ. Κουτσούκος, ο κ. Κοντογιάννης και η κ. Παπακώστα. Η Κυβέρνηση, κύριε Πρόεδρε, κάνει δεκτή αυτήν την τροπολογία και επιφυλάσσομαι για τις υπόλοιπες μετά στη δευτερολογία μου.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Κύριε Μητρόπουλε, έχετε το λόγο για τέσσερα λεπτά.</ChairmanSpeech> 
<Speech><Parlmember>ΑΛΕΞΙΟΣ ΜΗΤΡΟΠΟΥΛΟΣ</Parlmember>: Κύριε Πρόεδρε, ζητήσαμε το λόγο γιατί χθες παρακληθήκαμε από τον αξιότιμο Προεδρεύοντα να παραιτηθούμε των δευτερομιλιών. Συνεπώς δεν κάναμε χθες δευτερομιλία και γι’ αυτό θέλουμε τώρα και την ανοχή σας. 
Κυρία Υπουργέ, επί των τροπολογιών εμείς είμαστε υπέρ σε αυτήν που δέχθηκε ο κύριος Υπουργός και είχε καταθέσει η συνάδελφος κ. Σακοράφα, η οποία αναφέρεται στην εξαίρεση από τη διαθεσιμότητα των διακριθέντων μαθητών μας. Είναι αυτή που απεδέχθη ήδη ο αξιότιμος Υπουργός. 
Βεβαίως, θα ψηφίσουμε και υπέρ της τροπολογίας που φέρεται από τους αρμοδίους του Υπουργείου Άμυνας, που αναφέρεται στις προσλήψεις των οικογενειών που είχαν θύματα κατά τη διάρκεια της υπηρεσίας τους.
Κύριε Πρόεδρε, επειδή και ο κύριος Υπουργός, αλλά και οι περισσότεροι συνάδελφοι της συμπολίτευσης είπαν ότι το νομοσχέδιο που συζητούμε δεν είναι μνημονιακή υποχρέωση -απολείπεται ο κύριος Υπουργός- θα ήθελα εσείς να προσέξετε, κυρία Υπουργέ, που ξέρω από την πανεπιστημιακή σας θητεία ότι διαβάζετε. Αναφέρομαι στη σελίδα 698 του δεύτερου μνημονίου. 
Αρκετοί συνάδελφοι κατελθόντες από το έδρανο έλεγαν «Δεν είναι μνημονιακή υποχρέωση». Για ακούστε, μήπως δεν έχετε συνειδητοποιήσει. Χαίρομαι, διότι κάπου διέκρινα εκεί και τον κ. Μπαλτάκο, για να ενημερωθεί και ο κύριος Πρωθυπουργός, αλλά και ο κ. Βενιζέλος, γιατί προχθές ο ένας μετά τη συνάντηση με τον Σουλτς και ο άλλος μετά τη συνάντηση με τον δημοσιογράφο στο «MEGA» είπαν ότι τελείωσε το μνημόνιο. 
Πρώτη υποχρέωση: Δεσμεύεται η Κυβέρνηση να ευθυγραμμίσει τη μισθολογική δαπάνη για τη γενική Κυβέρνηση στο 9% του ΑΕΠ. Αυτό θα αποδώσει 1,5% κατ’ έτος σε εξοικονομήσεις έως το 2015, συμπεριλαμβανομένου και 1/4 του ΑΕΠ σε πρόσθετες διαρθρωτικές εξοικονομήσεις. Σελίδα 698, ν.4046.
Εις υλοποίηση αυτού έρχεται το Μεσοπρόθεσμο και λέει ειδικά για εσάς, το Υπουργείο σας. Επίσης ο κ. Βρούτσης, που τον ζορίζει η τρόικα και πρέπει να πάρει οριζόντια μέτρα αύριο 563 εκατομμύρια από συντάξεις. Ο κ. Βρούτσης γι’ αυτό τώρα τρέχει και δεν φτάνει, διότι ηρνούντο ότι υπάρχουν οριζόντια μέτρα, ενώ εσείς για το 2014 και για το 2015 και για το 2016 -είναι η σελίδα 32 του μεσοπρόθεσμου και είναι ο ν. 4093- έχετε 284 εκατομμύρια σε περικοπές δημοσίου και άλλα 200 εκατομμύρια από περικοπές στο μισθολόγιο, δηλαδή 500 εκατομμύρια εσείς και 500 εκατομμύρια ο κ. Βρούτσης. 
Κάποιοι Βουλευτές της επαρχίας, κύριε Πρόεδρε, να πουν ότι από το 2015 με τον ν. 4052, αρχίζει η ρήτρα θανάτου -θα πρέπει ο κάτοχος, ο δικαιούχος επικουρικής σύνταξης να δηλώνει αν η χήρα του μετά θάνατον θα πάρει τη σύνταξή του- και η ρήτρα μηδενικού ελλείμματος από το 2015 για τις επικουρικές συντάξεις, όπως και η ρήτρα του μαθηματικού τύπου για τις κύριες συντάξεις. Όλα αυτά από το 2015. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Από το 2015, πρέπει να πληροφορηθεί ο κύριος Πρωθυπουργός και ο κ. Βενιζέλος ότι ισχύει η ρύθμιση -σας διαβάζω το άρθρο 37 του ν.3863- ότι από 1-1-2015 το κράτος θα εγγυάται μόνο τη βασική σύνταξη. 
Πρέπει οι συνάδελφοι να πουν ότι στον ίδιο νόμο ορίζεται ότι την 1-1-2021 θα ανέβουν τα όρια ηλικίας αφού προσμετρηθεί η δεκαετία 2010-2021. Και συνεχίζει: «Από 1-1-2024 τα όρια ηλικίας θα ανακαθορίζονται ανά τριετία». Μόλις σας διάβασα το άρθρο 11 του ν.3863. 
Ποιο μνημόνιο τελείωσε; Το 2017, λέει ο ν. 4172, ανακαθορίζεται προς τα κάτω η κατώτατη σύνταξη. Πρόκειται για έξι ρυθμίσεις. Εσείς είστε νομικός. Βλέπετε ότι υπάρχουν έξι ρυθμίσεις που αρχίζουν μετά το 2015 και αναφέρονται σε μισθούς, σε συντάξεις, όρια ηλικίας, περικοπές, κύριες, εφάπαξ, επικουρικές. Τι μνημόνιο τελείωσε; Τώρα μπαίνουμε στο βαθύ μνημόνιο. Το έχετε καταλάβει; Δεν πρέπει να το εξηγήσουμε στο λαό; Δεν πρέπει να πούμε ότι, κύριοι, από εδώ και πέρα….
(Στο σημείο αυτό κτυπάει επανειλημμένα το κουδούνι λήξεως του χρόνου ομιλίας του κυρίου Βουλευτή)</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Παρακαλώ, κύριε συνάδελφε, αν έχετε την καλοσύνη, ολοκληρώστε!</ChairmanSpeech>
<Speech><Parlmember>ΑΛΕΞIOΣ ΜΗΤΡΟΠΟΥΛΟΣ</Parlmember>: Τελειώνω, κύριε Μαρκογιαννάκη. Ξέρω ότι και εσείς μελετάτε.
Θέλετε και το χειρότερο; Για τις συντάξεις μέχρι το 2060, για να γίνει η σύνταξη βασική για όλους, σας διαβάζω τι ψήφισε η πρώτη κυβέρνηση Παπανδρέου…</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Σας παρακαλώ, κύριε συνάδελφε, ολοκληρώστε.</ChairmanSpeech>
<Speech><Parlmember>ΑΛΕΞΙΟΣ ΜΗΤΡΟΠΟΥΛΟΣ</Parlmember>: Δεν έχω τελειώσει, κύριε Πρόεδρε. Ίσως οχλεί κάποιους.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Κύριε συνάδελφε, ο Κανονισμός λέει τέσσερα λεπτά. Ήδη ομιλείτε έξι.</ChairmanSpeech> 
<Speech><Parlmember>ΑΛΕΞΙΟΣ ΜΗΤΡΟΠΟΥΛΟΣ</Parlmember>: Λέω κάτι το οποίο γνωρίζω πως δεν το ξέρετε οι περισσότεροι. Ας το διαβάσω.</Speech> 
<Speech><Parlmember>ΓΕΩΡΓΙΟΣ ΓΕΩΡΓΑΝΤΑΣ</Parlmember>: Μπορεί να θέλουμε να μην το ξέρουμε. Τι να κάνουμε;</Speech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Ωραίοι Βουλευτές!</Speech>
<Speech><Parlmember>ΑΛΕΞΙΟΣ ΜΗΤΡΟΠΟΥΛΟΣ</Parlmember>: Μπορεί να θέλετε να μη το ξέρετε; Ακούστε, λοιπόν, τι δεν θέλετε να ξέρετε.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>):  Κύριε Μητρόπουλε, εντάξει θα το διαβάσετε, αλλά θέλω να σας ρωτήσω κάτι. Εσείς θα πιάσετε τα οκτώ λεπτά. Με ποιο δικαίωμα θα διακόψω τον επόμενο συνάδελφο που θα μιλήσει και αυτός οκτώ λεπτά;</ChairmanSpeech>
<Speech><Parlmember>ΑΛΕΞΙΟΣ ΜΗΤΡΟΠΟΥΛΟΣ</Parlmember>: Τελειώνω, κύριε Πρόεδρε. 
Αναφέρεται στις συντάξεις και λέει στη σελίδα 699 του ν.4046, ότι μέχρι το 2060 θα γίνεται το εξής: «Περιορίζουμε τη συνταξιοδοτική δαπάνη κάτω του 2,5% ποσοστιαίων μονάδων επί του ΑΕΠ μέχρι το 2060», όρισαν δηλαδή έτσι τις συντάξεις μέχρι το 2060 από 12,5% του ΑΕΠ που έχει προβλεφθεί. Δηλαδή, όρισαν το δημόσιο 9% αντί για 20%, τις δαπάνες της υγείας στο 6% αντί για 10% και τις συντάξεις μέχρι το 2060 με το 1/5 των δαπανών. Πού θα πάνε οι συντάξεις; Γιατί δανειστήκατε με ρήτρα εξαθλίωσης του λαού, με ρήτρα αποικίας του λαού, αυτού του περήφανου λαού; Αυτό δεν πρέπει να το μάθει ο λαός; Δεν είναι αλήθειες αυτές που λέμε;
Ευχαριστώ, κύριε Πρόεδρε.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Το λόγο έχει ο κ. Κωνσταντίνος Τριαντάφυλλος.</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΤΡΙΑΝΤΑΦΥΛΛΟΣ</Parlmember>: Ευχαριστώ, κύριε Πρόεδρε.
Κυρία Υπουργέ, κυρίες και κύριοι Βουλευτές, νομίζω ότι φθάνουμε στο τέλος μίας συζήτησης η οποία περιεστράφη γύρω από ένα γεγονός, σε αυτήν τη δεύτερη ημέρα, το οποίο προφανώς και απασχολεί την ελληνική κοινή γνώμη και λογικό είναι να έρθει σε συζήτηση εδώ. Όμως, περιορίστηκε κατά πάρα πολύ η συζήτηση επάνω σε ένα νομοσχέδιο, το οποίο περιλαμβάνει διατάξεις που είναι σημαντικές. Είναι σημαντικές γιατί επιχειρεί βελτιώσεις, επιχειρεί εξοικονόμηση πόρων σε επίπεδο ωρών εργασίας. Όμως επιχειρεί και βελτιώσεις οι οποίες καταδεικνύουν το εξής: Όταν έχεις τη δυνατότητα ή, εάν θέλετε, την τόλμη και το θάρρος να εξοικονομήσεις πόρους από συγκεκριμένες κατευθύνσεις -και αναφέρομαι βέβαια στον πλέον αναχρονιστικό θεσμό της μηχανογραφικής άδειας, ο οποίος, όπως αποδείχθηκε και κατά τη διάρκεια της συζήτησης αυτές τις ημέρες, αποτελούσε μεν στην αρχή ένα κίνητρο για χρήση ηλεκτρονικών υπολογιστών, αυτό όμως ίσχυε πριν από είκοσι χρόνια, γιατί στο τέλος κατέληξε ένας θεσμός ο οποίος προφανώς και δεν διασφάλιζε την υγεία, η οποία διασφαλίζεται με πιο αποτελεσματικό τρόπο όταν υπάρχουν διαλείμματα μετά την ωριαία χρήση των ηλεκτρονικών υπολογιστών- και καταφέρνεις να εξορθολογίσεις ένα τέτοιο σύστημα αδειών, τότε μπορείς να έχεις περισσότερες ημέρες, περισσότερες δυνατότητες για να δώσεις γονικές άδειες, τότε μπορείς προφανώς να εξισώσεις τα φύλα, τότε μπορείς προφανώς για κάθε επιπλέον τέκνο να δίνεις περισσότερη άδεια σε όποιον γονέα το επιλέξει, είτε είναι ο άντρας είτε γυναίκα. Επομένως, με αυτό το σκεπτικό βλέπουμε να έρχονται αυτές οι διατάξεις. 
Το δεύτερο, το οποίο είναι πολύ σαφές, είναι ότι γίνεται μία ουσιαστική συζήτηση για την ενίσχυση του θεσμού, του προγράμματος «Διαύγεια», που σημαίνει ότι υπάρχει διαφάνεια στην οικονομική διαχείριση της ελληνικής Δημόσιας Διοίκησης, σημαίνει ότι υπάρχει διαφάνεια στις πράξεις της Δημόσιας Διοίκησης, σημαίνει ότι υπάρχει διαφάνεια στον τρόπο με τον οποίο ενεργεί, λειτουργεί το ελληνικό δημόσιο και το ελληνικό κράτος.
Η ενίσχυση αυτού του φορέα δεν μπορεί παρά να βρει σε θετική κατεύθυνση το σύνολο των προοδευτικών δυνάμεων. Δεν μπορώ να αντιληφθώ πώς είναι δυνατόν προοδευτικές κατ’ όνομα δυνάμεις να μη στηρίζουν την ενίσχυση διαφάνειας, να μη στηρίζουν την ενίσχυση της «Διάυγειας» στον ελληνικό δημόσιο τομέα. Γι’ αυτό καλώ και τώρα την Κοινοβουλευτική Ομάδα του ΣΥΡΙΖΑ να ψηφίσει θετικά, να υπερψηφίσει το άρθρο 23 και με αυτόν τον τρόπο να καταδείξει ότι η ενίσχυση της διαφάνειας στο ελληνικό δημόσιο είναι κοινή πεποίθηση της συντριπτικής Πλειοψηφίας της Βουλής των Ελλήνων.
Θεωρώ επίσης σημαντικό το γεγονός ότι υπάρχει αποδοχή της προτάσεως όλων σχεδόν των πλευρών της Βουλής για να μην υπάρχει άρση της τιμής προς τους διακριθέντες αθλητές, δηλαδή της κατ’ εξαίρεση απόδοσης τιμής μέσω της πρόσληψης. 
Βεβαίως, θεωρώ θετική τη ρύθμιση που υπάρχει για τα συγγενικά πρόσωπα των θανόντων υπηρετούντων στις Ένοπλες Δυνάμεις. 
Επίσης -και κλείνω με αυτό, κύριε Πρόεδρε- θεωρώ πολύ σημαντική την ανακοίνωση που έκανε μόλις πριν από λίγο η κυρία Υφυπουργός, σχετικά με την αποδοχή από την πλευρά της πολιτικής ηγεσίας του Υπουργείου, ότι γίνεται αποδεκτή η τροπολογία την οποία κατέθεσαν Βουλευτές από διαφορετικά κόμματα, μεταξύ των οποίων και ο κ. Κουτσούκος από το ΠΑΣΟΚ, προκειμένου να καλυφθεί το λειτουργικό κόστος της ΕΣΑΜΕΑ, της Εθνικής Συνομοσπονδίας Ατόμων με Αναπηρία. 
Στην παρούσα φάση, πρέπει με κάθε τρόπο, συμβολικό και ουσιαστικό, να καταδεικνύουμε ότι υπάρχει ευαισθησία, ότι υπάρχει το δίκτυ ασφαλείας και ότι το κράτος λειτουργεί άμεσα, ούτως ώστε τις ευάλωτες ομάδες να τις προστατεύσουμε στη βαριά κρίση την οποία βιώνουμε. 
Σας ευχαριστώ πολύ.
(Χειροκροτήματα)</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Κι εμείς ευχαριστούμε. 
Κυρίες και κύριοι συνάδελφοι, έχω την τιμή να ανακοινώσω στο Σώμα ότι ο Υπουργός Οικονομικών κατέθεσε σχέδια νόμου: 
Α) «Για την κύρωση του Απολογισμού του Κράτους οικονομικού έτους 2012» 
Β) «Για την κύρωση του Ισολογισμού του Κράτους οικονομικού έτους 2012». 
(Παραπέμπονται στην Επιτροπή του Απολογισμού και του Γενικού Ισολογισμού του Κράτους και Ελέγχου της εκτέλεσης του Προϋπολογισμού του Κράτους)
Επίσης, έχω την τιμή να ανακοινώσω στο Σώμα ότι η Ειδική Μόνιμη Επιτροπή Κοινοβουλευτικής Δεοντολογίας καταθέτει τις εκθέσεις της στις αιτήσεις της εισαγγελικής αρχής για τη χορήγηση άδειας άσκησης ποινικής δίωξης κατά Βουλευτών. 
Κυρίες και κύριοι συνάδελφοι, έχω επίσης την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού ξεναγήθηκαν στην έκθεση της αίθουσας «ΕΛΕΥΘΕΡΙΟΣ ΒΕΝΙΖΕΛΟΣ» και ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, σαράντα πέντε μαθητές και μαθήτριες και πέντε εκπαιδευτικοί από το 1ο Δημοτικό Σχολείο Καρπενησίου. 
Η Βουλή τούς καλωσορίζει. 
(Χειροκροτήματα απ’ όλες τις πτέρυγες της Βουλής)
Το λόγο έχει η κ. Χρυσοβελώνη για τέσσερα λεπτά.</ChairmanSpeech>
<Speech><Parlmember>ΜΑΡΙΝΑ ΧΡΥΣΟΒΕΛΩΝΗ</Parlmember>: Ευχαριστώ, κύριε Πρόεδρε. 
Διαπιστώνω με λύπη πως ο  Υπουργός κ. Μητσοτάκης, ενώ διεκδικεί τον τίτλο του «Υπουργού της αξιολόγησης», δεν μας είπε σχεδόν τίποτα για τις αξιολογήσεις στο δημόσιο. Ο κύριος Υπουργός είναι πραγματικά ένας άνθρωπος ευπρεπής. Το θέμα όμως, πιστέψτε με, δεν είναι προσωπικό. Η πολιτική ευπρέπεια θεωρώ ότι επιβάλλει στα κοινοβουλευτικά συστήματα να απαντά ο Υπουργός στη Βουλή στις αιτιάσεις των Βουλευτών, ιδιαίτερα όταν αυτές διατυπώνονται δημόσια και επανειλημμένα. 
Ομολογώ ότι ούτε και σήμερα δεν άκουσα έστω κάποια δικαιολογία γιατί το Υπουργείο Διοικητικής Μεταρρύθμισης έχει αρνηθεί τόσες φορές να καταθέσει στη Βουλή τις αξιολογήσεις, που υποτίθεται ότι έχουν γίνει για φορείς όπως είναι τα νοσοκομεία και τα ασφαλιστικά ταμεία. 
Αντ’ αυτού, σήμερα εισέπραξα από την Υφυπουργό κ. Χριστοφιλοπούλου μια δικαιολογία, θα έλεγα, όσον αφορά το για ποιον λόγο δεν πρόκειται και στο μέλλον να ενημερωνόμαστε για το περιεχόμενο των αξιολογήσεων. 
Μου είπε ουσιαστικά ότι καθώς οι αξιολογήσεις εγκρίνονται από το Κυβερνητικό Συμβούλιο Μεταρρύθμισης και αυτό μετατρέπεται με τη σημερινή τροπολογία του Υπουργείου σε συλλογικό όργανο, τα πρακτικά του δεν θα δημοσιεύονται και ότι κάποια στιγμή θα αναρτηθούν κάποια σχέδια αξιολογήσεων, τα οποία όμως είναι άγνωστο σε ποιον χρόνο ανάγονται. 
Θεωρώ, όμως, ότι δεν νοείται στο σημερινό κόσμο της ανοικτής διακυβέρνησης να κρύβονται πρακτικά συμβουλίων. Δεν νοείται Υπουργείο Διοικητικής Μεταρρύθμισης που να προωθεί την αντιμεταρρύθμιση στο δημόσιο. 
Πέραν της πολιτικής ζημιάς που επέρχεται στην ίδια την Κυβέρνηση, θεωρώ ότι πρόκειται για αδιανόητες πρακτικές συσκότισης των δημοσίων πολιτικών, που πραγματικά δεν έχουν θέση στον 21ο αιώνα. 
Θα κλείσω με δύο λόγια, παρά τις εκτενείς αναφορές που έκανε ο Κοινοβουλευτικός Εκπρόσωπος των Ανεξάρτητων Ελλήνων, μιλώντας για τη σημερινή κατάληψη του Ραδιομεγάρου της ΕΡΤ από τα ΜΑΤ. Ήμουν εκεί το πρωί και είδα δυστυχώς από κοντά τον ωμό, αυταρχικό και κατάφωρα αντισυνταγματικό τρόπο με τον οποίο θέλησε ο κ. Σαμαράς να επιβάλει την θέληση της τρόικας, καταλύοντας κάθε έννοια δημοκρατίας. 
Εγκατέστησε με τη βία το νέο προπαγανδιστικό του μηχανισμό, τον οποίο ονομάζει Δημόσια Τηλεόραση, πρόσωπα επιλεγμένα για να «λιβανίζουν» τον ίδιο και να στηρίζουν το μνημονιακό καθεστώς, δημοσιογράφους που προσελήφθησαν πρόσφατα μέσα από απολύτως αδιαφανείς διαδικασίες. 
Το λέω αυτό, γιατί κάτι παρόμοιο θέλει να πράξει ο κύριος Υπουργός με τους δημοσιογράφους που προσλαμβάνονται σε άλλες δημόσιες υπηρεσίες. Στο άρθρο 24 του παρόντος νομοσχεδίου εξαίρεσε «φωτογραφικά» από τον έλεγχο προσλήψεων τις συμβάσεις μίσθωσης έργου δημοσιογράφων με το δημόσιο. Πρόκειται για μια διάταξη που ανοίγει διάπλατα «παράθυρα» πρόσληψης κάθε λογής κομματικών φίλων από τη Νέα Δημοκρατία και το ΠΑΣΟΚ. Έτσι, λοιπόν, την ώρα που η συγκυβέρνηση εκδιώκει από την ΕΡΤ ελεύθερους δημοσιογράφους με τα ΜΑΤ, την ίδια ακριβώς ώρα βάζει στην κυριολεξία από την πίσω πόρτα στο δημόσιο επιλεγμένα δημοσιογραφικά φερέφωνα. 
Είναι μια απαράδεκτη διάταξη ιδιαίτερα κάτω από τις σημερινές συνθήκες μνημονιακής λεηλασίας, η οποία καταδεικνύει τον απίστευτο φαρισαϊσμό Νέας Δημοκρατίας και ΠΑΣΟΚ σε θέματα προσλήψεων. Ελπίζω πραγματικά ότι έστω και την τελευταία στιγμή θα αποσύρετε αυτήν τη διάταξη, έτσι ώστε να μη συνδεθεί  το όνομα του κ. Μητσοτάκη με τα σημερινά έκτροπα στην ΕΡΤ.
Ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Το λόγο έχει ο κ. Πανούσης, ειδικός αγορητής της Δημοκρατικής Αριστεράς.</ChairmanSpeech>
<Speech><Parlmember>ΙΩΑΝΝΗΣ ΠΑΝΟΥΣΗΣ</Parlmember>: Έχουν ειπωθεί όλα και τα αντίθετά τους για την ΕΡΤ. Λόγοι επέμβασης: Άλλοι μιλάνε για αποκατάσταση της νομιμότητας και άλλοι για παράνομη ενέργεια του κράτους. Τρόποι επέμβασης: Άλλοι μιλάνε για αυταρχισμό και άλλοι για δικονομική πρόβλεψη. Συνέπειες της επέμβασης: Άλλοι μιλάνε για νέες ρήξεις και άλλοι για μια ομαλή εξέλιξη της μετάβασης από το ένα καθεστώς στο άλλο. 
Είναι δυνατόν να μιλάμε παράλληλα, να μην μπορούμε, δηλαδή, να βρούμε ένα σημείο που να φανεί η διαφωνία μας, αλλά να είναι στο επίπεδο του πραγματικού; Κινούμαστε άναρχα, ανάμεσα σε μια πολιτικοποίηση της νομιμότητας και μια νομικοποίηση της πολιτικής.
Νομίζω ότι είναι άλλο πράγμα η διαφορετική ιδεολογική προσέγγιση και άλλο η σύγκρουση λογικής και πραγματικότητας. Πρέπει, όμως, να δώσουμε ένα μήνυμα και νομίζω ότι θα ήταν θετικό βήμα από την πλευρά της Κυβέρνησης να συγκροτήσει, σε συνεργασία με το Προεδρείο της Βουλής, μια διακομματική ad hoc επιτροπή διαπίστωσης και διαχείρισης των συνεπειών του ιδιώνυμου αυτού κλεισίματος της ΕΡΤ. Είναι ένα ιδιώνυμο κλείσιμο που αρχίζει από την πράξη νομοθετικού περιεχομένου, πάει στις υπουργικές αποφάσεις, πάει στο νέο νόμο, πάει στο τρικέφαλο τέρας ΕΡΤ-ΔΤ-ΝΕΡΙΤ. 
Ως προς το νομοσχέδιο θα ήθελα να πω ότι είναι μια απόπειρα μεταρρύθμισης ημιτιμωρητικού και ημιβελτιωτικού χαρακτήρα. Αν δεν έλθει  το ταχύτερο δυνατόν το πλαίσιο μέσα στο οποίο θα κινηθεί η Δημόσια Διοίκηση στο μέλλον, τότε θα μείνει στη μνήμη μας ως μια ακόμη χαμένη ευκαιρία, ένα μετέωρο και δειλό βήμα προς τον εξορθολογισμό. Κοινό στοιχείο, όμως, του εξορθολογισμού δεν είναι ούτε τα τεχνοκρατικά, ούτε τα τιμωρητικά στοιχεία του νόμου. Είναι ο απεγκλωβισμός της Δημόσιας Διοίκησης από το κράτος. Αυτός είναι ο κανόνας στις πολιτισμένες χώρες. Γι’ αυτό λειτουργεί η δημοκρατία, χωρίς να έχει ανάγκη ούτε καν την Κυβέρνηση.
Ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ευχαριστούμε, κύριε  συνάδελφε.
Το λόγο έχει ο κ. Κατσώτης, ειδικός αγορητής του ΚΚΕ.</ChairmanSpeech>
<Speech><Parlmember>ΧΡΗΣΤΟΣ ΚΑΤΣΩΤΗΣ</Parlmember>: Επειδή αναφέρθηκε προηγουμένως ότι όλα αυτά τα μέτρα που περιλαμβάνονται στο μνημόνιο είναι αυτά που σήμερα υλοποιούνται, θέλω να πω ότι είναι σωστό αυτό. Όμως, αυτά αποτελούν και υλοποίηση των αποφάσεων της Ευρωπαϊκής Ένωσης και υλοποιούνται σε όλες τις χώρες, ακόμα και σ’ αυτές που δεν έχουν μνημόνια. Είναι αναγκαία μέτρα για να εξασφαλίσουν τα μονοπώλια της Ευρωπαϊκής Ένωσης την ανταγωνιστικότητά τους, την καλύτερη θέση από τα μονοπώλια των άλλων ιμπεριαλιστικών κέντρων.
Όλο το νομοθετικό πλαίσιο που έχει παραχθεί, που έχουν ψηφίσει και ψηφίζουν οι κυβερνήσεις υπηρετεί αυτήν ακριβώς τη στρατηγική, μια στρατηγική που θύματά της είναι οι εργαζόμενοι και τα λαϊκά στρώματα.
Αυτή η στρατηγική υπηρετείται αντικειμενικά με την άσκηση της βίας, με την ένταση του αυταρχισμού, με την περιστολή δημοκρατικών και συνδικαλιστικών ελευθεριών. 
Ο λαός πρέπει να σηκώσει τη δική του σημαία, να αγωνιστεί για το δικό του δρόμο ανάπτυξης, που θα μπορεί πραγματικά να λύσει οριστικά προβλήματα της ζωής του, προβλήματα που μπορούν να αντιμετωπιστούν μόνο με την ίδια την εξουσία του λαού και βέβαια με άλλη μορφή οργάνωσης της οικονομίας. 
Όσον αφορά το σχέδιο νόμου, αποτελείται από 25 άρθρα. Τι το χαρακτηρίζει αυτό το σχέδιο νόμου; Από τα 25 άρθρα τα 19 είναι κατά των εργαζομένων στο δημόσιο τομέα και τα 6 έχουν κάποιες μικροβελτιώσεις.
Άρα, λοιπόν, το σχέδιο νόμου αυτό είναι αντιδραστικό, χειροτερεύει τη θέση των εργαζομένων στο δημόσιο τομέα και βεβαίως αυτό που θέλει να κάνει είναι να εξασφαλίσει αμοιβές και σχέσεις εργασίας των εργαζομένων ίσα με αυτές που υπάρχουν στον ιδιωτικό τομέα. 
Απευθυνόμαστε, λοιπόν, σε αυτούς τους εργαζόμενους του δημόσιου τομέα που αφορά αυτό το σχέδιο νόμου και τους καλούμε να συντονίσουν τον αγώνα τους με τους εργαζόμενους του ιδιωτικού τομέα, με στόχους που θα υπηρετούν όλους τους εργαζόμενους, την πλειοψηφία του λαού μας. Τους καλούμε να εμποδίσουν τα χειρότερα μέτρα που ετοιμάζει η ίδια η Κυβέρνηση και αφορούν πολλές πλευρές της ζωής των εργαζομένων, όπως παραπέρα μείωση των μισθών και των συντάξεων, καρατόμηση άλλων δικαιωμάτων, όπως αυτά που κόβονται σήμερα, κατάργηση των προνοιακών επιδομάτων -που είναι έτοιμη η Κυβέρνηση- των επιδομάτων ανεργίας, αύξηση των ορίων ηλικίας, διεύρυνση των ιδιωτικοποιήσεων,  με μεγάλες συνέπειες για τις λαϊκές οικογένειες και για τις τιμές που θα κληθούν να πληρώσουν για προϊόντα και υπηρεσίες, όπως νερό κ.λπ.. Θα υπάρξουν νέοι φόροι και χαράτσια, δυσβάσταχτα για τη λαϊκή οικογένεια, φόρος για κάθε ακίνητο ή για κάθε σπιθαμή γης που μπορεί να έχει κάποιος.
Ας ακούσουν οι εργαζόμενοι και ότι τα μέτρα που έχουν πάρει με προηγούμενους νόμους, τώρα εφαρμόζονται και δημιουργούν συνθήκες κόλασης για τους εργαζόμενους και το λαό, ιδιαίτερα στην υγεία, την παιδεία, αλλά και στους χώρους εργασίας. 
Περιττό να πούμε ότι η ίδια η δράση των επιχειρηματιών, για την εξασφάλιση όλο και μεγαλύτερου κέρδους, αυξάνει την εκμετάλλευση, δημιουργεί άθλιες συνθήκες αμοιβής της εργασίας. Σήμερα, ο φιλικός προς την Κυβέρνηση Τύπος φιλοξενεί την συνέντευξη του Υπουργού για τις συνδικαλιστικές άδειες και για να το στηρίξει κάνει λόγο για μια ακόμα πληγή στην ελληνική κοινωνία. 
Είναι γεγονός ότι όποιες ελευθερίες και δικαιώματα υποχρεώθηκε η αστική τάξη να παραχωρήσει, κάτω από τη μαζική δράση της εργατικής τάξης, αποτελούν πληγές για το σύστημα, το οποίο θέλει πλήρη υποταγή. Εξάλλου, δεν είναι λίγες οι περίοδοι –μπορώ να πω για πολλά χρόνια- που πολλοί αγωνιστές πλήρωσαν ακόμα και με τη ζωή τους τον αγώνα για δημοκρατικές και συνδικαλιστικές ελευθερίες. 
Η αστική τάξη, εκτός των εκτελέσεων, των εξοριών και άλλων μορφών «συμμόρφωσης», χρησιμοποίησε και διάφορες μορφές εξαγοράς για να ελέγξουν το κίνημα, δίνοντας προνόμια, οφίτσια, συντάξεις στους εργατοπατέρες. Πάντα ο στόχος τους ήταν η χειραγώγηση του εργατικού κινήματος, ο έλεγχός του. 
Έρχεστε σήμερα όχι για να αφαιρέσετε τα οφίτσια από τα στελέχη σας, αλλά για να εμποδίσετε την ανασύνταξη του εργατικού κινήματος, να δυσκολέψετε την οργάνωση των εργαζομένων, τις οργανώσεις τους. 
Η ανασύνταξη, είτε το θέλετε είτε όχι, θα γίνει και θα παραμερίσει τους κυβερνητικούς και αγροτικούς συνδικαλιστές. Το κίνημα θα ενισχύσει τα ταξικά του χαρακτηριστικά. Θα αναπτυχθούν τέτοιοι αγώνες που αντιστοιχούν στις αγωνίες και στις προσδοκίες των εργαζομένων και των άλλων λαϊκών στρωμάτων. Στα καταστατικά των συνδικάτων, όπως είναι γνωστό –αν όχι σε όλα, στην πλειοψηφία τους- ο κύριος στόχος είναι ο αγώνας για την κατάργηση της εκμετάλλευσης ανθρώπου από άνθρωπο. Αυτή θα έρθει έτσι κι αλλιώς.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ευχαριστούμε, κύριε συνάδελφε. 
Το λόγο έχει ο κ. Βούτσης, Κοινοβουλευτικός Εκπρόσωπος του ΣΥΡΙΖΑ.</ChairmanSpeech> 
<Speech><Parlmember>ΝΙΚΟΛΑΟΣ ΒΟΥΤΣΗΣ</Parlmember>: Κυρίες και κύριοι συνάδελφοι, κύριε Πρόεδρε, κύριε Υπουργέ σε σχέση με το νομοσχέδιο νομίζω ότι κατεδείχθη και από τη συζήτηση ότι εάν αφεθεί να υλοποιηθεί μια τέτοια προοπτική πολύ φοβούμαστε ότι θα οικοδομηθεί, θα ξαναχτιστεί, στο όνομα του να είναι μικρό, ένα φτηνό, πολύ λίγο ποιοτικό κράτος, δημόσιο χωρίς να ανθίσταται των μέχρι τώρα ασθενειών του, δηλαδή των πελατειακών σχέσεων κ.λπ.. Και δεν αναφέρομαι στο γράμμα πολλών διατάξεων και ρυθμίσεων του νομοσχεδίου, που κάποιες απ’ αυτές έχουν και θετικό πρόσημο. Έχουν αναφερθεί αναλυτικά ο κ. Μητρόπουλος και οι συνάδελφοί μας. Αναφέρομαι στη γενική αφήγηση και αντίληψη σε σχέση με το κράτος, με το δημόσιο. 
Σας τονίσαμε και χθες, και δεν ακούσαμε ουδείς εξ υμών να τοποθετείστε, ότι θα έπρεπε να ξεκινήσετε από το ελάχιστο: Να μην υπάρχουν οι στρατιές των συμβούλων, να μην υπάρχουν οι επιπλέον διορισμοί, οι γραμματείς, οι γενικοί κ.λπ.. Άνετα στη σημερινή δημοσιοϋπαλληλία, αν δοθεί βάρος, ρόλος, αξιοσύνη, αξιολόγηση και οτιδήποτε χρειαστεί μπορεί να στηριχθεί το δημόσιο. Αυτό σε σχέση με το νομοσχέδιο.
Επιτρέψτε μου να πω, σε σχέση με τη γενικότερη συζήτηση που εξελίχθηκε σήμερα, ως προς ένα μόνο σημείο και όχι ως προς την ΕΡΤ, αλλά με αφορμή την ΕΡΤ: Το πρωί σας εξέθεσα επί μακρόν και συγκεκριμένα το ποιος είναι ο ρόλος μας, το τι δικαιώματα έχουμε. Είναι κάτι που αφορά όλους μας, ανεξαρτήτως σε ποια παράταξη ανήκουμε. Δηλαδή, αν μπορεί, αν πρέπει, αν είναι μέσα στο ρόλο του Βουλευτή να έχει το δικαίωμα παραδείγματος χάριν να περπατάει σε όποιο δρόμο θέλει, όποια στιγμή ο ίδιος κρίνει και παίρνει το ρίσκο ή την απόφαση να το κάνει ή την ανάγκη να το κάνει. Επίσης, αν μπορεί να επισκέπτεται και να έρχεται σε επαφή με τις αρχές μέσα σε δημόσια κτήρια ακόμα και στη φάση που γίνονται αυτές οι επιχειρήσεις σαν αυτή που έγινε το βράδυ στην ΕΡΤ. Σας είπα ότι επ’ αυτού υπήρξε μία σαφέστατη πολύωρη και άκρως βίαιη –είναι βιαιότητα οι ασπίδες και τα χημικά- παρεμπόδισή μας στο να κάνουμε αυτές τις απλές ενέργειες ως Βουλευτές.
Ο κ. Μητσοτάκης δεν αναφέρθηκε καθόλου. Από άλλα κόμματα δεν αναφέρθηκαν. Ο κ. Βορίδης μας έκανε την τιμή να αναφερθεί σε αυτά τα ζητήματα. Φαίνεται πως οι άλλοι δεν ασχολούνται. Τα θεωρούν ότι είναι και αυτά νομοτελειακά. Μαζί με το μνημόνιο και με την εν γένει νομική υποχώρηση που έχει υποστεί η Ευρώπη, η ανθρωπότητα και η χώρα μας αυτά μπορούν να είναι μία καθημερινότητα που δεν αγγίζουν και δεν αφορούν. Ο κ. Βορίδης, όμως, μας έκανε την τιμή να αναφερθεί.
Έχουμε, λοιπόν, εντελώς διαφορετική αντίληψη και σας εγκαλούμε, κύριε Βορίδη, ακριβώς επειδή θα μιλήσετε και ύστερα, να επανορθώσετε αυτά τα οποία είπατε το πρωί. 
Είναι δυνατόν ο ρόλος των εκλεγμένων αντιπροσώπων του λαού να αρχίζει και να τελειώνει στην προσφορά τους και στην προσφορά μας εδώ μέσα, δηλαδή στην εκπόνηση του νομοθετικού και κοινοβουλευτικού έργου; Και ύστερα να πηγαίνουμε με τις παντόφλες μας στον καναπέ μας για να βλέπουμε τα δελτία των οκτώ, πώς διεξάγεται η υπόλοιπη πολιτική, πώς διεξάγονται οι κοινωνικοί αγώνες, πώς διεξάγονται οι αγώνες για τη δημοκρατία;  Και από εκεί και πέρα να μας λέτε πως στο δρόμο, στο πεζοδρόμιο -όπως είπατε- στους αγώνες -λέμε εμείς- δεν έχει κανένα ρόλο ο Βουλευτής, εκεί το ρόλο τον έχει «ΓΑΔΑάρχης» και η Αστυνομία; 
Δεν είμαστε αστυνομικό κράτος και είμαι σίγουρος ότι και εσείς το πιστεύετε αυτό. Δεν είμαστε αστυνομικό κράτος. Η δημοκρατία μας δεν είναι σε παρένθεση, δεν βρίσκεται σε καταστολή. Δεν βρισκόμαστε σε έκτακτες συνθήκες ούτε σε κράτος έκτακτης ανάγκης. Όσοι θέλουν σε αυτήν τη χώρα, επειδή είμαστε σε μνημονιακές καταστάσεις επί τρία χρόνια στις οποίες μας βάλατε, δεν ήρθαν εξ ουρανού, να θεωρήσουν ότι είναι κάποιες ασύμμετρες απειλές που με ασύμμετρα μέτρα, τύποις δημοκρατίας θα αντιμετωπιστούν, θα είναι γελασμένοι σε αυτήν τη χώρα. Σας το είπαμε το πρωί.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Κύριε Πρόεδρε, ζητώ ένα λεπτό ανοχή.
Μας απαντήσατε ποια είναι η άποψή σας για το ρόλο και τα δικαιώματα του Βουλευτή. Σας είπα για το Γρηγόρη Λαμπράκη, πριν σαράντα επτά χρόνια, σε καθεστώς μετεμφυλιακό, παρακράτους, με απαγορευμένη την πορεία που περπάτησε την ίδια λεωφόρο του Μαραθώνα, χωρίς κανείς να αποτολμήσει και αυτόν και όσους τον ακολουθούσαν να τους σταματήσουν. Εμάς σήμερα μας είχαν με τις ασπίδες επί τρεις ώρες και εσείς μου απαντήσατε, περίπου, «Βεβαίως, τι γυρεύατε εκεί;» 
Να μην πω για τον κ. Κουκουλόπουλο, που είπε «καταλαβαίνω να περπατάτε και να έχετε δικαίωμα, αλλά το λόγο δεν κατάλαβα, γιατί το κάνατε». Απίστευτα πράγματα! 
Θα περίμενα να ακούσω και από τον Πρόεδρο της Βουλής, που έχει ακούσει από το πρωί αυτές τις καταγγελίες -βέβαια, δεν είναι καταγγελίες, εδώ δεν κάνουμε καταγγελίες, κάνουμε πολιτικές τοποθετήσεις ενώπιον και του ελληνικού λαού- και από τους Υπουργούς, οι οποίοι κρύφτηκαν σήμερα. Ο κ. Δένδιας, ο κ. Αθανασίου, ο κ. Κεδίκογλου, ο κ. Καψής, πού βρίσκονται όλοι αυτοί; Αφήσατε τον κ. Μητσοτάκη να βγάλει το φίδι από την τρύπα και τον κ. Βορίδη να μας λέει ότι τα δικαιώματά μας είναι σε περιστολή. Αυτό δεν το ανεχόμαστε, αυτό δεν θα περάσει! 
Σας ευχαριστώ.
(Χειροκροτήματα από την πτέρυγα του ΣΥΡΙΖΑ-ΕΚΜ)</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ο Πρόεδρος της Κοινοβουλευτικής Ομάδας του Συνασπισμού Ριζοσπαστικής Αριστεράς-Ενωτικού Κοινωνικού Μετώπου κ. Αλέξιος Τσίπρας έχει το λόγο για δέκα λεπτά.
<Parlmember>ΑΛΕΞΙΟΣ ΤΣΙΠΡΑΣ</Parlmember> (Πρόεδρος της Κοινοβουλευτικής Ομάδας του Συνασπισμού Ριζοσπαστικής Αριστεράς-Ενωτικού Κοινωνικού Μετώπου): Κυρίες και κύριοι Βουλευτές, έχουν περάσει δεκαπέντε μήνες μετά την ετυμηγορία του ελληνικού λαού, που έδωσε εντολή επαναδιαπραγμάτευσης του μνημονίου και τερματισμού των βάρβαρων και αναποτελεσματικών μέτρων λιτότητας που έχουν οδηγήσει την ελληνική κοινωνία στο μη παρέκει. 
Μετά από δεκαπέντε ολόκληρους μήνες είναι πλέον φανερό σε όλους πια, σε όλους τους Έλληνες και σε όλες τις Ελληνίδες, ότι η Κυβέρνηση Σαμαρά απέτυχε. Απέτυχε να αξιοποιήσει τη λαϊκή εντολή και να επαναδιαπραγματευτεί. Απέτυχε να χαράξει στρατηγική εξόδου. Απέτυχε να συγκρατήσει στοιχειωδώς την οικονομική κατάρρευση. Απέτυχε να αντιμετωπίσει την ανθρωπιστική κρίση που χτυπά πλέον την πόρτα ολοένα και περισσότερων συμπολιτών μας, εκατομμυρίων συμπολιτών μας που είναι κάτω από το όριο της φτώχειας, άνεργοι, εξαθλιωμένοι.
Επιλέξατε, κυρίες και κύριοι συνάδελφοι της Κυβέρνησης, παρά τις προεκλογικές εξαγγελίες, τις ψεύτικες και τις απατηλές προγραμματικές σας δεσμεύσεις, να ακολουθήσετε το δρόμο της πλήρους υποταγής στις επιθυμίες και στις επιδιώξεις της τρόικας. 
Ακόμα και όταν οι ίδιοι οι εταίροι μας παραδέχθηκαν τη λάθος συνταγή, η Κυβέρνησή σας, η Κυβέρνηση Σαμαρά μίλαγε για «success story». 
Ακόμα και όταν οι κυνικοί τεχνοκράτες του Διεθνούς Νομισματικού Ταμείου μίλησαν για διαγραφή μέρους του χρέους, η Κυβέρνηση Σαμαρά σιώπησε.
Ακόμα και όταν το ίδιο το Ευρωκοινοβούλιο αποφάσισε τη σύσταση εξεταστικής επιτροπής για τις ευθύνες της τρόικας στην αποτυχία του μνημονίου, η Κυβέρνησή σας, η Κυβέρνηση Σαμαρά συνέχιζε να συγκαλύπτει τις ευθύνες. 
Σήμερα την αποτυχία των επιλογών σας προσδοκάτε, δυστυχώς, να τη μετατρέψετε σε σκληρή τιμωρία δίχως τέλος για τον ελληνικό λαό. Μετά τη λεηλασία του εισοδήματος, τώρα ετοιμάζεστε να λεηλατήσετε και την ίδια την ιδιοκτησία.
Καταστρέφετε τη μικρή και μεσαία διαστρωμάτωση, διαλύετε την παραγωγική βάση, συρρικνώνετε και τις τελευταίες ελπίδες της ελληνικής οικονομίας για ανάκαμψη. 
Σ’ αυτές σας τις επιλογές δεν υπάρχει καμμία αμφιβολία ότι δεν έχετε πια κανένα κοινωνικό έρισμα, καμμία λαϊκή νομιμοποίηση. Μόνος σας σύμμαχος σ’ αυτήν την καταστροφική πορεία μια μικρή ολιγαρχία προνομιούχων και ευνοημένων διαπλεκόμενων επιχειρηματιών. 
Ακριβώς όμως επειδή έχετε χάσει κάθε κοινωνική και λαϊκή νομιμοποίηση, ακριβώς διότι η πολιτική η δική σας και της τρόικας που εφαρμόζετε έχει χάσει κάθε νομιμοποίηση στον λαό, προκειμένου να συνεχίσετε το καταστροφικό σας έργο, γίνεστε ολοένα πιο επικίνδυνοι, επικίνδυνοι για την κοινωνία, επικίνδυνοι για τον τόπο, επικίνδυνοι για τη δημοκρατία. 
Πριν από πέντε μήνες αποφασίσατε πραξικοπηματικά, χωρίς να το φέρετε στη Βουλή, και με πράξη νομοθετικού περιεχομένου βάλατε λουκέτο στην Ελληνική Ραδιοφωνία και Τηλεόραση. Επί μήνες αρνηθήκατε να συμμορφωθείτε με την απόφαση του Συμβουλίου της Επικρατείας και επιμένοντας να παρανομείτε και να αγνοείτε, να γράφετε στα παλαιότερα των υποδημάτων σας, το ίδιο το Σύνταγμα της χώρας, ούτε καν αυτήν την πράξη νομοθετικού περιεχομένου για το λουκέτο στην ΕΡΤ δεν φέρατε προς κύρωση στη Βουλή. 
Και σαν να μην έφταναν όλα αυτά, προχθές με προκλητικό τρόπο η κυβερνητική κοινοβουλευτική Πλειοψηφία αποφάσισε να χαρίσει στους ιδιοκτήτες ιδιωτικών καναλιών, που επί χρόνια λειτουργούν με προσωρινές άδειες που δεν τις έχουν πληρώσει, αποφάσισε να κάνει δωρεά τη δημόσια περιουσία των ψηφιακών συχνοτήτων στους ιδιοκτήτες. Και όλα αυτά, αφού βεβαίως προηγουμένως τους είχε δοθεί το προνομιακό καθεστώς του παρόχου σήματος. Δύο μέρες μετά, ολοκληρώνοντας πλήρως την εκτροπή και τη μετατροπή της κοινοβουλευτικής μας δημοκρατίας σε μιντιακή δημοκρατία, εισέβαλαν με απόφασή σας αστυνομικές δυνάμεις στο κτήριο της δημόσιας Ελληνικής Ραδιοφωνίας και Τηλεόρασης. 
Κυρίες και κύριοι συνάδελφοι, την ίδια στιγμή που η Κυβέρνηση Σαμαρά, η Κυβέρνησή σας, ετοιμάζεται να μπήξει για τρίτη φορά το μαχαίρι στην πληγή με νέα μέτρα, την ίδια στιγμή που ετοιμάζεστε να φορολογήσετε ακόμα και τις στάνες και τις αγροικίες, χαρίζετε εκατομμύρια στη διαπλοκή και φιμώνετε για χάρη της την Ελληνική Ραδιοφωνία και Τηλεόραση, την πραγματική δημόσια ραδιοτηλεόραση. 
Το χειρότερο όμως και αυτό που μας ανησυχεί είναι ότι σήμερα αποφασίζετε να μπείτε νύχτα στο Ραδιομέγαρο της ΕΡΤ, προκειμένου αύριο να μπορείτε, πάλι νύχτα, ήσυχοι, να μπαίνετε στα σπίτια των ανθρώπων που χρωστάνε, να τα βγάζετε στο σφυρί, στον πλειστηριασμό. Διότι αυτό απαιτεί η τρόικα. 
Κυρίες και κύριοι Βουλευτές, κυρίες και κύριοι συνάδελφοι, αυτήν τη θεσμική εκτροπή δεν δικαιούμαστε να την αποδεχθούμε. Εμείς, ως Αξιωματική Αντιπολίτευση, δεν δικαιούμεθα να ανεχθούμε, να αποδεχθούμε, αυτήν τη μέγιστη θεσμική εκτροπή. Βεβαίως η ευθύνη δεν βαραίνει μόνο εμάς. Η ευθύνη τους βαραίνει όλους, τον καθένα και την καθεμιά από τους Βουλευτές όλων των κομμάτων και των πτερύγων του Κοινοβουλίου. Η ευθύνη είναι βαριά και η ευθύνη είναι ιστορική. Ας την αναλάβει ο καθένας και η καθεμιά καθ’ όπως του αναλογεί. 
Κύριε Πρόεδρε, ενημερώνω και εσάς και το Σώμα ότι η Κοινοβουλευτική Ομάδα του ΣΥΡΙΖΑ αποφάσισε σήμερα, αξιοποιώντας το άρθρο 142 του Κανονισμού της Βουλής, να καταθέσει πρόταση δυσπιστίας κατά της Κυβέρνησης Σαμαρά.
(Χειροκροτήματα από την πτέρυγα του ΣΥΡΙΖΑ-ΕΚΜ)
Η πορεία προς την οικονομική καταστροφή και την αναξιοπρέπεια του λαού μας πρέπει να σταματήσει και να σταματήσει τώρα. 
Οφείλουμε, έχουμε χρέος να την σταματήσουμε. Η συρρίκνωση και η απαξίωση της δημοκρατίας πρέπει να σταματήσει και να σταματήσει τώρα. Έχουμε χρέος να την εμποδίσουμε. 
Με τη στήριξη της μεγάλης πλειοψηφίας του λαού μας, των Ελληνίδων και των Ελλήνων, είμαι σίγουρος ότι θα καταφέρουμε να εμποδίσουμε αυτήν την πορεία, να σταματήσουμε την καταστροφή και να δημιουργήσουμε τις προϋποθέσεις, για να ελπίζουμε για ένα καλύτερο αύριο για εμάς και τα παιδιά μας.
Κύριε Πρόεδρε, καταθέτω την πρόταση δυσπιστίας.
 (Χειροκροτήματα από την πτέρυγα του ΣΥΡΙΖΑ-ΕΚΜ)
(Στο σημείο αυτό ο Πρόεδρος της Κοινοβουλευτικής Ομάδας του Συνασπισμού Ριζοσπαστικής Αριστεράς-Ενωτικό Κοινωνικό Μέτωπο κ. Αλέξης Τσίπρας καταθέτει για τα Πρακτικά την προαναφερθείσα πρόταση, η οποία έχει ως εξής:
(Να μπουν οι σελίδες381-385)</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Το λόγο έχει ο Υπουργός κ. Μητσοτάκης.</ChairmanSpeech>
<Speech><Parlmember>ΚΥΡΙΑΚΟΣ ΜΗΤΣΟΤΑΚΗΣ</Parlmember> (Υπουργός Διοικητικής Μεταρρύθμισης και Ηλεκτρονικής Διακυβέρνησης): Κύριε Αρχηγέ της Αξιωματικής Αντιπολίτευσης, δώσατε μια πολύ μεγάλη ευκαιρία στην Κυβέρνηση με την πρόταση την οποία καταθέσατε να αποδείξει ότι η κοινοβουλευτική Πλειοψηφία είναι ισχυρή και αρραγής και στις επόμενες μέρες θα δοθεί η ευκαιρία να μπορέσουμε όλοι να τοποθετηθούμε για το πώς αντιλαμβανόμαστε το μέλλον της χώρας. Η Κυβέρνηση θα είναι παρούσα σε αυτή τη συζήτηση και μέσα από την ψήφο θα αναβαπτιστεί η κοινοβουλευτική Πλειοψηφία, όπως της αρμόζει, για να μπορέσει να αντιμετωπίσει τις μεγάλες προκλήσεις της χώρας.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Κύριε Υπουργέ, κατετέθη πρόταση δυσπιστίας υπογεγραμμένη από πλέον των πενήντα Βουλευτών που απαιτείται σύμφωνα με το άρθρο 142 του Κανονισμού της Βουλής. Στην Κυβέρνηση εναπόκειται να διακόψουμε αυτήν τη στιγμή και να αρχίσει η συζήτηση μετά διήμερον ή να αρχίσει αυτήν τη στιγμή η συζήτηση. Παρακαλώ πολύ, να με ενημερώσετε ποιες είναι οι προθέσεις της Κυβέρνησης. 
Κύριε Υπουργέ, να διακόψουμε για ένα πεντάλεπτο για τις συνεννοήσεις σας;</ChairmanSpeech>
<Speech><Parlmember>ΚΥΡΙΑΚΟΣ ΜΗΤΣΟΤΑΚΗΣ</Parlmember> (Υπουργός Διοικητικής Μεταρρύθμισης και Ηλεκτρονικής Διακυβέρνησης): Ναι, κύριε Πρόεδρε.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Κύριοι συνάδελφοι, θα διακόψουμε για πέντε λεπτά για να συνεννοηθεί και ο Υπουργός με την Κυβέρνηση.</ChairmanSpeech> 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Όχι, κύριε Πρόεδρε, πρέπει να απαντήσει αμέσως.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Παρακαλώ! Είναι λογικό να συνεννοηθεί ο Υπουργός με τον Πρωθυπουργό, με την Κυβέρνηση. Είναι δυνατόν να αποφασίσουμε αυτήν τη στιγμή;</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Η Κυβέρνηση πρέπει να πάρει θέση.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Θα πάρει θέση τώρα.</ChairmanSpeech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Έπρεπε να είναι εδώ ο Πρωθυπουργός.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Διακόπτουμε τη συνεδρίαση για πέντε λεπτά. 
(ΔΙΑΚΟΠΗ) 
(ΜΕΤΑ ΤΗ ΔΙΑΚΟΠΗ)</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Κυρίες και κύριοι συνάδελφοι, επαναλαμβάνεται η διακοπείσα συνεδρίαση.
Το λόγο έχει ο Υπουργός Διοικητικής Μεταρρύθμισης και Ηλεκτρονικής Διακυβέρνησης κ. Κυριάκος Μητσοτάκης, ώστε να τοποθετηθεί επί της κατατεθείσης πρότασης δυσπιστίας.</ChairmanSpeech> 
<Speech><Parlmember>ΚΥΡΙΑΚΟΣ ΜΗΤΣΟΤΑΚΗΣ</Parlmember> (Υπουργός Διοικητικής Μεταρρύθμισης και Ηλεκτρονικής Διακυβέρνησης): Ευχαριστώ, κύριε Πρόεδρε. 
Η Κυβέρνηση, αποδεχόμενη την πρόταση δυσπιστίας, προτείνει με ομόφωνη απόφαση του Σώματος, η συζήτηση να ξεκινήσει το συντομότερο δυνατόν, αλλά να δοθεί επαρκής χρόνος στους Βουλευτές να επιστρέψουν. 
Προτείνουμε, λοιπόν, η συζήτηση να ξεκινήσει αύριο στις 12.00´, να δοθεί η δυνατότητα παράτασης ως προς την εγγραφή των Βουλευτών μέχρι κάποια ώρα το απόγευμα που θα αποφασίσει το Προεδρείο και να ολοκληρωθεί η ψηφοφορία το βράδυ της Κυριακής.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Η πρόταση που κάνει η Κυβέρνηση γίνεται ομόφωνα αποδεκτή;</ChairmanSpeech>
<Speech><Parlmember>ΟΛΟΙ ΟΙ ΒΟΥΛΕΥΤΕΣ</Parlmember>: Μάλιστα, μάλιστα.</Speech> 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Μπορώ να έχω το λόγο, κύριε Πρόεδρε;</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Το λόγο έχει ο κ. Λαφαζάνης.</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Κάνουμε αποδεκτή την πρόταση υπό μία βασική προϋπόθεση. Βεβαίως, ότι ο χρόνος από αύριο στις 12.00´ μέχρι την Κυριακή το βράδυ να κατανεμηθεί με ευθύνη και του Προεδρείου κατά τέτοιον τρόπο, ώστε να υπάρχει ισοτιμία ανάμεσα στην Κυβέρνηση και την Αντιπολίτευση, όσον αφορά τις ομιλίες. 
Το τονίζω αυτό, διότι είναι σημαντικό στοιχείο. Δεν μπορεί αυτοί που κάνουν πρόταση δυσπιστίας να είναι αυτοί που δεν θα μιλάνε από το Βήμα της Βουλής και να έχουμε παρέλαση Υπουργών και Υφυπουργών κατά τέτοιον τρόπο, ώστε ο χρόνος να είναι στην ουσία για κυβερνητική παρουσία και μόνο. 
Κάνω παράκληση προς το Προεδρείο, που είναι λογική νομίζω. Μπορείτε να πάρετε μια τέτοια πρωτοβουλία, έτσι ώστε η συζήτηση να διεξαχθεί με τον καλύτερο δυνατό τρόπο.
Ευχαριστώ.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Το λόγο έχει ο κ. Πανούσης.</ChairmanSpeech>
<Speech><Parlmember>ΙΩΑΝΝΗΣ ΠΑΝΟΥΣΗΣ</Parlmember>: Κάνουμε δεκτή την πρόταση. Συμφωνούμε. Και συμφωνούμε και με αυτό που είπε ο κ. Λαφαζάνης.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Το λόγο έχει ο Κοινοβουλευτικός Εκπρόσωπος των Ανεξάρτητων Ελλήνων, ο κ. Καπερνάρος.</ChairmanSpeech>
<Speech><Parlmember>ΒΑΣΙΛΕΙΟΣ ΚΑΠΕΡΝΑΡΟΣ</Parlmember>: Κάνουμε δεκτή την πρόταση. Μόνο, σας παρακαλώ, πρέπει να αποσαφηνίσουμε και μέχρι ποια ώρα θα γίνονται οι εγγραφές των Βουλευτών για να μιλήσουν. Να το καθορίσουμε από τώρα αυτό.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Συνεπώς κατόπιν ομόφωνης απόφασης της Ολομέλειας αποφασίζεται η συζήτηση επί της προτάσεως δυσπιστίας, την οποίαν κατέθεσαν εβδομήντα ένας Βουλευτές του ΣΥΡΙΖΑ και ο Πρόεδρος της Κοινοβουλευτικής τους Ομάδος, ο κ. Τσίπρας, που σύμφωνα με το έγγραφο το οποίο κατετέθη  και έχει ως εξής: 
«Σύμφωνα με το άρθρο 142 του Κανονισμού της Βουλής η Κοινοβουλευτική Ομάδα του ΣΥΡΙΖΑ-Ενωτικού Κοινωνικού Μετώπου με αφορμή τη σημερινή αυταρχική αστυνομική επέμβαση στην ΕΡΤ καταθέτει πρόταση δυσπιστίας κατά της Κυβέρνησης για τις διαρκείς παραβιάσεις της δημοκρατικής νομιμότητας και τη δεινή οικονομική θέση στην οποία έχει περιέλθει η ελληνική κοινωνία εξαιτίας της βάρβαρης οικονομικής πολιτικής». 
Ακολουθούν οι υπογραφές, οι οποίες είναι πάνω από πενήντα όπως προβλέπει ο Κανονισμός. Ως εκ τούτου, αυτήν τη στιγμή ξεκινάει η σχετική διαδικασία. 
Κατά το άρθρο 142, οι δυνατότητες οι οποίες υπάρχουν είναι οι εξής: Είτε ξεκινάμε αμέσως τη συζήτηση είτε μετά διήμερον. Αυτό εναπόκειται στην ευχέρεια της Κυβέρνησης. Ήδη, όμως, μετά την ομόφωνη απόφαση του Σώματος, υπάρχει δυνατότητα παρέκκλισης από το γράμμα του Κανονισμού και η απόφασις είναι η εξής:
Η συζήτηση αρχίζει αύριο στις 12.00´. Θα επιτραπεί η εγγραφή των ομιλητών εξαιτίας του ότι πιθανώς συνάδελφοι να έχουν αναχωρήσει στις εκλογικές τους περιφέρειες μέχρι τις 22.00´. Η ψηφοφορία θα γίνει την Κυριακή στις 24.00´.</ChairmanSpeech> 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Να λάβετε υπ’ όψιν και αυτά που είπα.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Όσον αφορά την παρατήρηση του κ. Λαφαζάνη, ασφαλώς δεν μπορούμε να αγνοήσουμε τον Κανονισμό, πλην όμως, προφανώς το Προεδρείο θα κάνει προσπάθεια, ούτως ώστε οι χρόνοι να είναι τέτοιοι που να μιλήσουν όσο το δυνατόν περισσότεροι συνάδελφοι και σύμφωνα με τον τρόπο που έχουμε καθιερώσει μέχρι τώρα, εναλλάξ.
Δεν υπάρχει κανείς άλλος συνάδελφος ο οποίος να θέλει να τοποθετηθεί.
Κύριοι συνάδελφοι, δέχεστε στο σημείο αυτό να λύσουμε τη συνεδρίαση;</ChairmanSpeech>
<Speech><Parlmember>ΟΛΟΙ ΒΟΥΛΕΥΤΕΣ</Parlmember>: Μάλιστα, μάλιστα.
Με τη συναίνεση του Σώματος και ώρα 18.19΄ λύεται η συνεδρίαση για αύριο ημέρα Παρασκευή 8 Νοεμβρίου 2013 και ώρα 12.00΄, με αντικείμενο εργασιών του Σώματος: «Συζήτηση της προτάσεως δυσπιστίας κατά της Κυβέρνησης που κατέθεσαν ο Πρόεδρος της Κοινοβουλευτικής Ομάδας του ΣΥΡΙΖΑ-Ενωτικού Κοινωνικού Μετώπου και Αρχηγός της Αξιωματικής Αντιπολίτευσης κ. Αλέξης Τσίπρας με εβδομήντα έναν Βουλευτές του κόμματός του».
Ο</Speech> ΠΡΟΕΔΡΟΣ                                                        ΟΙ ΓΡΑΜΜΑΤΕΙΣ  
Τελευταία Αποθήκευση:15/11/2013 1:24:00 μμΑπό:K.arapi
Εκτυπώθηκε:15/11/2013 11:46:00 πμ</body>
</html>