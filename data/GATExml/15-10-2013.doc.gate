<html><head><meta name="cp:revision" content="4"><meta name="date" content="2013-10-22T09:49:00Z"><meta name="Company" content="OTS"><meta name="Keywords" content=""><meta name="meta:word-count" content="55023"><meta name="subject" content=""><meta name="dc:creator" content="Production"><meta name="extended-properties:Company" content="OTS"><meta name="Word-Count" content="55023"><meta name="dcterms:created" content="2013-10-22T09:27:00Z"><meta name="dcterms:modified" content="2013-10-22T09:49:00Z"><meta name="Last-Modified" content="2013-10-22T09:49:00Z"><meta name="Last-Save-Date" content="2013-10-22T09:49:00Z"><meta name="meta:character-count" content="297125"><meta name="Template" content="Normal"><meta name="meta:save-date" content="2013-10-22T09:49:00Z"><meta name="dc:title" content=""><meta name="Application-Name" content="Microsoft Office Word"><meta name="modified" content="2013-10-22T09:49:00Z"><meta name="Edit-Time" content="6600000000"><meta name="cp:subject" content=""><meta name="Content-Type" content="application/msword"><meta name="creator" content="Production"><meta name="meta:author" content="Production"><meta name="dc:subject" content=""><meta name="extended-properties:Application" content="Microsoft Office Word"><meta name="meta:creation-date" content="2013-10-22T09:27:00Z"><meta name="meta:last-author" content="katerinag"><meta name="Creation-Date" content="2013-10-22T09:27:00Z"><meta name="xmpTPg:NPages" content="305"><meta name="resourceName" content="15-10-2013.doc"><meta name="Last-Author" content="katerinag"><meta name="Character Count" content="297125"><meta name="Page-Count" content="305"><meta name="Revision-Number" content="4"><meta name="extended-properties:Template" content="Normal"><meta name="meta:keyword" content=""><meta name="Author" content="Production"><meta name="meta:page-count" content="305"></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></head><body>ΣΥΝΕΔΡΙΑΣΗ 15-10-2013		ΣΕΛ.305
(Σημείωση: Ο παρακάτω πίνακας περιεχομένων δεν αποτελεί το τελικό κείμενο, διότι εκκρεμούν ορθογραφικές και συντακτικές διορθώσεις)
ΠΙΝΑΚΑΣ ΠΕΡΙΕΧΟΜΕΝΩΝ
ΙΕ’ ΠΕΡΙΟΔΟΣ 
ΠΡΟΕΔΡΕΥΟΜΕΝΗΣ ΚΟΙΝΟΒΟΥΛΕΥΤΙΚΗΣ ΔΗΜΟΚΡΑΤΙΑΣ
ΣΥΝΟΔΟΣ Β΄
ΣΥΝΕΔΡΙΑΣΗ Ζ΄
Τρίτη  15 Οκτωβρίου 2013
ΘΕΜΑΤΑ
 
Α. ΕΙΔΙΚΑ ΘΕΜΑΤΑ 
1. Επικύρωση Πρακτικών, σελ. 
2. Ανακοινώνεται ότι η Ομοσπονδία Ιδιωτικών Εκπαιδευτικών Λειτουργών Ελλάδας (ΟΙΕΛΕ) κατέθεσε ψήφισμα με το οποίο ανακοινώνει την απόφασή της για προκήρυξη 24ωρης πανελλαδικής απεργίας για σήμερα Τρίτη 15 Οκτωβρίου 2013, διαμαρτυρόμενη για την πολιτική υποβάθμιση της ιδιωτικής εκπαίδευσης που ακολουθεί η Κυβέρνηση, σελ. 
3. Επί διαδικαστικού θέματος, σελ. 
4. Αναφορά  στην ποινική δίωξη κατά Βουλευτών και μελών του κόμματος &quot;Λαϊκός Σύνδεσμος - Χρυσή Αυγή&quot; και στην τροπολογία για την αναστολή της κρατικής χρηματοδοτήσεις σε κόμματα που διώκονται για ποινικά αδικήματα, σελ. 
 
Β. ΚΟΙΝΟΒΟΥΛΕΥΤΙΚΟΣ ΕΛΕΓΧΟΣ 
1. Κατάθεση αναφορών, σελ. 
2. Απαντήσεις Υπουργών σε ερωτήσεις Βουλευτών, σελ. 
3. Συζήτηση αναφορών και ερωτήσεων:
 α) Προς τον Υπουργό Αγροτικής Ανάπτυξης και Τροφίμων, σχετικά με την αποζημίωση των αγροτών λόγω ακαρπίας των ελαιοδένδρων στη Μεσσηνία, σελ. 
 β) Προς τον Υπουργό Εργασίας, Κοινωνικής Ασφάλισης και Πρόνοιας:
  i. σχετικά με την αρνητική στάση των τραπεζών για την εφαρμογή της Υπουργικής απόφασης που προβλέπει τη δυνατότητα επιμήκυνσης της διάρκειας αποπληρωμής δανείων, που χορηγήθηκαν σε δικαιούχους του Οργανισμού Εργατικής Κατοικίας μέσω τραπεζών με επιδοτούμενο επιτόκιο, σελ. 
 ii.  σχετικά με τους εργαζόμενους στο εργοστάσιο &quot;ΕΛΛΗΝΙΚΑ ΣΩΛΗΝΟΥΡΓΕΙΑ Α.Ε.&quot; της εταιρείας &quot;ΜΗΧΑΝΙΚΗ Α.Ε.&quot; και στα εργοστάσια ξύλου &quot;ΝΕΟΣΕΤ&quot; και &quot;ΣΕΛΜΑΝ&quot; στη Χαλκίδα., σελ. 
γ) Προς τον Υπουργό Υγείας:
 i. σχετικά με τη διακομιδή ασθενών από τις Βόρειες Σποράδες, σελ. 
 ii. σχετικά με την αντιμετώπιση των προβλημάτων του Γενικού Νοσοκομείου Καστοριάς λόγω της ελλιπούς στελέχωσης του σε ιατρικό δυναμικό, σελ. 
 
Γ. ΝΟΜΟΘΕΤΙΚΗ ΕΡΓΑΣΙΑ 
Συζήτηση επί της αρχής του σχεδίου νόμου του Υπουργείου Περιβάλλοντος, Ενέργειας και Κλιματικής Αλλαγής: &quot;Ρυθμίσεις θεμάτων Ανανεώσιμων Πηγών Ενέργειας και άλλες διατάξεις&quot;, σελ. 

ΠΡΟΕΔΡΕΥΟΝΤΕΣ
ΔΡΙΒΕΛΕΓΚΑΣ Ι., σελ.                                                                                                    ΚΟΛΛΙΑ-ΤΣΑΡΟΥΧΑ Μ. , σελ.                                                   ΜΑΡΚΟΓΙΑΝΝΑΚΗΣ Χ., σελ. 

ΟΜΙΛΗΤΕΣ

Α. Επί διαδικαστικού θέματος:
ΔΙΑΜΑΝΤΟΠΟΥΛΟΣ Ε. , σελ.
ΔΡΙΒΕΛΕΓΚΑΣ Ι. , σελ.
ΚΛΕΙΤΣΙΩΤΗΣ Κ. , σελ.
ΚΟΛΛΙΑ-ΤΣΑΡΟΥΧΑ Μ. , σελ.

Β. Επί της αναφοράς  στην ποινική δίωξη κατά Βουλευτών και μελών του κόμματος &quot;Λαϊκός Σύνδεσμος - Χρυσή Αυγή&quot; και στην τροπολογία για την αναστολή της κρατικής χρηματοδοτήσεις σε κόμματα που διώκονται για ποινικά αδικήματα:
ΒΟΥΛΤΕΨΗ Σ. , σελ.
ΚΑΣΙΔΙΑΡΗΣ Η. , σελ.
ΚΟΥΚΟΥΛΟΠΟΥΛΟΣ Π. , σελ.
ΜΑΡΙΑΣ Ε. , σελ.
ΜΑΤΘΑΙΟΠΟΥΛΟΣ Α. , σελ.
ΞΗΡΟΤΥΡΗ - ΑΙΚΑΤΕΡΙΝΑΡΗ Α. , σελ.
ΠΑΠΑΔΗΜΟΥΛΗΣ Δ. , σελ.
ΠΑΦΙΛΗΣ Α. , σελ.
ΤΣΟΥΚΑΛΗΣ Ν. , σελ.

Γ. Επί των αναφορών και ερωτήσεων:
ΓΕΩΡΓΙΑΔΗΣ Σ. , σελ.
ΔΙΑΜΑΝΤΟΠΟΥΛΟΣ Ε. , σελ.
ΚΑΤΣΩΤΗΣ Χ. , σελ.
ΚΕΓΚΕΡΟΓΛΟΥ Β. , σελ.
ΚΟΥΤΣΟΥΚΟΣ Γ. , σελ.
ΠΕΤΡΑΚΟΣ Α. , σελ.
ΧΑΡΑΚΟΠΟΥΛΟΣ Μ. , σελ.
ΧΡΥΣΟΒΕΛΩΝΗ Μ. , σελ.

Δ. Επί του σχεδίου νόμου του Υπουργείου Περιβάλλοντος, Ενέργειας και Κλιματικής Αλλαγής:
ΒΟΥΛΤΕΨΗ Σ. , σελ.
ΓΛΕΖΟΣ Ε. , σελ.
ΔΙΩΤΗ Η. , σελ.
ΙΑΤΡΙΔΗ Τ. , σελ.
ΚΑΡΑΣΜΑΝΗΣ Γ. , σελ.                                                                         ΚΑΣΙΔΙΑΡΗΣ Η., σελ. 
ΚΛΕΙΤΣΙΩΤΗΣ Κ. , σελ.
ΚΟΥΚΟΥΛΟΠΟΥΛΟΣ Π. , σελ.
ΚΩΝΣΤΑΝΤΙΝΟΠΟΥΛΟΣ Ο. , σελ.
ΜΑΚΡΗ Ρ. , σελ.
ΜΑΝΙΑΤΗΣ Ι. , σελ.
ΜΑΝΩΛΑΚΟΥ Δ. , σελ.
ΜΑΤΘΑΙΟΠΟΥΛΟΣ Α. , σελ.
ΜΩΡΑΪΤΗΣ Ν. , σελ.
ΞΗΡΟΤΥΡΗ - ΑΙΚΑΤΕΡΙΝΑΡΗ Α. , σελ.
ΞΟΥΛΙΔΟΥ Σ. , σελ.
ΠΑΠΑΔΗΜΟΥΛΗΣ Δ. , σελ.
ΠΑΦΙΛΗΣ Α. , σελ.
ΠΕΤΡΑΚΟΣ Α. , σελ.
ΤΑΛΙΑΔΟΥΡΟΣ Σ. , σελ.
ΤΣΟΥΚΑΛΗΣ Ν. , σελ.
ΦΟΥΝΤΑ Ν. , σελ.

 
ΠΡΑΚΤΙΚΑ ΒΟΥΛΗΣ
ΙΕ΄ ΠΕΡΙΟΔΟΣ 
ΠΡΟΕΔΡΕΥΟΜΕΝΗΣ ΚΟΙΝΟΒΟΥΛΕΥΤΙΚΗΣ ΔΗΜΟΚΡΑΤΙΑΣ
ΣΥΝΟΔΟΣ Β΄
ΣΥΝΕΔΡΙΑΣΗ Ζ΄
Τρίτη 15 Οκτωβρίου 2013
Αθήνα, σήμερα στις 15 Οκτωβρίου 2013, ημέρα Τρίτη και ώρα 18.03΄ συνήλθε στην Αίθουσα των συνεδριάσεων του Βουλευτηρίου η Βουλή σε ολομέλεια για να συνεδριάσει υπό την προεδρία του Ε΄ Αντιπροέδρου αυτής κ ΙΩΑΝΝΗ ΔΡΙΒΕΛΕΓΚΑ .
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Κυρίες και κύριοι συνάδελφοι, αρχίζει η συνεδρίαση.
Παρακαλείται ο κύριος Γραμματέας να ανακοινώσει τις αναφορές προς το Σώμα. 
(Ανακοινώνονται προς το Σώμα από το Βουλευτή Μεσσηνίας κ. Αθανάσιο Πετράκο τα ακόλουθα:
Α. ΚΑΤΑΘΕΣΗ ΑΝΑΦΟΡΩΝ
1) Ο Βουλευτής Ευβοίας κ. ΔΗΜΗΤΡΙΟΣ ΑΝΑΓΝΩΣΤΑΚΗΣ κατέθεσε αναφορά με την οποία ο Πρόεδρος της Δημοτικής Κοινότητας Άσσου Κορινθίας καταγγέλλει τον υπερβολικά υψηλό υπολογισμό επιβολής Φόρου Ακίνητης Περιουσίας (100ευρώ/τ.μ.) στην περιοχή, χωρίς να λαμβάνονται υπ’όψιν οι ιδιαιτερότητές της.
2) Η Βουλευτής Σερρών κ. ΜΑΡΙΑ ΚΟΛΛΙΑ - ΤΣΑΡΟΥΧΑ κατέθεσε αναφορά με την οποία o Αγροτικός Καπνικός Συνεταιρισμός Νομού Σερρών «ΕΜΜΑΝΟΥΗΛ ΠΑΠΑΣ» αιτείται αποζημίωσης, εξαιτίας της καταστροφής των τελευταίων χεριών συγκομιδής του καπνού λόγω των κακών καιρικών συνθηκών.
3) Ο Βουλευτής Ημαθίας κ. ΚΩΝΣΤΑΝΤΙΝΟΣ ΓΙΟΒΑΝΟΠΟΥΛΟΣ κατέθεσε αναφορά με την οποία ο Πρόεδρος του Επιμελητηρίου Ημαθίας παραθέτει τις προτάσεις του για αλλαγές στον τρόπο λειτουργίας του Οργανισμού Απασχολήσεως Ελεύθερων Επαγγελματιών.
4) Ο Βουλευτής Α΄ Αθηνών κ. ΙΩΑΝΝΗΣ ΠΑΝΟΥΣΗΣ κατέθεσε αναφορά με την οποία ο Πρόεδρος της Δημοτικής Κοινότητας Άσσου Κορινθίας καταγγέλλει τον υπερβολικά υψηλό υπολογισμό επιβολής Φόρου Ακίνητης Περιουσίας (100ευρώ/τ.μ.) στην περιοχή, χωρίς να λαμβάνονται υπ’όψιν οι ιδιαιτερότητές της.
5) Η Βουλευτής Ιωαννίνων κ. ΑΝΝΑ-ΜΙΣΕΛ ΑΣΗΜΑΚΟΠΟΥΛΟΥ κατέθεσε αναφορά με την οποία η Ένωση Αστυνομικών Υπαλλήλων Ιωαννίνων διαμαρτύρεται σχετικά με τη μη ενίσχυση της Αστυνομικής Διεύθυνσης Ιωαννίνων στις έκτακτες μεταθέσεις του Οκτωβρίου.
6) Η Βουλευτής Λακωνίας κ. ΦΕΒΡΩΝΙΑ ΠΑΤΡΙΑΝΑΚΟΥ κατέθεσε αναφορά με την οποία η Διοικούσα Επιτροπή του Δικτύου Περιβαλλοντικής και Πολιτιστικής Προστασίας της Λακωνίας εκφράζει τη διαμαρτυρία της για τον ορατό κίνδυνο να κλείσει το Νοσοκομείο Μολάων ή να μετατραπεί σε κέντρο υγείας, λόγω της υποχρηματοδότησης και της ανεπάρκειας προσωπικού.
7) Η Βουλευτής Μαγνησίας κ. ΜΑΡΙΝΑ ΧΡΥΣΟΒΕΛΩΝΗ κατέθεσε αναφορά με την οποία η Ένωση Αναπήρων Θυμάτων Πολέμου και Εθνικής Αντίστασης του Νομού Μαγνησίας διαμαρτύρεται για την περικοπή των πενιχρών συντάξεων των άγαμων θυγατέρων που οι προστάτες τους έχασαν τη ζωή τους στους εκάστοτε πολέμους. 
8) Ο Βουλευτής Ηρακλείου κ. ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ κατέθεσε δημοσίευμα εφημερίδας σύμφωνα με το οποίο οι ελαιοπαραγωγοί της Κρήτης υπέστησαν τεράστιες ζημιές από τις θεομηνίες και θα πρέπει να αποζημιωθούν έγκαιρα, λόγω της μεγάλης μείωσης της παραγωγής. 
9) Ο Βουλευτής Πέλλης κ. ΙΟΡΔΑΝΗΣ ΤΖΑΜΤΖΗΣ κατέθεσε αναφορά με την οποία ο κ. Διαμαντής Παντακίδης αιτείται την αναγνώριση μορίων στη ΔΟΕ, λόγω κατοχής δύο τίτλων σπουδών. 
10) Ο Βουλευτής Πέλλης κ. ΙΟΡΔΑΝΗΣ ΤΖΑΜΤΖΗΣ κατέθεσε αναφορά με την οποία το Κέντρο Ελληνικού Πολιτισμού Σουηδίας αιτείται την άμεση δημιουργία ιδρύματος, με στόχο τη διατήρηση της συλλογικής μνήμης του οικουμενικού ελληνισμού και την αμφίδρομη επαφή του με τη μητροπολιτική Ελλάδα, πέρα από εφήμερες ή μικροπολιτικές σκοπιμότητες.
11) Ο Βουλευτής Β΄ Αθηνών κ. ΑΠΟΣΤΟΛΟΣ ΚΑΚΛΑΜΑΝΗΣ κατέθεσε αναφορά με την οποία η Ένωση Ιατρών ΕΟΠΥΥ τάσσεται υπέρ της μεταρρύθμισης στον ΕΟΠΥΥ, αλλά εκφράζει την αντίθεσή της σε απολύσεις και στον περιορισμό της πρόσβασης των ασφαλισμένων σε εξειδικευμένους ιατρούς.
12) Ο Βουλευτής Κυκλάδων κ. ΝΙΚΟΛΑΟΣ ΣΥΡΜΑΛΕΝΙΟΣ κατέθεσε αναφορά με την οποία ο Δήμαρχος Άνδρου προτείνει βελτιώσεις για την καλύτερη λειτουργία των νησιωτικών Γραφείων Εξυπηρέτησης Φορολογουμένων.
13) Ο Βουλευτής Πέλλης κ. ΙΟΡΔΑΝΗΣ ΤΖΑΜΤΖΗΣ κατέθεσε αναφορά με την οποία ο Πολιτιστικός Σύλλογος «Αριστοτέλης Λουτροχωρίου» αιτείται την παραχώρηση οικοπέδου για κατασκευή πισίνας, αποδυτηρίων και αναψυκτηρίου, με σκοπό την αξιοποίηση των ιαματικών λουτρών της περιοχής.
14) Ο Βουλευτής Β΄ Αθηνών κ. ΒΥΡΩΝ ΠΟΛΥΔΩΡΑΣ κατέθεσε αναφορά με την οποία η κ. Αθηνά Οικονομίδου αιτείται την επίλυση θέματος που αφορά περικοπή συντάξεως σε άγαμες θυγατέρες.
15) Η Βουλευτής Β΄ Αθηνών κ. ΟΛΓΑ-ΝΑΝΤΙΑ ΒΑΛΑΒΑΝΗ κατέθεσε αναφορά με την οποία ο κ. Χρήστος Σιδέρης, μέλος του συντονιστικού οργάνου του Μητροπολιτικού Κοινωνικού Ιατρείου Ελληνικού, εκφράζει τη δυσαρέσκειά του για την επιβολή προστίμου (72 ευρώ) από τον ΟΑΣΑ σε μακροχρόνια άνεργη. Η κυρία αυτή είναι ασθενής του Μητροπολιτικού Κοινωνικού Ιατρείου και επιπλέον ανήκει στην κατηγορία των ανασφάλιστων - άνεργων και άπορων πολιτών.
16) Οι Βουλευτές Μεσσηνίας κ. ΑΘΑΝΑΣΙΟΣ ΠΕΤΡΑΚΟΣ και Αρκαδίας κ. ΚΩΝΣΤΑΝΤΙΝΟΣ ΖΑΧΑΡΙΑΣ κατέθεσαν αναφορά με την οποία η Διοικούσα Επιτροπή του Δικτύου Περιβαλλοντικής και Πολιτιστικής Προστασίας της Λακωνίας εκφράζει τη διαμαρτυρία της για τον ορατό κίνδυνο να κλείσει το Νοσοκομείο Μολάων ή να μετατραπεί σε κέντρο υγείας, λόγω της υποχρηματοδότησης και της ανεπάρκειας προσωπικού.
17) Οι Βουλευτές Ηρακλείου κ. ΜΙΧΑΗΛ ΚΡΙΤΣΩΤΑΚΗΣ και κ. ΜΑΡΙΑ ΔΙΑΚΑΚΗ κατέθεσαν αναφορά με την οποία η Πανελλήνια Ομοσπονδία Εργατών Επισιτισμού και Υπαλλήλων Τουριστικών Επαγγελμάτων διαμαρτύρεται για τις αθέμιτες εργοδοτικές πρακτικές στον τουρισμό. Συγκεκριμένα η εργοδοσία («OUT OF THE BLUE CAPSIS ELITE RESORT», Ηράκλειο Κρήτης) απαιτεί από τους εργαζομένους εθελοντική δήλωση αποδοχής μεταχρονολογημένης καταβολής της μισθοδοσίας και του επιδόματος αδείας.
18) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία ο κ. Μάρκος Ζανίκος αιτείται την ανάγκη τροποποίησης του θεσμικού πλαισίου για τη ρύθμιση ληξιπρόθεσμων οφειλών, σε σχέση με τους φόρους που βαρύνουν την ακίνητη περιουσία.
19) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται στην καθυστέρηση του διαγωνισμού για το μοριακό έλεγχο του αίματος, προκαλώντας ανασφάλεια στους πολυμεταγγιζόμενους ασθενείς αλλά και οικονομική αιμορραγία στον κρατικό προϋπολογισμό.
20) Οι Βουλευτές Ηρακλείου κ. ΜΙΧΑΗΛ ΚΡΙΤΣΩΤΑΚΗΣ και κ. ΜΑΡΙΑ ΔΙΑΚΑΚΗ κατέθεσαν αναφορά με την οποία ο Σύλλογος Γονέων και Κηδεμόνων του Σχολείου Ευρωπαϊκής Παιδείας (ΣΕΠ) Ηρακλείου Κρήτης διαμαρτύρεται, διότι το Σχολείο Ευρωπαϊκής Παιδείας δεν είναι επαρκώς στελεχωμένο και μέχρι σήμερα λειτουργεί μόνο η Α΄ τάξη του ελληνόφωνου δημοτικού.
21) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται σε δημοσιογραφική έρευνα για περιπτώσεις επίορκων δημάρχων και για στοιχεία που δόθηκαν στον Επιθεωρητή Δημοσίας Διοίκησης κ. Ρακιντζή.
22) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αφορά σε επιστολή του Ιατρικού Συλλόγου για την αντιμετώπιση άμεσων προβλημάτων των ασφαλισμένων του ΕΟΠΥΥ. 
23) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αφορά στον κίνδυνο που διατρέχει το έργο ανάπλασης της παραλιακής ζώνης Αιγίου.
24) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αφορά σε καταγγελίες, σύμφωνα με τις οποίες κάποιοι παιδικοί σταθμοί που εντάχθηκαν στο πρόγραμμα του ΕΣΠΑ ζητούσαν από γονείς επιπλέον χρήματα.
25) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αφορά στο συλλεκτήριο αγωγό αποχέτευσης, ο οποίος θα σταματήσει στην Ακράτα και θα αφήσει εκτός την Αιγείρα Αχαΐας. 
26) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται στην αγωνία από το βοηθό Δημάρχου Δυτικής Αχαΐας για ελλείψεις σε προσωπικό που αντιμετωπίζει το Αστυνομικό Τμήμα της Κάτω Αχαΐας.
27) Ο Βουλευτής Ηρακλείου κ. ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ κατέθεσε δημοσίευμα εφημερίδας το οποίο αφορά σε διαμαρτυρίες κατοίκων για το επικείμενο κλείσιμο καταστημάτων του ΙΚΑ σε Ιεράπετρα, Χερσόνησο, Μοίρες, Αρκαλοχώρι, Ν. Αλικαρνασσό, Πέραμα Μυλοποτάμου και Καστέλι Κίσσαμου.
28) Ο Βουλευτής Ηρακλείου κ. ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ κατέθεσε δημοσίευμα εφημερίδας το οποίο αφορά στους πυρόπληκτους κατοίκους του Δήμου Βιάννου του Νομού Ηρακλείου, οι οποίοι υποβάλλουν τα ίδια δικαιολογητικά για τρίτη φορά στον ΕΛΓΑ προκειμένου να αποζημιωθούν.
29) Ο Βουλευτής Ηρακλείου κ. ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ κατέθεσε δημοσίευμα εφημερίδας το οποίο αναφέρεται σε τμήματα του Πανεπιστημίου Κρήτης που κινδυνεύουν να παραμείνουν κλειστά λόγω έλλειψης αιθουσών.
30) Ο Βουλευτής Ηρακλείου κ. ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ κατέθεσε δημοσίευμα εφημερίδας το οποίο αφορά στα εξοντωτικά ωράρια με τα οποία εργάζεται το προσωπικό του Λιμενικού Σώματος της ανατολικής Κρήτης. 
31) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αφορά σε πιθανές επενδύσεις του Σαουδάραβα μεγιστάνα Αλγουαλίντ Μπιν Ταλάλ στην Ελλάδα.
32) Η Βουλευτής Σερρών κ. ΜΑΡΙΑ ΚΟΛΛΙΑ - ΤΣΑΡΟΥΧΑ κατέθεσε αναφορά με την οποία ο κ. Μάρκος Ζαννίκος αιτείται την επείγουσα ανάγκη τροποποίησης του θεσμικού πλαισίου για τη ρύθμιση των ληξιπρόθεσμων οφειλών (ν. 4152/2013) σε σχέση με φόρους που βαρύνουν την ακίνητη περιουσία παρελθόντων ετών.
33) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται σε ένα από τα πιο φιλόδοξα έργα επέκτασης του λιμανιού του Πειραιά.
34) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αφορά στην αντικατάσταση του «απαρχαιωμένου» δικτύου ύδρευσης στην περιοχή της Κουνινάς του Δήμου Αιγιαλείας, η οποία είναι απαραίτητη για την προστασία της δημόσιας υγείας.
35) Ο Βουλευτής Τρικάλων κ. ΗΛΙΑΣ ΒΛΑΧΟΓΙΑΝΝΗΣ κατέθεσε αναφορά με την οποία η Ομάδα Τευτλοπαραγωγών Θεσσαλίας επισημαίνει τα προβλήματα που έχουν προκύψει από τη διακοπή λειτουργίας του εργοστασίου ζάχαρης στη Λάρισα και πιέζει για την καταβολή των χρημάτων της παραγωγής του 2012.
36) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται στα προβλήματα που θα προκύψουν με το κλείσιμο του εργοστασίου της ΕΒΟ. 
37) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αφορά στις επενδύσεις του Ιβάν Σαββίδη και τους ανθρώπους που τον στηρίζουν και άλλους που είναι επιφυλακτικοί ως προς τις προθέσεις του.
38) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται στην περιστολή της κρατικής σπατάλης, με σκοπό την άμεση εξοικονόμηση πάνω από 500.000 ευρώ έως το τέλος του Σεπτεμβρίου.
39) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία η Ανεξάρτητη Ένωση Απόστρατων Ενόπλων Δυνάμεων εκφράζει την ανησυχία της για τη μη οριοθέτηση του αντικειμένου της μελέτης, που σκοπό έχει τη διαπίστωση της δυνατότητας ενοποίησης των Μετοχικών Ταμείων. 
40) Ο Βουλευτής Αχαΐας κ. ΝΙΚΟΛΑΟΣ ΤΣΟΥΚΑΛΗΣ κατέθεσε αναφορά με την οποία ο Πολιτιστικός Σύλλογος Παραλίας Κάτω Αλισσού επισημαίνει την ανάγκη διενέργειας ελέγχων των ελαιοτριβείων για τη σύννομη διαχείριση των αποβλήτων τους και την υιοθέτηση των απαραίτητων μέτρων για την προστασία των υδάτινων πόρων.
41) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία ο Δικηγορικός Σύλλογος Αθηνών καταδικάζει απερίφραστα το φασισμό, το ναζισμό και το ρατσισμό και καλεί τα αρμόδια όργανα του κράτους να λάβουν όλα τα απαραίτητα μέτρα για την αντιμετώπιση της ναζιστικής απειλής.
42) Ο Βουλευτής Β΄ Αθηνών κ. ΑΠΟΣΤΟΛΟΣ ΚΑΚΛΑΜΑΝΗΣ κατέθεσε αναφορά με την οποία ο Πρόεδρος της Κοινότητας Καρυάς του Δήμου Λευκάδας αιτείται την επέκταση των γεωγραφικών ορίων της αρμοδιότητας του Αστυνομικού Τμήματος Καρυάς, ώστε να καλυφθούν και τα δώδεκα χωριά της ορεινής Λευκάδας, λόγω της αύξησης των κρουσμάτων κλοπών και διαρρήξεων.
43) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία οι κύριοι Ιωάννης Χριστοφορίδης και Αναστάσιος Σαμιωτάκης επισημαίνουν την ανάγκη να διερευνηθούν η αιτία, ο τρόπος και η μέθοδος διεξαγωγής της προκαταρκτικής εξέτασης και της ΕΔΕ, η προσφυγή προς τον Αναπληρωτή Υπουργό και η συγκάλυψη πράξεων και προσώπων.
44) Η Βουλευτής Σερρών κ. ΦΩΤΕΙΝΗ ΑΡΑΜΠΑΤΖΗ κατέθεσε αναφορά με την οποία ο Σύλλογος Εφοριακών του Νομού Σερρών εκφράζει τη δυσαρέσκειά του για το γεγονός ότι το κτήριο που επιλέχθηκε για τη μεταστέγαση της Α΄ΔΟΥ Σερρών γειτνιάζει με κεραίες κινητής τηλεφωνίας. 
45) Οι Βουλευτές Μεσσηνίας κ. ΑΘΑΝΑΣΙΟΣ ΠΕΤΡΑΚΟΣ, Ευβοίας κ. ΕΥΑΓΓΕΛΟΣ ΑΠΟΣΤΟΛΟΥ, Β΄ Θεσσαλονίκης κ.ΛΙΤΣΑ ΑΜΜΑΝΑΤΙΔΟΥ - ΠΑΣΧΑΛΙΔΟΥ, Αργολίδος κ. ΔΗΜΗΤΡΙΟΣ ΚΟΔΕΛΑΣ, Σάμου κ. ΑΓΝΗ ΚΑΛΟΓΕΡΗ και Ξάνθης κ. ΧΟΥΣΕΪΝ ΖΕΪΜΠΕΚ κατέθεσαν αναφορά με την οποία ο Σύλλογος Ελληνικής Κτηνοτροφίας εκφράζει τη διαμαρτυρία του για τη φορολογία των στάβλων και των αγροτικών κτισμάτων.
46) Ο Βουλευτής Κορινθίας κ. ΧΡΙΣΤΟΣ ΔΗΜΑΣ κατέθεσε αναφορά με την οποία η Κίνηση Ενεργών Πολιτών Ζευγολατιού «Κοινωνία» αιτείται την επαναλειτουργία του Αστυνομικού Σταθμού Ζευγολατιού, με στόχο την καλύτερη αστυνόμευση της ευρύτερης περιοχής.
47) Ο Βουλευτής Χανίων κ. ΜΑΝΟΥΣΟΣ ΒΟΛΟΥΔΑΚΗΣ κατέθεσε αναφορά με την οποία ο Δήμαρχος του Δήμου Κισσάμου του Νομού Χανίων αιτείται την ενίσχυση του Κέντρου Υγείας Κισσάμου και την τοποθέτηση απαιτούμενου αριθμού οδηγών ασθενοφόρου.
48) Ο Βουλευτής Ηρακλείου κ. ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ κατέθεσε αναφορά με την οποία η Δήμαρχος του Δήμου Φαιστού του Νομού Ηρακλείου αιτείται την άμεση λειτουργία του Γραφείου Εξυπηρέτησης Φορολογουμένων στις Μοίρες του Δήμου Φαιστού. 
49) Ο Βουλευτής Ηρακλείου κ. ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ κατέθεσε δημοσίευμα εφημερίδας το οποίο αναφέρεται σε αγρότες οι οποίοι κινδυνεύουν να μην επιδοτηθούν στη νέα προγραμματική περίοδο, αν δεν δηλωθεί πρώτα η υδροληψία ή το μικρό αρδευτικό έργο που χρησιμοποιούν.
50) Ο Βουλευτής Ηρακλείου κ. ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ κατέθεσε αναφορά με την οποία η Δήμαρχος του Δήμου Φαιστού του Νομού Ηρακλείου, με αφορμή τις καταστροφικές πυρκαγιές που σημειώθηκαν, αιτείται την άμεση επιστροφή ΦΠΑ στους δικαιούχους του Δήμου Φαιστού, με προτεραιότητα στους πληγέντες κατοίκους.
51) Ο Βουλευτής Β΄ Αθηνών κ. ΑΠΟΣΤΟΛΟΣ ΚΑΚΛΑΜΑΝΗΣ κατέθεσε αναφορά με την οποία η κ. Εμμανουέλλα Γρίβα αιτείται την επίλυση θέματος που αφορά στην αδυναμία της οικογένειάς της να αποπληρώσει το τέλος επιτηδεύματος του 2012 για μια επί τρία συνεχή έτη ανενεργή εταιρεία, λόγω οικονομικών δυσχερειών. 
Β.ΑΠΑΝΤΗΣΕΙΣ ΥΠΟΥΡΓΩΝ ΣΕ ΕΡΩΤΗΣΕΙ ΒΟΥΛΕΥΤΩΝ
1. Στην με αριθμό 121/25-07-2013 ερώτηση του Βουλευτή κ. Νικολόπουλου Νικολάου δόθηκε με το υπ’ αριθμ. 3341/6-9-2013 έγγραφο  από τον Υπουργό Εργασίας, Κοινωνικής Ασφάλισης και Πρόνοιας η ακόλουθη απάντηση:
�
2. Στην με αριθμό 324/30-07-2013 ερώτηση του Βουλευτή κ. Τατσόπουλου Πέτρου δόθηκε με το υπ’ αριθμ. 3356/6-9-2013 έγγραφο  από τον Υπουργό Εργασίας, Κοινωνικής Ασφάλισης και Πρόνοιας η ακόλουθη απάντηση:
3. Στην με αριθμό 586/09-08-2013 ερώτηση των Βουλευτών κυρίων Πετράκου Αθανασίου, Αποστόλου Ευάγγελου, Γεωργοπούλου-Σαλτάρη Ευσταθίας (Έφης), Διακάκη Μαρίας, Δερμιτζάκη Κωνσταντίνου, Ζερδελή Ιωάννη, Καλογερή Αγνής, Κοδέλα Δημητρίου, Κριτσωτάκη Μιχαήλ, Ξανθού Ανδρέα και Σταθάκη Γεωργίου δόθηκε με το υπ’ αριθμ. 42/6-9-2013 έγγραφο  από τον Αναπληρωτή Υπουργό Αγροτικής Ανάπτυξης και Τροφίμων η ακόλουθη απάντηση:
4. Στην με αριθμό 601/12-08-2013 ερώτηση του Βουλευτή κ. Αυγενάκη Ελευθέριου δόθηκε με το υπ’ αριθμ. 48/6-9-2013 έγγραφο  από τον Αναπληρωτή Υπουργό Αγροτικής Ανάπτυξης και Τροφίμων η ακόλουθη απάντηση:
5. Στην με αριθμό 611/13-08-2013 ερώτηση του Βουλευτή κ. Μεϊκόπουλου Αλέξανδρου δόθηκε με το υπ’ αριθμ. 3348 /6-9-2013έγγραφο  από τον Υπουργό Εργασίας, Κοινωνικής Ασφάλισης και Πρόνοιας η ακόλουθη απάντηση:
6. Στην με αριθμό 752/21-08-2013 ερώτηση του Βουλευτή κ. Σταμενίτη Διονυσίου δόθηκε με το υπ’ αριθμ. Δ13 ΦΜΑΠ 1137018 ΕΞ 2013 /6-9-2013 έγγραφο από τον Υφυπουργό Οικονομικών η ακόλουθη απάντηση:
7. Στην με αριθμό 842/23-08-2013 ερώτηση του Βουλευτή κ. Κουτσογιαννακόπουλου Κωνσταντίνου δόθηκε με το υπ’ αριθμ. 1974 β/6-9-2013 έγγραφο από τον Υπουργό Περιβάλλοντος, Ενέργειας και Κλιματικής Αλλαγής η ακόλουθη απάντηση:
8. Στην με αριθμό 946/27-08-2013 ερώτηση του Βουλευτή κ. Λαγού Ιωάννη δόθηκε με το υπ’ αριθμ. 1985 β /6-9-2013έγγραφο από τον Υπουργό Περιβάλλοντος, Ενέργειας και Κλιματικής Αλλαγής η ακόλουθη απάντηση:
9. Στην με αριθμό 12452/02-07-2013 ερώτηση των Βουλευτών κυρίων Τσίπρα Αλεξίου, Στρατούλη Δημητρίου, Μητρόπουλου Αλεξίου, Αθανασίου Αθανάσιου (Νάσου), Πάντζα Γεωργίου, Καραγιαννίδη Χρήστου, Μπάρκα Κωνσταντίνου, Μπόλαρη Μαρίας, Σταθά Ιωάννη και Χαραλαμπίδου Δέσποινας δόθηκε με το υπ’ αριθμ. 3070 /6-9-2013 έγγραφο από τον Υπουργό Εργασίας, Κοινωνικής Ασφάλισης και Πρόνοιας η ακόλουθη απάντηση:
10. Στην με αριθμό 12723/09-07-2013 ερώτηση του Βουλευτή κ. Μπασιάκου Ευάγγελου δόθηκε με το υπ’ αριθμ. Β/10021//22297/4195/6-9-2013 έγγραφο από τον Υπουργό Εργασίας, Κοινωνικής Ασφάλισης και Πρόνοιας η ακόλουθη απάντηση:</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Κυρίες και κύριοι συνάδελφοι, έχω την τιμή να ανακοινώσω στο Σώμα ότι η Ομοσπονδία Ιδιωτικών Εκπαιδευτικών Λειτουργών Ελλάδας (ΟΙΕΛΕ) κατέθεσε ψήφισμα με το οποίο ανακοινώνει την απόφασή της για προκήρυξη εικοσιτετράωρης πανελλαδικής απεργίας για σήμερα Τρίτη 15 Οκτωβρίου 2013, διαμαρτυρόμενη για την πολιτική υποβάθμιση της ιδιωτικής εκπαίδευσης που ακολουθεί η Κυβέρνηση.
Το υπ’ αριθμόν 2891 από 15-10-2013 ψήφισμα, για την οικονομία του χρόνου, κατατίθεται στα Πρακτικά της σημερινής συνεδρίασης.
(Στο σημείο αυτό κατατίθεται για τα Πρακτικά το προαναφερθέν ψήφισμα, το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Εισερχόμαστε στη συζήτηση των 
ΑΝΑΦΟΡΩΝ ΚΑΙ ΕΡΩΤΗΣΕΩΝ
Η πρώτη με αριθμό 1076/29-8-2013 ερώτηση πρώτου κύκλου του Βουλευτή Ιωαννίνων της Νέας Δημοκρατίας κ. Σταύρου Καλογιάννη προς τον Υπουργό Περιβάλλοντος, Ενέργειας και Κλιματικής Αλλαγής, σχετικά με την καθυστέρηση θεσμοθέτησης του Ρυθμιστικού Σχεδίου και του Προγράμματος Προστασίας Περιβάλλοντος Ιωαννίνων δεν συζητείται μετά από συνεννόηση του κυρίου Υπουργού και του κυρίου Βουλευτή και διαγάφεται.
Θα συζητηθεί η δεύτερη με αριθμό 287/29-7-2013 ερώτηση πρώτου κύκλου του Βουλευτή Μεσσηνίας του Συνασπισμού Ριζοσπαστικής Αριστεράς – Ενωτικού Κοινωνικού Μετώπου κ. Αθανάσιου Πετράκου προς τον Υπουργό Αγροτικής Ανάπτυξης και Τροφίμων, σχετικά με την αποζημίωση των αγροτών λόγω ακαρπίας των ελαιοδένδρων στη Μεσσηνία.
Στην ερώτηση θα απαντήσει ο Αναπληρωτής Υπουργός κ. Μάξιμος Χαρακόπουλος.
Το λόγο έχει ο κ. Πετράκος για δύο λεπτά.</ChairmanSpeech>
<Speech><Parlmember>ΑΘΑΝΑΣΙΟΣ ΠΕΤΡΑΚΟΣ</Parlmember>: Θα ήθελα να σας παρακαλέσω εισαγωγικά, κύριε Πρόεδρε, να πάρω περισσότερο χρόνο και να μειωθεί από τη δευτερολογία μου, για να θέσω όλα τα ερωτήματα στον κύριο Υπουργό. Ευχαριστώ πολύ.
Κύριε Υπουργέ, την περίοδο της ανθοφορίας και καρπόδεσης των ελαιοδένδρων γνωρίζετε πάρα πολύ καλά ότι στη Μεσσηνία, στη Λακωνία και στους τέσσερις νομούς της Κρήτης υπήρξαν συνθήκες καιρικές τέτοιες, οι οποίες δημιούργησαν ουσιαστικά μεγάλη καταστροφή στην ελαιοπαραγωγή. 
Σε πολλές περιοχές και των έξι αυτών νομών η παραγωγή είναι μειωμένη κατά 60% και σε μερικές δημοτικές ενότητες φθάνει ακόμα και το 90%. Αυτό το επίπεδο της παραγωγής, όπως καταλαβαίνετε, έχει τραγικές συνέπειες για τους ελαιοπαραγωγούς, οι οποίοι χρόνια τώρα πλήττονται από τις χαμηλές τιμές αλλά και από τη λαίλαπα των μνημονίων και τα δώρα της Κυβέρνησης προς τα μεγάλα ιδιωτικά συμφέροντα, που αφήνουν ξεκρέμαστη την ύπαιθρο, όπως συνέβη με το ξεπούλημα της Αγροτικής Τράπεζας στην Τράπεζα Πειραιώς. 
Οι αγρότες, λοιπόν, και ιδιαίτερα οι ελαιοπαραγωγοί έχουν περιέλθει σε απελπιστική κατάσταση, καθώς δεν διαθέτουν χρηματοδοτικά εργαλεία για την καλλιέργειά τους και βλέπουν συγχρόνως την παραγωγή τους κατεστραμμένη και ανύπαρκτη. 
Κύριε Υπουργέ, αν λάβουμε υπ’ όψιν μας και τα θέματα που παρουσιάστηκαν για μία ακόμα χρονιά στη δακοκτονία, που και αυτά έχουν συνέπειες στην ποιότητα και στην ποσότητα του ελαιολάδου που θα παραχθεί, βλέπουμε ότι τα προβλήματα γίνονται πάρα πολύ σοβαρά. 
Τα ερωτήματα, λοιπόν, είναι συγκεκριμένα:
Πρώτον, έχετε συστήσει επιστημονική επιτροπή, όπως προβλέπεται, για να διαπιστώσει την πιθανή απώλεια της παραγωγής τόσο στην Πελοπόννησο όσο και σε άλλες περιοχές ή θα περιμένουμε τα στοιχεία της ΕΛΣΤΑΤ, τα οποία συνήθως εκδίδονται δύο με τρία χρόνια μετά τη ζημιά;
Δεύτερον, έχετε λάβει εκθέσεις των υποκαταστημάτων του ΕΛΓΑ στην Ελλάδα, ώστε να καταγραφεί η αρχική εκτίμηση, έστω κατά περιοχή, για το πού θα κυμανθεί η παραγωγή; 
Τρίτον, έχουν συλλέξει οι υπηρεσίες σας τα μετεωρολογικά στοιχεία που επιβεβαιώνουν σε ορισμένους κυρίως δήμους των νομών, όπως σας είπα, το χαρακτηρισμό των καιρικών συνθηκών ως δυσμενών κατά την περίοδο της ανθοφορίας;
Τέταρτον, έχει επισκεφθεί τις ελαιοκομικές ζώνες η επιστημονική επιτροπή, τώρα που η παραγωγή είναι σε εξέλιξη και τα τεκμήρια είναι πλήρως ορατά ή θα το πράξει ανεπίκαιρα, μετά το τέλος της συγκομιδής; 
Συνήθως, κύριε Υπουργέ, ισχυρίζεστε ότι η ένταξη νέων καλύψεων που ζητάμε στον Κανονισμό Ασφάλισης Φυτικής Παραγωγής του ΕΛΓΑ προϋποθέτει εκπόνηση επιστημονικών εκθέσεων και αναλογιστικών μελετών, όπως ορίζεται από το ν. 3877/2010. Είμαστε σύμφωνοι, μόνο που δεν μας λέτε αν υπάρχει στην Κυβέρνηση η βούληση να το κάνει, διότι δεν νομίζουμε ότι υπάρχει δυσκολία τεχνικής φύσεως που θα εμπόδιζε την εκπόνηση αυτών των εκθέσεων. 
Αντίθετα, πιστεύουμε βάσιμα ότι η έλλειψη πόρων και χρηματοδότησης του ΕΛΓΑ σάς οδηγεί να χρησιμοποιείτε τους κανονισμούς προσχηματικά για την αποφυγή καταβολής αποζημιώσεων, όπως άλλωστε συνέβη και με τα εσπεριδοειδή πριν από δύο χρόνια, όπου η απώλεια της παραγωγής στους Νομούς Λακωνίας, Αργολίδας και Μεσσηνίας ήταν μεγαλύτερη του 30%. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Κύριε Πετράκο, σας παρακαλώ, ολοκληρώστε.</ChairmanSpeech> 
<Speech><Parlmember>ΑΘΑΝΑΣΙΟΣ ΠΕΤΡΑΚΟΣ</Parlmember>: Μπορώ να πάρω τα δύο λεπτά από τη δευτερολογία μου;</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Όχι, ολοκληρώστε περιληπτικά. Άλλωστε, έχετε καταθέσει την ερώτηση γραπτώς, τη γνωρίζει ο Υπουργός.</ChairmanSpeech> 
<Speech><Parlmember>ΑΘΑΝΑΣΙΟΣ ΠΕΤΡΑΚΟΣ</Parlmember>: Καθώς, λοιπόν, το ζημιογόνο αίτιο δεν καλύπτεται από τις διαδικασίες ασφαλιστικής κάλυψης από τον ΕΛΓΑ, εντάσσεται αυτομάτως στη διαδικασία αποζημίωσης των προγραμμάτων ΠΣΕΑ. 
Είναι αξιοσημείωτη η εμμονή σας να μην ενεργοποιείτε τη διαδικασία για την αποζημίωση και ενίσχυση των παραγωγών για την απώλεια της παραγωγής τους. Θα μπορούσατε να κινηθείτε, παραδείγματος χάριν, και να ζητήσετε από το Ευρωπαϊκό Γεωργικό Ταμείο Προσανατολισμού και Εγγυήσεων στις Βρυξέλλες τη συνδρομή του για την αντιμετώπιση εκτάκτων καταστάσεων. 
Γιατί δεν ενεργοποιήσατε τη διαδικασία αποζημίωσης μέσω των προγραμμάτων ΠΣΕΑ άμεσα; 
Τι συμβαίνει με το Ειδικό Ταμείο Αντιμετώπισης Έκτακτων Αναγκών; Γιατί δεν ζητήθηκε η ενεργοποίηση του ταμείου αυτού; Ποια είναι η οικονομική του κατάσταση σήμερα; 
Γιατί δεν απευθυνθήκατε στο Ευρωπαϊκό Γεωργικό Ταμείο Προσανατολισμού και Εγγυήσεων για την αντιμετώπιση της έκτακτης αυτής κατάστασης που έπληξε το μεγαλύτερο μέρος των ελαιοπαραγωγών και της ελαιοπαραγωγής; 
Ευχαριστώ πολύ, κύριε Πρόεδρε.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Ορίστε, κύριε Υπουργέ, έχετε το λόγο για τρία λεπτά.</ChairmanSpeech> 
<Speech><Parlmember>ΜΑΞΙΜΟΣ ΧΑΡΑΚΟΠΟΥΛΟΣ</Parlmember> (Αναπληρωτής Υπουργός Αγροτικής Ανάπτυξης και Τροφίμων): Ευχαριστώ, κύριε Πρόεδρε. 
Κυρίες και κύριοι συνάδελφοι, πράγματι το θέμα που έθεσε ο συνάδελφος κ. Πετράκος είναι υπαρκτό και δυστυχώς δεν περιορίζεται μόνο στην εκλογική σας περιφέρεια, στη Μεσσηνία –ή την Πελοπόννησο-, αλλά είναι ευρύτερο. Πρόσφατα είχα την ευκαιρία να απαντήσω σε επίκαιρη ερώτηση του Αντιπροέδρου της Βουλής κ. Δριβελέγκα για το πρόβλημα της ακαρπίας στις ελιές της Χαλκιδικής. 
Με τα μέχρι σήμερα, λοιπόν, δεδομένα του ΕΛΓΑ, φαίνεται ότι οι καιρικές συνθήκες που επικράτησαν κατά τη διάρκεια της ανθοφορίας των δέντρων σε αρκετές περιοχές της χώρας δεν ήταν οι καλύτερες. Αυτό έχει ως αποτέλεσμα να παρατηρείται μειωμένη παραγωγή και σε άλλες περιοχές το φαινόμενο της σχινοκαρπίας και της ακαρπίας. 
Όπως πολύ καλά γνωρίζετε, κύριε συνάδελφε, η μειωμένη αυτή παραγωγή δεν αποτελεί αίτιο αποζημιώσεως από τον ΕΛΓΑ, με βάση τον υφιστάμενο κανονισμό. Οι ζημιές, όμως, από τη μειωμένη παραγωγή μπορεί να ενταχθούν σε πρόγραμμα κρατικών οικονομικών ενισχύσεων, στο ΠΣΕΑ. Προκειμένου, όμως, να τύχουν οι παραγωγοί ενίσχυσης για την αντιστάθμιση της απώλειας του εισοδήματός τους, σύμφωνα με τον Κανονισμό Κρατικών Οικονομικών Ενισχύσεων και τις κοινοτικές κατευθυντήριες γραμμές, θα πρέπει να πληρούνται κάποιες προϋποθέσεις: 
Πρώτον, η απώλεια της παραγωγής να τεκμηριώνεται επιστημονικά από επιτροπή, η οποία ορίζεται από το Υπουργείο Αγροτικής Ανάπτυξης, και η οποία να βεβαιώνει ότι η ζημιά είναι αποτέλεσμα δυσμενών καιρικών συνθηκών.
Δεύτερον, η ζημιά σε επίπεδο περιφερειακής ενότητας να είναι τουλάχιστον 30% σε σχέση με το εισόδημα στη συγκεκριμένη καλλιέργεια, με τη μέση απόδοση των τριών προηγούμενων χρόνων. 
Τρίτον, τα επίσημα μετεωρολογικά στοιχεία να επιβεβαιώνουν ότι πράγματι είχαμε δυσμενή καιρικά φαινόμενα.
 Και τέταρτον –και σπουδαιότερον- η σχετική δαπάνη να εγκριθεί από το Γενικό Λογιστήριο του Κράτους, δηλαδή από το Υπουργείο Οικονομικών, πριν υποβληθεί στην Ευρωπαϊκή Επιτροπή. 
Στο πλαίσιο, λοιπόν, αυτό ο ΕΛΓΑ παρακολουθεί την εξέλιξη του φαινομένου στην ευρύτερη περιοχή του Νομού Μεσσηνίας, αλλά και άλλων περιοχών της χώρας, και θα συνεχίσει να τις παρακολουθεί έως την περίοδο της συγκομιδής, μέχρι δηλαδή να διαμορφωθεί η τελική εικόνα για το μέγεθος των ζημιών. 
Παράλληλα, οι περιφερειακές επιτροπές των περιφερειακών ενοτήτων, συμπεριλαμβανομένης και της Μεσσηνίας, προέβησαν σε αξιολογήσεις και επισημάνσεις των ζημιών, οι οποίες θα συνεχιστούν μέχρι την ολοκλήρωση της συγκομιδής. Η όλη διαδικασία, δηλαδή, είναι σε εξέλιξη.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Αναπληρωτή Υπουργού)
 Στη δευτερολογία μου, κύριε Πρόεδρε, θα έχω την ευκαιρία να αναφερθώ και στις νέες δυνατότητες που μας δίνει η Κοινή Αγροτική Πολιτική, για να αντιμετωπίσουμε τέτοιες ζημιές στο μέλλον.
Ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Ευχαριστούμε, τον κύριο Υπουργό.
Το λόγο έχει ο κ. Πετράκος για τρία λεπτά.</ChairmanSpeech>
<Speech><Parlmember>ΑΘΑΝΑΣΙΟΣ ΠΕΤΡΑΚΟΣ</Parlmember>: Ευχαριστώ πολύ, κύριε Πρόεδρε.
Κύριε Υπουργέ, μας είπατε ότι παρακολουθείτε. Θετικό είναι αυτό. Εγώ όμως θέλω να επιμείνω και να σας καλέσω να απαντήσετε στα ερωτήματα που έθεσα και εισηγητικά. 
Πρώτον, είναι στις προθέσεις του Υπουργείου, με βάση τα νέα δεδομένα που υπάρχουν από τη μεταβολή των καιρικών συνθηκών, αλλά και από την εμπειρία που παρουσιάζεται κάθε χρόνο στην παραγωγή και γενικότερα στα διάφορα προϊόντα, να τροποποιηθεί ο κανονισμός του ΕΛΓΑ, έτσι ώστε να καλύπτει και άλλα ζημιογόνα αίτια, εκτός αυτών που καλύπτει σήμερα;
Νομίζω ότι είναι πλέον κοινός τόπος ότι πρέπει να υπάρξει τροποποίηση, έτσι ώστε να διευρυνθεί το αντικείμενό του, διότι υπάρχουν ζημιές για τις οποίες έρχεστε και λέτε «δεν καλύπτει». Γνωστό είναι αυτό. Δεν καλύπτει, όμως,  γιατί κάθε χρονιά συμβαίνει το ίδιο και επειδή γνωρίζετε πολύ καλύτερα και από εμένα ότι η διαδικασία των ΠΣΕΑ είναι χρονοβόρα, μέχρι να πάρουν οι άνθρωποι τα χρήματα, πολύ πιο χρονοβόρα από τη διαδικασία του ΕΛΓΑ. 
Θα ήθελα, λοιπόν, να μας πείτε –αν θέλετε φυσικά- εάν υπάρχει στις προθέσεις σας η αλλαγή του κανονισμού, που είναι βασικό. 
Επίσης, σας ρώτησα εάν έχετε απευθυνθεί στο Ευρωπαϊκό Γεωργικό Ταμείο Προσανατολισμού και Εγγυήσεων, για να ζητήσετε συνδρομή για την αντιμετώπιση αυτής της έκτακτης κατάστασης.
Είναι νομίζω ιδιαίτερα σημαντικό και μου δίνεται η ευκαιρία, κύριε Υπουργέ, να πω μια φράση εκτός της ερώτησης, -που έχει σχέση όμως με την ελαιοπαραγωγή- αυτό που υπαινίχθηκα εισηγητικά, ότι επιπλέον λόγω των προβλημάτων που παρουσιάζονται τα τελευταία χρόνια -και με το σύστημα μετά τον «Καλλικράτη» και με τις περιφέρειες- έχει γίνει πολύ πιο γραφειοκρατικό το σύστημα της δακοκτονίας, με αποτέλεσμα να μη γίνεται σωστά και έγκαιρα και έτσι να έχουμε δακοπροσβολή, πράγμα το οποίο έχει αρνητικές συνέπειες και στην ποιότητα και στην ποσότητα του ελαιολάδου.
Άρα πρέπει να δείτε μια σειρά από αλλαγές που ήδη οι εργαζόμενοι στις Διευθύνσεις Γεωργίας προτείνουν, ώστε να απλοποιηθεί το σύστημα, να μπορέσει η προμήθεια των φυτοπροστατευτικών προϊόντων να γίνεται πιο έγκαιρα και να χρησιμοποιηθεί, για να μπορέσουμε να συμβάλουμε τουλάχιστον στην αντιμετώπιση των δυσμενών συνθηκών για το ελαιόλαδο. Γιατί το ελαιόλαδο είναι μεγάλο θέμα και απαιτεί εθνική πολιτική, την οποία επιτέλους πρέπει να συγκροτήσει η χώρα, μια και το ελαιόλαδο είναι αυτήν τη στιγμή το κύριο προϊόν για όλη τη χώρα. 
Σας ευχαριστώ πολύ, κύριε Πρόεδρε.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Και εμείς ευχαριστούμε. 
Το λόγο έχει ο κύριος Υπουργός για τρία λεπτά.</ChairmanSpeech> 
<Speech><Parlmember>ΜΑΞΙΜΟΣ ΧΑΡΑΚΟΠΟΥΛΟΣ</Parlmember> (Αναπληρωτής Υπουργός Αγροτικής Ανάπτυξης και Τροφίμων): Θα συμφωνήσω με την κατάληξη της παρατήρησής σας, κύριε συνάδελφε, ότι το ελαιόλαδο είναι ένα εθνικό προϊόν και χρειαζόμαστε εθνική στρατηγική για την προώθησή του. Προς αυτήν την κατεύθυνση κινούμαστε στο Υπουργείο Αγροτικής Ανάπτυξης και Τροφίμων και χρειαζόμαστε τη συνδρομή όλων των πτερύγων με δημιουργικές προτάσεις.
Αναφερθήκατε στην ένταξη του κινδύνου αυτού στην ασφάλιση του ΕΛΓΑ. Όπως είπατε και εσείς, χρειάζονται αναλογιστικές μελέτες για να γίνει κάτι τέτοιο, διότι, όταν εντάσσουμε ένα νέο κίνδυνο, θα πρέπει να υπάρχει και η δυνατότητα κάλυψής του, να υπάρχουν εκείνοι οι πόροι για να καλυφθεί ασφαλιστικά, αν έχουμε ζημιές.
Του χρόνου, το 2014, που συμπληρώνονται πέντε χρόνια από την εφαρμογή του νέου κανονιστικού πλαισίου που διέπει τον ΕΛΓΑ, θα υπάρχει μια μεγάλη αναλογιστική μελέτη, που θα μετρήσει τις δυνατότητες ένταξης νέων ασφαλιστικών κινδύνων στο σύστημα ασφάλισης του ΕΛΓΑ.
Υπενθυμίζω ότι ο ΕΛΓΑ στέκεται και είναι βιώσιμος μόνο με τα ασφάλιστρα που δίνουν οι αγρότες. Δεν υπάρχει δυνατότητα και με δεδομένη την οικονομική κρίση να διολισθήσουμε σε προηγούμενες συνήθειες και να καλύπτουμε από τον κρατικό προϋπολογισμό τα ελλείμματα του ΕΛΓΑ.
Στην πρωτολογία μου αναφέρθηκα στις δυνατότητες που έχουμε μέσω των ΠΣΕΑ να αντιμετωπίσουμε το πρόβλημα που υπάρχει. Σας είπα ότι ο ΕΛΓΑ και οι περιφερειακές επιτροπές κάνουν τη δουλειά τους, προχωρούν σε επισημάνσεις και αξιολογήσεις των ζημιών. 
Βεβαίως, πρέπει να επισημάνω κάτι που οι επιστήμονες του ΕΛΓΑ, του οργανισμού τονίζουν, ότι, δηλαδή δεν πρέπει να αγνοούμε το φαινόμενο της παρενιαυτοφορίας, που είναι πιο έντονο συνήθως σε ξερικούς ελαιώνες, δηλαδή τα ελαιόδεντρα τη μια χρονιά δίνουν καλή παραγωγή και την άλλη όχι. Πέρυσι υπήρξε πολύ καλή παραγωγή ελιάς. Τα δέντρα ήταν υπερφορτωμένα. Άρα θα πρέπει να συνυπολογιστεί στη φετινή μειωμένη παραγωγή και ο συντελεστής παρενιαυτοφορίας. 
Ρωτάτε γιατί δεν ετέθη μέχρι στιγμής, δεν έχει υποβληθεί μέχρι στιγμής φάκελος για αποζημιώσεις κρατικών οικονομικών ενισχύσεων ΠΣΕΑ στην Ευρωπαϊκή Επιτροπή. Θέλω να ενημερώσω για μια ακόμη φορά την Εθνική Αντιπροσωπεία ότι, με βάση τις προβλεπόμενες διαδικασίες, τα ετήσια προγράμματα κρατικών οικονομικών ενισχύσεων υποβάλλονται το νέο έτος, με την ολοκλήρωση του έτους ζημιάς. 
Και αυτό γίνεται διότι ο φάκελος που υποβάλλεται προς έγκριση στην Ευρωπαϊκή Επιτροπή θα πρέπει να είναι πλήρως τεκμηριωμένος, με όλα τα απαραίτητα στοιχεία του έτους ζημιάς. Άλλωστε, για να υπολογιστεί η απώλεια εισοδήματος, θα πρέπει να γνωρίζουμε την ακριβή παραγωγή σε επίπεδο περιφερειακής ενότητας αλλά και την τρέχουσα εμπορική τιμή διάθεσης του προϊόντος, για να υπάρχει η δυνατότητα σύγκρισης με το μέσο όρο εισοδήματος της προηγούμενης τριετίας.
Είπατε ότι είναι χρονοβόρα η διαδικασία καταβολής των ενισχύσεων των ΠΣΕΑ. Θα συμφωνήσω μαζί σας. Πράγματι τα τελευταία χρόνια υπάρχει καθυστέρηση στην καταβολή των κρατικών ενισχύσεων. 
Θέλω να πω, όμως, ότι το τελευταίο διάστημα έχουν γίνει σημαντικά βήματα για την επιτάχυνση των διαδικασιών έγκρισης των ΠΣΕΑ από την Ευρωπαϊκή Επιτροπή. Ο ΕΛΓΑ καταβάλλει προσπάθειες, ώστε να μην παρατηρούνται τα φαινόμενα των καθυστερήσεων που είχαμε στο παρελθόν, όπου οι αγρότες περίμεναν τρία και τέσσερα χρόνια για να πάρουν τις ενισχύσεις. Όπως με ενημερώνουν, μέχρι τέλος του χρόνου θα αρχίσει η καταβολή των ενισχύσεων στους δικαιούχους των πυρκαγιών της Χίου και του Βιάννου.
Τέλος, όπως είπα και στην πρωτολογία μου, θα ήθελα να αναφερθώ -με την ανοχή σας, κύριε Πρόεδρε- στη νέα δυνατότητα που μας δίνει η νέα Κοινή Αγροτική Πολιτική τη νέα προγραμματική περίοδο να αντιμετωπίζουμε τέτοια φαινόμενα.
Με δεδομένες και τις κλιματικές αλλαγές, στη νέα προγραμματική περίοδο θα υπάρξει ειδικό αποθεματικό για τη διαχείριση κρίσεων. Ο ίδιος ο Επίτροπος Γεωργίας, ο κ. Σιόλος, ο οποίος βρίσκεται στη χώρα μας, μιλώντας το πρωί στο 2ο Αναπτυξιακό Συνέδριο της Ειδικής Γραμματείας Κοινοτικών Πόρων του Υπουργείου Αγροτικής Ανάπτυξης και Τροφίμων, τόνισε την αξία αυτού του ταμείου διαχείρισης κρίσεων. Δηλαδή, θα δημιουργηθεί ένας κουμπαράς, στον οποίο θα προσφεύγουν τα κράτη-μέλη, όταν-για λόγους που δεν έχουν να κάνουν με τον αγρότη και τις καλλιεργητικές φροντίδες, αλλά με εξωγενείς παράγοντες- υπάρχουν τέτοιες απώλειες εισοδήματος. Θεωρώ ότι είναι μία από τις σημαντικές μεταρρυθμίσεις της νέας Κοινής Αγροτικής Πολιτικής. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Αναπληρωτή Υπουργού)
Κλείνω, κύριε Πρόεδρε, με μία μικρή αναφορά στο ζήτημα της δακοκτονίας. 
Δυστυχώς, από την εφαρμογή του «Καλλικράτη» και τη διασπορά ενεργειών, άρα και ευθυνών, στην υλοποίηση του προγράμματος, παρατηρούνται προβλήματα στην αποτελεσματική υλοποίηση του προγράμματος δακοκτονίας σε όλη τη χώρα. 
Ο συνάδελφος κ. Βογιατζής έχει καταθέσει σχετική επίκαιρη ερώτηση. Τη Δευτέρα, νομίζω, θα απαντήσουμε αναλυτικότερα.
 Θέλω να σας πω ότι πράγματι υπάρχουν καθυστερήσεις. Πολλές φορές οι περιφερειακές ενότητες δεν έχουν το κατάλληλο προσωπικό και την εμπειρία για να διεξάγουν έγκαιρα τους διαγωνισμούς -στους οποίους κι εσείς αναφερθήκατε- για την προμήθεια δολωματικού υλικού ή των εργολαβιών παγιδοθεσίας.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Ολοκληρώστε, κύριε Υπουργέ. Θα τα πείτε τη Δευτέρα, όπως είπατε.</ChairmanSpeech>
<Speech><Parlmember>ΜΑΞΙΜΟΣ ΧΑΡΑΚΟΠΟΥΛΟΣ</Parlmember> (Αναπληρωτής Υπουργός Αγροτικής Ανάπτυξης και Τροφίμων): Ολοκληρώνω, κύριε Πρόεδρε. Ευχαριστώ για την ανοχή.
Ο Περιφερειάρχης Πελοποννήσου μάς έχει αποστείλει και σχετική επιστολή, με την οποία ζητά οι διαγωνισμοί να μη γίνονται από τις περιφέρειες και τις περιφερειακές ενότητες, αλλά κεντρικά, από το Υπουργείο  Αγροτικής Ανάπτυξης και Τροφίμων. 
Αύριο θα έχω συνεργασία με τον Υπουργό Εσωτερικών, προκειμένου να δούμε πώς θα οργανώσουμε καλύτερα και αποτελεσματικότερα τη νέα χρονιά το πρόγραμμα της δακοκτονίας. 
Σας ευχαριστώ.</Speech>
<Speech><Parlmember>ΑΘΑΝΑΣΙΟΣ ΠΕΤΡΑΚΟΣ</Parlmember>: Κύριε Υπουργέ, δεν θα τελειώσει ποτέ κανένας διαγωνισμός.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Ευχαριστούμε, κύριε Υπουργέ.
Θα συζητηθεί τώρα η τρίτη με αριθμό 742/21-8-2013 ερώτηση πρώτου κύκλου του Βουλευτή Ηλείας του Πανελλήνιου Σοσιαλιστικού Κινήματος κ.Ιωάννη Κουτσούκου προς τον Υπουργό Εργασίας, Κοινωνικής Ασφάλισης και Πρόνοιας,σχετικά με την αρνητική στάση των τραπεζών για την εφαρμογή της υπουργικής απόφασης που προβλέπει τη δυνατότητα επιμήκυνσης της διάρκειας αποπληρωμής δανείων, που χορηγήθηκαν σε δικαιούχους του Οργανισμού Εργατικής Κατοικίας μέσω τραπεζών με επιδοτούμενο επιτόκιο.
Στην ερώτηση του κυρίου συναδέλφου θα απαντήσει ο Υφυπουργός κ. Βασίλειος Κεγκέρογλου.
Κύριε Κουτσούκο, έχετε το λόγο για δύο λεπτά.</ChairmanSpeech>
<Speech><Parlmember>ΓΙΑΝΝΗΣ ΚΟΥΤΣΟΥΚΟΣ</Parlmember>: Σας ευχαριστώ.
Κύριε Πρόεδρε, θέλω, παρακαλώ, την προσοχή τη δική σας περισσότερο και όχι του παριστάμενου Υφυπουργού κ. Κεγκέρογλου, γιατί είναι σχετικά νέος στο Υπουργείο, για να σας εξηγήσω την περιπέτεια αυτής της ερώτησης. Διότι το Προεδρείο της Βουλής δεν μπορεί να παρακολουθεί αμέτοχο τη –συνειδητή; σκόπιμη;- υποβάθμιση της διαδικασίας του κοινοβουλευτικού ελέγχου από πάρα πολλούς Υπουργούς. Έχουμε αναφερθεί ξανά στην Αίθουσα σε αυτό το φαινόμενο. 
Υπέβαλα την ερώτηση με αυτόν τον τίτλο και το ίδιο περιεχόμενο στις 25 Απριλίου. Δεν πήρα απάντηση. Την κατέθεσα ξανά στις 18 Ιουλίου. Δεν πήρα απάντηση. Την επανακατέθεσα στις 21 Αυγούστου και δεν πήρα απάντηση. Προσπάθησα να τη μετατρέψω σε επίκαιρη ερώτηση στις 18 Ιουνίου και δεν τα κατάφερα. Στις 25 Ιουνίου δεν τα κατάφερα. Στις 16 Ιουλίου ορίστηκε να συζητηθεί ως επίκαιρη ερώτηση. Ανεβλήθη, όμως, με ευθύνη του Υπουργείου.  
Επέμενα. Επέμενα, γιατί το θέμα είναι σοβαρό και διότι είδα μια θέση του Υπουργείου η οποία ήταν όχι απλώς αρνητική, αλλά -και με όσα θα σας εξηγήσω στη συνέχεια- ήταν μία στάση την οποία δεν μπορώ να κατανοήσω. Φυσικά, δεν αφορά τον κ. Κεγκέρογλου, ο οποίος είναι σχετικά νέος.
Κύριε Πρόεδρε, το Διοικητικό Συμβούλιο του Οργανισμού Εργατικής Κατοικίας, πριν καταργηθεί, τον Δεκέμβρη του 2011, στις 21 του μήνα, πήρε μία απόφαση και έδωσε τη δυνατότητα στους δανειολήπτες, που είχαν πάρει δάνεια με επιδότηση επιτοκίου στις τράπεζες, να διαπραγματευθούν με τις τράπεζες την παράταση και την επιμήκυνση του δανείου, χωρίς να χάσουν την επιδότηση του επιτοκίου. Αυτήν την απόφαση την επικύρωσα εγώ λίγες μέρες πριν παραιτηθώ από το Υπουργείο με υπουργική απόφαση, όπως έπρεπε. Από τότε μέχρι σήμερα η ηγεσία του Υπουργείου Εργασίας και Κοινωνικής Ασφάλισης περί άλλα τυρβάζει. Προσπαθούσα να ρωτήσω γιατί δεν ασχολήθηκαν, γιατί δεν υλοποίησαν αυτήν την απόφαση, γιατί δεν διαπραγματεύθηκαν με τις τράπεζες. Διότι φαντάζομαι ότι οι τράπεζες είτε αρνήθηκαν είτε δεν μπορούσαν να υλοποιήσουν αυτήν την απόφαση.
Είδαμε, λοιπόν, με τυμπανοκρουσίες την προηγούμενη Παρασκευή ανακοινώσεις από τη μεριά του Υπουργείου. Θα μας τις εξηγήσει τώρα ο κ. Κεγκέρογλου. Τις «χαιρετίζω» -εντός εισαγωγικών η λέξη!- έστω και με καθυστέρηση και θα αναφερθώ στη δευτερολογία μου στα προβλήματα που έχει αυτή η ρύθμιση, την οποία ανακοίνωσε ο κ. Βρούτσης μαζί με τον κ. Κεγκέρογλου και τους άλλους παράγοντες του Υπουργείου.
Ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Κι εγώ ευχαριστώ, κύριε συνάδελφε. Καλά κάνετε και βάζετε το θέμα στο Προεδρείο. Και εμείς ήδη το έχουμε συζητήσει στη Διάσκεψη των Προέδρων και έχουμε ζητήσει από την Κυβέρνηση τουλάχιστον από τους συγκεκριμένους Υπουργούς να παρίστανται πιο τακτικά στη Βουλή.
Κύριε Κεγκέρογλου, έχετε το λόγο για τρία λεπτά.</ChairmanSpeech>
<Speech><Parlmember>ΒΑΣΙΛΕΙΟΣ ΚΕΓΚΕΡΟΓΛΟΥ</Parlmember> (Υφυπουργός Εργασίας, Κοινωνικής Ασφάλισης και Πρόνοιας): Κύριε Πρόεδρε, στο ΦΕΚ των αρμοδιοτήτων μου υπάρχει η αρμοδιότητα για τον κοινοβουλευτικό ελεγχο και δη τον ζωντανό. Αυτά για τις γραπτές ερωτήσεις που ανέφερε ο συνάδελφος αποδεικνύονται και από τις ημερομηνίες και τις αιτήσεις κατάθεσης.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Το ξέρουμε ότι είστε κοινοβουλευτικός.</ChairmanSpeech>
<Speech><Parlmember>ΒΑΣΙΛΕΙΟΣ ΚΕΓΚΕΡΟΓΛΟΥ</Parlmember> (Υφυπουργός Εργασίας, Κοινωνικής Ασφάλισης και Πρόνοιας): Βεβαίως, το θέμα μάς απασχολεί ως Κυβέρνηση και ως Βουλή από το 2011. Με τιμά που με λέει «νέο» ο κ. Κουτσούκος, αλλά ήμουν πιο παλιός στο Υπουργείο Εργασίας, όταν πράγματι επεξεργαστήκαμε τις ρυθμίσεις για τα δάνεια που είχαν λάβει οι δικαιούχοι από τον ΟΕΚ και υπήρξε και το θέμα των δανείων που δόθηκαν με κεφάλαια των τραπεζών, αλλά επιδότηση επιτοκίου από την πλευρά του ΟΕΚ. Επιλέχθηκε τελικά η λύση αυτό να γίνει με εξουσιοδοτική διάταξη και υπουργική απόφαση, η οποία εκδόθηκε από τον κ. Κουτσούκο το δεύτερο μήνα, αν θυμάμαι καλά, του 2012.
Θα πρέπει να σας πω ότι και εγώ, ως Βουλευτής, είχα πολλές φορές γι’ αυτό το ζήτημα θέσει θέμα κοινοβουλευτικού ελέγχου, για το λόγο της μη εφαρμογής της απόφασης του κ. Κουτσούκου ως Υφυπουργού Εργασίας από τις τράπεζες. Εκτιμώ ότι πραγματικά η αιτία ήταν αυτή. Δεν υπήρχε εφαρμογή, διότι οι ενδιαφερόμενοι απευθύνονταν στις τράπεζες, αλλά δεν υπήρχε ανταπόκριση.
Αυτό το θέμα αφορά εκατό χιλιάδες ανθρώπους, εκατό χιλιάδες δικαιούχους του ΟΕΚ, που έλαβαν αυτής της μορφής τα δάνεια. Επί τρεισήμισι-τέσσερις μήνες γίνονται συζητήσεις με την Ένωση Ελληνικών Τραπεζών, προκειμένου να βρεθεί η ρύθμιση εκείνη η οποία θα είναι λιγότερο γραφειοκρατική και περισσότερο αποτελεσματική. Βρέθηκε το κοινό πεδίο. Τα δάνεια αυτά θα ρυθμιστούν με επιμήκυνση μέχρι και δέκα χρόνια. Θα υπάρξει αποσύνδεση ακριβώς της διαδικασίας που έχει να κάνει με την επιδότηση, με την έννοια ότι η επιμήκυνση δεν θα αναιρεί την επιδότηση επιτοκίου από την πλευρά του ΟΕΚ, ΟΑΕΔ σήμερα. Αυτή η λύση θα έρθει με νομοθετική ρύθμιση στη Βουλή και, βεβαίως, με μία εφαρμοστική ΚΥΑ ανάμεσα στους δύο συναρμόδιους Υπουργούς.
Θεωρώ ότι, έστω και τώρα, ανακουφίζουμε με αυτήν την απόφαση εκατό χιλιάδες οικογένειες και δίνουμε λύση σε ένα πρόβλημα, διότι ήταν οι μόνοι, για τους οποίους δεν δέχονταν οι Τράπεζες συζήτηση και αίτηση για να ρυθμίσουν το δάνειο, ακόμα και με τα τραπεζικά κριτήρια. Όχι απλά με την ένταξη στο νόμο που αφορά τα υπερχρεωμένα νοικοκυριά ή την καινούργια ρύθμιση που έγινε από το Υπουργείο Ανάπτυξης, αλλά ακόμα και με τραπεζικά κριτήρια δεν δέχονταν να συζητήσουν τη συγκεκριμένη κατηγορία δανείων.
Δίνουμε λοιπόν λύση.
Περισσότερα θα σας πω στη δευτερολογία μου, σε σχέση με τον τρόπο εφαρμογής.
Ευχαριστώ, κύριε Πρόεδρε.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Κι εμείς ευχαριστούμε, κύριε Υπουργέ. 
Ο κ. Κουτσούκος έχει το λόγο για τρία λεπτά.</ChairmanSpeech>
<Speech><Parlmember>ΓΙΑΝΝΗΣ ΚΟΥΤΣΟΥΚΟΣ</Parlmember> : Κύριε Πρόεδρε, τώρα θα μιλήσω επί της ουσίας, γιατί νωρίτερα έθεσα το διαδικαστικό θέμα. Και θα περιμένω την επί της ουσίας απάντηση, όταν ο κ. Βρούτσης φέρει στη Βουλή τη ρύθμιση. Διότι ενάμισης χρόνος απαξίας δεν δικαιολογείται, με υπουργική απόφαση, μάλιστα,  δημοσιευμένη στο ΦΕΚ στις 14 Φεβρουαρίου, που έλεγε ότι μπορούν οι δανειολήπτες να διαπραγματευτούν με τις τράπεζες την επιμήκυνση του δανείου χωρίς να χάσουν την επιδότηση. 
Θα μας εξηγήσει, λοιπόν, γιατί δεν ασχολήθηκε ενάμιση χρόνο.
Έρχομαι τώρα στην ουσία της ρύθμισης που ανακοίνωσε προχθές, την Παρασκευή.
Κύριε Υφυπουργέ, θέλω να πείτε στον Υπουργό σας ότι, σε αυτές τις δύσκολες περιόδους της κρίσης και της μείωσης των εισοδημάτων, χρειάζεται λίγη περισσότερη σεμνότητα από όλους μας και ιδίως από όσους ασκούν εξουσία. 
Διαβάζω το δελτίο Τύπου του Υπουργού: «Με παρότρυνση του Πρωθυπουργού Αντώνη Σαμαρά εργαστήκαμε αθόρυβα, αλλά εντατικά και παρουσιάζουμε σήμερα…» κ.ο.κ. 
Δηλαδή, ο Υπουργός θέλει την παρότρυνση του Πρωθυπουργού για να κάνει τη δουλειά του; Έλεος!
Λέω, λοιπόν, ότι κατά την άποψή μου δεν χρειάζεται νομοθετική ρύθμιση. Νομικά το ζήτημα είναι τελειωμένο. Υπήρξε απόφαση του Διοικητικού Συμβουλίου του ΟΕΚ. Ο ΟΑΕΔ είναι καθολικός διάδοχος, σύμφωνα με το νόμο που έχουμε ψηφίσει. Ισχύει η υπουργική απόφαση που έχει δημοσιευθεί στο ΦΕΚ. Θα μπορούσε να έχει γίνει διαπραγμάτευση με τις τράπεζες και να υπάρχει μια εγκύκλιος της Ένωσης Ελληνικών Τραπεζών, ώστε να γίνεται η διευθέτηση των δανείων. 
Το γεγονός ότι δεν έγινε αυτό, είχε σαν αποτέλεσμα χιλιάδες – δεν ξέρω τον αριθμό - δανειολήπτες που δεν μπορούσαν να ανταποκριθούν να γίνουν υπερήμεροι, εκπρόθεσμοι. 
Ξέρετε τι συμβαίνει τώρα, κύριε Υφυπουργέ; Αυτούς, οι οποίοι έχασαν τη δυνατότητα να εξυπηρετούν το δάνειό τους, δεν τους εντάσσετε στη ρύθμιση που έχετε προαναγγείλει, όπως διαβάζω. Θα δώσετε τη δυνατότητα μόνο σε όσους είναι εμπρόθεσμοι το τελευταίο εξάμηνο. Και οι υπόλοιποι; Γι’ αυτούς πέταξε το πουλάκι; Θα τους αδικήσουμε, επειδή εμείς δεν κάνουμε καλά τη δουλειά μας; 
Αυτό είναι το ένα θέμα, το οποίο θα περιμένω όταν έρθει η συζήτηση εδώ στη Βουλή να το θέσω. Θέλω, όμως να το μεταφέρετε στον Υπουργό και να εργασθείτε από κοινού για να το λύσουμε. 
Όπως επίσης, κύριε Υφυπουργέ, θέλω να ξαναδείτε την πάγια ρύθμιση που είχαμε ψηφίσει με το ν. 4019/30-9-2011 για τους άλλους δανειολήπτες, για τους οποίους φυσικά ο ΟΕΚ ποτέ δεν πήρε μέτρα. Και δεν πρέπει να πάρει, ιδίως τώρα που είναι η κρίση και δεν μπορούν να πληρώσουν. Ξέρετε, όμως, ότι, αν δεν μπορούν να τακτοποιήσουν τα δάνειά τους, δεν μπορούν να κάνουν τις μεταβολές που προκύπτουν είτε λόγω κληρονομιάς είτε λόγω γονικής παροχής.
 Άρα πρέπει να συμπεριλάβετε και αυτούς σε όποια νομοθετική ρύθμιση φέρετε στη Βουλή. 
Ευχαριστώ, κύριε Πρόεδρε.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Και εμείς ευχαριστούμε τον κ. Κουτσούκο. 
Το λόγο έχει ο κύριος Υφυπουργός για τρία λεπτά.</ChairmanSpeech>
<Speech><Parlmember>ΒΑΣΙΛΕΙΟΣ ΚΕΓΚΕΡΟΓΛΟΥ</Parlmember> (Υφυπουργός Εργασίας Κοινωνικής Ασφάλισης και Πρόνοιας): Κύριε συνάδελφε, σαφώς σε θέματα σημαντικά, σε θέματα που αφορούν τις κοινωνικές ομάδες οφείλουμε να εργαζόμαστε για την αντιμετώπισή τους  μέσα στο δύσκολο πλαίσιο που διαχειριζόμαστε την κατάσταση. 
Υπάρχει, όμως, μια γενικότερη απόφαση της Κυβέρνησης να εξαντληθούν όλα τα περιθώρια, προκειμένου να ενισχύσουμε τους θεσμούς της κοινωνικής προστασίας, της κοινωνικής αλληλεγγύης για κάθε αδύναμο συνάνθρωπό μας, για κάθε αδύναμη οικογένεια. 
Γι’ αυτό υπήρξαν το τελευταίο διάστημα σημαντικές αποφάσεις- και με την έγκριση της Βουλής και βέβαια μετά από κοινοβουλευτικό ελεγχο- που αφορούν αδύναμες οικογένειες. 
Να σας θυμίσω ότι η Βουλή των Ελλήνων πριν από δεκαπέντε ημέρες περίπου ψήφισε όχι μόνο τη συνέχιση του προγράμματος «Βοήθεια στο Σπίτι», αλλά και την αναβάθμισή του, ακριβώς για να στηρίξουμε αδύναμες οικογένειες. Η Βουλή των Ελλήνων ενέκρινε μια σειρά διατάξεις, τις οποίες καλούμαστε να υλοποιήσουμε, όπως είναι το ελάχιστο εγγυημένο εισόδημα και άλλες παρεμβάσεις στην κατεύθυνση της κοινωνικής προστασίας.
Αυτό κάναμε και για τα παιδιά των αδύναμων οικογενειών φέτος. Εξαντλήσαμε όλα τα χρήματα που υπήρχαν στη διάθεσή μας, προκειμένου να ενταχθούν εβδομήντα μια χιλιάδες παιδιά στους παιδικούς σταθμούς. Τα Κέντρα Ημερήσιας Φροντίδας Ηλικιωμένων με την ένταξή τους στο ΕΣΠΑ έχουν πλέον τη συνέχεια η οποία χρειάζεται. Αυτό, βέβαια, είναι υποχρέωσή μας και δεν κάνουμε τίποτα παραπάνω από αυτό που υποχρεούμαστε. Αυτό που απλά υποχρεούμαστε να κάνουμε είναι να εξαντλούμε κάθε δυνατότητα.
Όσον αφορά τώρα στο συγκεκριμένο ζήτημα, θέλω να πω ότι πράγματι υπάρχει θέμα για το διάστημα που αφορά το χρόνο εκείνον από τον οποίο και μετά θα συμπεριληφθούν στη ρύθμιση. Η ανακοίνωση αναφέρεται στα δάνεια τα οποία δεν έχουν γίνει «κόκκινα», με την έννοια ότι οι τράπεζες για διάστημα μεγαλύτερο του εξαμήνου, όπως είναι γνωστό, τα θεωρούν «κόκκινα» και τα μεταφέρουν σε άλλη διαδικασία. Αυτό είναι ένα θέμα. 
Επίσης, όμως, ζήτημα αποτελεί και το τι ακριβώς γίνεται εντός του εξαμήνου με αυτούς οι οποίοι είχαν δάνεια αυτής της κατηγορίας και, εξαιτίας της αντιμετώπισης που είχαν από τις τράπεζες, αναγκάστηκαν να υπογράψουν αποποίηση της επιδότησης. Και τα δύο αυτά θέματα έχουν σαφώς σχέση με την αργοπορία εφαρμογής της υπουργικής απόφασης. Δεν γνωρίζω ποιο θα είναι το περιεχόμενο της τελικής ρύθμισης, αλλά θεωρώ ότι θα πρέπει να γίνει προσπάθεια, ούτως ώστε να καλυφθούν όσο το δυνατόν περισσότεροι άνθρωποι οι οποίοι δεν είδαν το δάνειό τους να ρυθμίζεται, χωρίς δική τους ευθύνη. 
Όσον αφορά το σημαντικό θέμα που θέσατε για τη ρύθμιση δανείων που έχουν σχέση με τα κεφάλαια του ΟΕΚ, είναι σε επεξεργασία από τον ΟΑΕΔ και έχουν κατατεθεί προτάσεις. Η παλιά ρύθμιση απέδωσε και μπορεί να γίνει κάτι καλύτερο με μια ρύθμιση η οποία θα δώσει νέες προθεσμίες.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Υφυπουργού)
Όμως, δεν μπορώ να σας πω κάτι συγκεκριμένο, γιατί απλώς υπάρχει αυτή η επεξεργασία. Πιστεύω ότι το Υπουργείο θα είναι σε θέση το επόμενο διάστημα να κάνει ανακοινώσεις σχετικά με όλα αυτά τα θέματα. 
Κύριε Πρόεδρε, επιτρέψτε μου εν τάχει να πω δύο πράγματα για τα δάνεια, προκειμένου να δούμε ποια είναι η θετική επίπτωση που έχει στο δανειολήπτη η δεκαετία που δίνουμε ως επιμήκυνση. 
Εάν, λοιπόν, κάποιος έχει ένα δεκαπενταετές δάνειο –αυτά τα δάνεια ήταν δεκαπενταετή- των 150.000 και βρίσκεται στην αρχή του τέταρτου έτους -απομένουν δηλαδή ουσιαστικά έξι επιδοτούμενα έτη μέχρι τα εννιά και δώδεκα συνολικά μέχρι να αποπληρωθεί το δάνειο- έχει να αποπληρώσει ακόμα 125.000 ευρώ κεφάλαιο. Η δόση του συγκεκριμένου δανειολήπτη είναι 985 ευρώ το μήνα. Με τη ρύθμιση που προωθείται πέφτει η δόση στα 594 ευρώ. Πρόκειται, δηλαδή, για μια μείωση που κυμαίνεται περίπου στο 40%.
Όμως, έχουμε και δάνεια τα οποία έχουν περισσότερα χρόνια αποπληρωμής. Για παράδειγμα, αν είναι κάποιος στην αρχή του όγδοου έτους και απομένουν δύο έτη με επιδοτούμενο επιτόκιο και οκτώ συνολικά -αυτός χρωστάει ακόμα 88.000 ευρώ- αντί για 1.000 ευρώ που είναι η μηνιαία δόση, αυτή πέφτει στα 492 ευρώ. Έχουμε, δηλαδή, μια μείωση πάνω από 50%. Μεσοσταθμικά, δηλαδή, η μείωση της δόσης με όλα τα παραδείγματα που έχουν δοθεί είναι περίπου στο 50%, κάτι πάρα πολύ σημαντικό. 
Βεβαίως, ισχύουν όλα όσα είπατε για το χρόνο εφαρμογής. Όμως, αυτό δεν σημαίνει ότι δεν πρέπει έστω και τώρα να προωθήσουμε την εφαρμογή της ρύθμισης πολύ σύντομα, προκειμένου να αρχίσει να εφαρμόζεται και να ανακουφιστούν αυτές οι εκατό χιλιάδες οικογένειες που έχουν συνάψει αυτής της μορφής τα δάνεια. 
Ευχαριστώ, κύριε Πρόεδρε.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Ευχαριστούμε, κύριε Κεγκέρογλου. 
Επόμενη είναι η έκτη με αριθμό 43/24-7-2013 ερώτηση πρώτου κύκλου του Βουλευτή Β΄ Αθηνών του Κομμουνιστικού Κόμματος Ελλάδας κ. Χρήστου Κατσώτη προς τον Υπουργό Εργασίας, Κοινωνικής Ασφάλισης και Πρόνοιας, σχετικά με τους εργαζόμενους στο εργοστάσιο «ΕΛΛΗΝΙΚΑ ΣΩΛΗΝΟΥΡΓΕΙΑ Α.Ε.» της εταιρείας «ΜΗΧΑΝΙΚΗ Α.Ε.» και στα εργοστάσια ξύλου «ΝΕΟΣΕΤ» και «ΣΕΛΜΑΝ» στη Χαλκίδα.
Κύριε Κατσώτη, έχετε το λόγο για δύο λεπτά.</ChairmanSpeech> 
<Speech><Parlmember>ΧΡΗΣΤΟΣ ΚΑΤΣΩΤΗΣ</Parlmember>: Ευχαριστώ, κύριε Πρόεδρε.
Κύριε Υπουργέ, το ερώτημα αφορά τρία εργοστάσια στη Χαλκίδα, ούτε ένα ούτε δύο: τα «ΕΛΛΗΝΙΚΑ ΣΩΛΗΝΟΥΡΓΕΙΑ Α.Ε.», όπως αναφέρθηκε και από τον Πρόεδρο, της εταιρείας «ΜΗΧΑΝΙΚΗ Α.Ε.», τη «ΝΕΟΣΕΤ» και τη «ΣΕΛΜΑΝ».  Και τα τρία έχουν την ίδια κατάληξη: Οι εργαζόμενοι είναι απλήρωτοι για πολλούς μήνες, οι προσπάθειες στην Επιθεώρηση Εργασίας χωρίς κανένα αποτέλεσμα, οι εργοδότες δεν απαντούν στο τι σκοπεύουν να κάνουν με τα εργοστάσια και βέβαια δεν απαντούν πότε θα καταβάλουν τα δεδουλευμένα στους ίδιους τους εργαζόμενους των εργοστασίων. 
Στο πρώτο εργοστάσιο, στα «ΕΛΛΗΝΙΚΑ ΣΩΛΗΝΟΥΡΓΕΙΑ Α.Ε.» του κ. Εμφιετζόγλου, ήδη οι εργαζόμενοι είναι σε επίσχεση εργασίας και τους χρωστά σχεδόν είκοσι δύο μισθούς. Το ίδιο συμβαίνει και με τη «ΝΕΟΣΕΤ» και με τη «ΣΕΛΜΑΝ», όπου οφείλουν στους εργαζόμενους εννέα με δέκα μήνες δεδουλευμένα και καταλαβαίνετε ότι όλοι οι εργαζόμενοι και των τριών εργοστασίων βρίσκονται σε μία πολύ δεινή θέση. Αυτό που θέτουμε ως ΚΚΕ είναι το ζήτημα της καταβολής των δεδουλευμένων και την έκτακτη οικονομική στήριξη των εργαζομένων αυτών των εργοστασίων από τον ΟΑΕΔ, με ευθύνη βέβαια του Υπουργείου Εργασίας. 
Αυτά είναι τα ερωτήματα, κύριε Υπουργέ. Πώς θα εξασφαλιστούν και πότε θα καταβληθούν τα δεδουλευμένα των εργαζομένων και πότε θα καταβληθεί η αναγκαία -κατά την εκτίμησή μας- έκτακτη οικονομική ενίσχυση για τη στήριξη των εργαζομένων των παραπάνω εργοστασίων;</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Ευχαριστώ τον κ. Κατσώτη που στο χρόνο που προβλέπεται, στα δύο λεπτά, ανέπτυξε με σαφήνεια την ερώτησή του και πιστεύω ότι τον ίδιο χρόνο των τριών λεπτών θα χρειαστεί και ο κύριος Υπουργός, ο κ. Κεγκέρογλου, για να απαντήσει στον κ. Κατσώτη.</ChairmanSpeech> 
<Speech><Parlmember>ΒΑΣΙΛΕΙΟΣ ΚΕΓΚΕΡΟΓΛΟΥ</Parlmember> (Υφυπουργός Εργασίας, Κοινωνικής Ασφάλισης και Πρόνοιας): Εδώ τώρα, κύριε Πρόεδρε, έχουμε την αντίστροφη περίπτωση. Ενώ παραπονέθηκε ο κ. Κουτσούκος προηγουμένως -και δικαίως- για την καθυστέρηση απάντησης, εγώ απαντάω στην ίδια ερώτηση ακριβώς για δεύτερη φορά.</Speech> 
<Speech><Parlmember>ΕΥΑΓΓΕΛΟΣ ΑΠΟΣΤΟΛΟΥ</Parlmember>: Και θα υπάρξει και τρίτη και τέταρτη φορά.</Speech>
<Speech><Parlmember>ΒΑΣΙΛΕΙΟΣ ΚΕΓΚΕΡΟΓΛΟΥ</Parlmember> (Υφυπουργός Εργασίας, Κοινωνικής Ασφάλισης και Πρόνοιας): Όμως, αιτιολογείται η κατάθεση της ερώτησης, γιατί ακριβώς δεν έχει υπάρχει εξέλιξη σε σχέση με την ασυνέπεια των εργοδοτών και προς αυτές τις συγκεκριμένες τρεις επιχειρήσεις στις οποίες αναφέρεται ο κύριος συνάδελφος, αλλά και άλλες δύο, νομίζω, που είναι στην ίδια περιοχή. 
Αυτές οι τριμερείς διαδικασίες έγιναν εδώ και καιρό, υπήρξε εξάντληση του θεσμικού πλαισίου ως προς αυτά που προβλέπονται, και τα της συμφιλίωσης και τα των μηνύσεων, αλλά δεν υπάρχει ανταπόκριση. 
Οι εργαζόμενοι -ή εν πάση περιπτώσει, δεν ξέρω αν είναι από τις τρεις  επιχειρήσεις ή από τις πέντε- έχουν κάνει κατάληψη στην Περιφέρεια Στερεάς Ελλάδας στη Χαλκίδα εδώ και καιρό και μάλιστα μια κατάληψη οποία εμποδίζει τη λειτουργία της περιφέρειας και υπάρχουν άλλα προβλήματα που προκαλούνται στους πολίτες, οι οποίοι θέλουν να εξυπηρετηθούν από τις υπηρεσίες. 
Μετά από αίτημα της περιφέρειας και φυσικά των εργαζομένων, είχαμε μια συνάντηση στο Υπουργείο πριν από δύο εβδομάδες περίπου, με τη συμμετοχή συναδέλφων Βουλευτών από το Νομό Ευβοίας και εκπροσώπων από πέντε επιχειρήσεις, ανάμεσα στις οποίες και οι τρεις οι οποίες αναφέρονται στην ερώτηση. 
Υπήρξε, θα έλεγα, μια πλήρης ενημέρωση από την πλευρά τους και από την πλευρά των συναδέλφων προς την πολιτική ηγεσία για το τι ακριβώς συμβαίνει στην κάθε επιχείρηση. Υπάρχει και κοινός παρονομαστής αλλά και διαφορετικά χαρακτηριστικά για την κάθε περίπτωση. Ο κοινός παρονομαστής  είναι ότι με τον έναν ή με τον άλλο τρόπο οι εργαζόμενοι έχουν βρεθεί εκτός, με περιπτώσεις απλήρωτων, με δεδουλευμένα που δεν έχουν καταβληθεί και βεβαίως με επίσχεση εργασίας σε μια μορφή ομηρίας, πλην μίας επιχείρησης -η οποία ούτως ή άλλος δεν αναφέρθηκε, γι’ αυτό δεν την αναφέρω ούτε εγώ- η οποία καταβάλλει κανονικά τους μισθούς, παρ’ ότι οι εργαζόμενοι δεν έχουν αντικείμενο. 
Στη σύσκεψη, λοιπόν, αυτή είδαμε και τα κοινά χαρακτηριστικά αλλά και τη διαφορετικότητα που υπάρχει, σε σχέση με την κατάσταση είτε του βασικού μετόχου ή του ιδιοκτήτη. Γι’ αυτό αποφασίστηκαν δύο διαφορετικά πράγματα, στην ίδια κατεύθυνση, όμως.
Αφ’ενός αποφασίστηκε να δούμε σε συνεργασία με το Υπουργείο Ανάπτυξης και το Υπουργείο Οικονομικών το θέμα της αντιμετώπισης συνολικά των επιχειρήσεων, που επικαλούνται –τονίζω- την κρίση και δεν γνωρίζουμε ή δεν είμαστε βέβαιοι ή μπορούμε να διαπιστώσουμε –πρέπει, όμως, το Υπουργείο Οικονομικών και το Υπουργείο Ανάπτυξης να το πράξουν- αν πράγματι υπάρχουν τα στοιχεία τα οποία επικαλούνται ή αν είναι εικονική –θα έλεγα- η επίκληση την οποία κάνουν, προκειμένου να δικαιολογήσουν την ασυνέπειά τους προς τους εργαζόμενους. 
Η δεύτερη κατεύθυνση προς την οποία αποφασίσαμε να κινηθούμε είναι χωριστή, τριμερής πλέον –με την πολιτική ηγεσία του Υπουργείου- για κάθε περίπτωση, δηλαδή να καλέσουμε τον εργοδότη, το βασικό μέτοχο, προκειμένου να δούμε από μια τέτοια διαδικασία τι μπορεί να προκύψει, σε σχέση με την πραγματική του βούληση, ακόμη και σε σχέση με την πραγματική κατάσταση. Γι’ αυτό θα καλέσουμε να συμμετάσχει και το Υπουργείο Ανάπτυξης σε αυτές τις τριμερείς. Την επόμενη εβδομάδα θα ξεκινήσουμε.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Κύριε Υπουργέ, στη δευτερολογία σας τα υπόλοιπα.</ChairmanSpeech> 
<Speech><Parlmember>ΧΡΗΣΤΟΣ ΚΑΤΣΩΤΗΣ</Parlmember>: Να τα πει, κύριε Πρόεδρε, για να τα ξέρουμε.</Speech> 
<Speech><Parlmember>ΒΑΣΙΛΕΙΟΣ ΚΕΓΚΕΡΟΓΛΟΥ</Parlmember> (Υφυπουργός Εργασίας, Κοινωνικής Ασφάλισης και Πρόνοιας): Την επόμενη εβδομάδα θα ξεκινήσουν οι τριμερείς, με μία-μία επιχείρηση χωριστά και τους εργαζόμενους. 
Ευχαριστώ.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Κύριε Κατσώτη, έχετε το λόγο για τρία λεπτά.</ChairmanSpeech> 
<Speech><Parlmember>ΧΡΗΣΤΟΣ ΚΑΤΣΩΤΗΣ</Parlmember>: Ευχαριστώ, κύριε Πρόεδρε. 
Δεν διαφωνούμε για τις ενέργειες που έχουν γίνει, βέβαια ύστερα και από τις δυναμικές κινητοποιήσεις των εργαζομένων, που δεν νομίζω ότι η Κυβέρνηση τις χαρακτηρίζει «βία». Είναι, λοιπόν, πάνω από είκοσι δύο μήνες οι μεν και πάνω από δέκα μήνες οι δε στις τρεις επιχειρήσεις, όπου δεν έχουν πράγματι να βάλουν στο τσουκάλι τίποτα, με ευθύνη των εργοδοτών, των επιχειρηματιών, οι οποίοι πάντα κάνουν παιχνίδια. Πάντα παίζουν το παιχνίδι τους, έτσι ώστε να απολαμβάνουν διάφορα προνόμια και κίνητρα και με εκβιασμούς απέναντι στους εργαζόμενους. Βέβαια και η κρίση όντως μπορεί να πετάξει έξω κάποιες τέτοιες δραστηριότητες σε τομείς της οικονομίας. Όμως, πάλι οι ίδιοι οι εργαζόμενοι την πληρώνουν. 
Η μια πλευρά είναι αυτή που λέτε, κύριε Υπουργέ, ότι δηλαδή θα κάνετε παρεμβάσεις, έτσι ώστε να δείτε τελικά ποιοι είναι οι σκοποί των εργοδοτών, προκειμένου να δείτε πώς θα εξελιχθεί η λειτουργία αυτών των εργοστασίων. 
Η άλλη πλευρά είναι αυτή: Τι θα γίνει με τους εργαζόμενους; Πώς θα προστατευτούν αυτοί και οι οικογένειές τους; Γι’ αυτό και το αίτημα που έχουμε υποβάλει είναι η έκτακτη οικονομική ενίσχυση των εργαζόμενων με ένα μισθό, για να αντιμετωπίσουν βασικές, επείγουσες ανάγκες των οικογενειών τους. Βεβαίως, αυτό που οφείλει η Κυβέρνηση να κάνει είναι να βρει τρόπους, έτσι ώστε να υποχρεώσει τους εργοδότες, οι οποίοι δεν είναι φτωχοί και οι οποίοι έχουν βγάλει από τους εργαζόμενους τεράστιο πλούτο, να πληρώσουν τα δεδουλευμένα στους εργαζόμενους. 
Είναι υποχρέωση της Κυβέρνησης να προχωρήσει σε αυτήν την πίεση προς τους επιχειρηματίες της περιοχής, προκειμένου να καταβάλουν τα δεδουλευμένα τους. Και βέβαια, επιτέλους, θα πρέπει εδώ να συζητηθεί και αν η μη καταβολή των δεδουλευμένων είναι ένα έγκλημα –πώς το ονομάζουν οι νομικοί;- που θα πρέπει να είναι στην αυτόφωρη διαδικασία και να μην μπορεί κάθε εργοδότης…</Speech>
<Speech><Parlmember>ΒΑΣΙΛΕΙΟΣ ΚΕΓΚΕΡΟΓΛΟΥ</Parlmember> (Υφυπουργός Εργασίας, Κοινωνικής Ασφάλισης και Πρόνοιας): Συνεχές.</Speech> 
<Speech><Parlmember>ΧΡΗΣΤΟΣ ΚΑΤΣΩΤΗΣ</Parlmember>: Συνεχές, ε; Διαρκές. 
Γιατί, κύριε Υφυπουργέ, είχαμε πει και την άλλη φορά ότι η απλήρωτη εργασία έχει πάρει τεράστιες διαστάσεις ακόμη και στον τουρισμό,για τον οποίο επαίρεται η Κυβέρνηση ότι είναι ένας τομέας οικονομίας που συμβάλλει αποφασιστικά στην κρίση. 
Εδώ στον τουρισμό, γνωρίζετε πολύ καλά, ότι αυτοί οι εργαζόμενοι σε όλες τις τουριστικές περιοχές είναι για πολύ μεγάλο χρόνο απλήρωτοι. 
Γι’ αυτό, λοιπόν, είναι ένα πολύ σοβαρό ζήτημα η απλήρωτη εργασία και πρέπει το Υπουργείο Εργασίας να πάρει μέτρα, έτσι ώστε κατ’ αρχάς οι εργαζόμενοι για τους οποίους κάνουμε την ερώτηση να πληρωθούν τα δεδουλευμένα τους και βεβαίως το επίδομα -την έκτακτη ενίσχυση- με ένα μισθό για τους εργαζόμενους.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Το λόγο έχει ο κ. Κεγκέρογλου για τρία λεπτά.</ChairmanSpeech> 
<Speech><Parlmember>ΒΑΣΙΛΕΙΟΣ ΚΕΓΚΕΡΟΓΛΟΥ</Parlmember> (Υφυπουργός Εργασίας, Κοινωνικής Ασφάλισης και Πρόνοιας): Ευχαριστώ, κύριε Πρόεδρε. 
Αυτό που προτείνατε ισχύει για την μη καταβολή των δώρων.</Speech> 
<Speech><Parlmember>ΧΡΗΣΤΟΣ ΚΑΤΣΩΤΗΣ</Parlmember>: Μόνο για αυτό.</Speech> 
<Speech><Parlmember>ΒΑΣΙΛΕΙΟΣ ΚΕΓΚΕΡΟΓΛΟΥ</Parlmember> (Υφυπουργός Εργασίας, Κοινωνικής Ασφάλισης και Πρόνοιας): Ναι, μόνο. 
Εγώ θα συμφωνούσα απόλυτα -και αυτό θα κάνουμε- να εξαντλήσουμε κάθε περιθώριο να αναλάβουν τις ευθύνες τους οι εργοδότες, οι βασικοί μέτοχοι και όχι τα διοικητικά συμβούλια μόνο, που πιθανόν υπάρχουν και δεν είναι οι ίδιοι οι μέτοχοι, γιατί βεβαίως στο πλαίσιο της υποστήριξης των ανθρώπων που έχουν βρεθεί σε αυτήν την κατάσταση θα πρέπει να εξαντλήσουμε και από την άλλη πλευρά όλες τις δυνατότητες για να τους ενισχύσουμε. 
Όμως, δεν θα πρέπει στο όνομα οποιασδήποτε ενίσχυσης –όπως γινόταν πιθανόν στο παρελθόν- να αφήνουμε να αποθρασύνονται πολλοί από αυτούς οι οποίοι έχουν τη δυνατότητα και δεν καταβάλλουν αυτά τα οποία οφείλουν στους εργαζόμενους. 
Όπως σας είπα και την άλλη φορά, η διαδικασία για το θεσμικό πλαίσιο στέκει. Όμως, υπάρχουν κάποια προβλήματα που πρέπει να λύσουμε. Το Ταμείο Παγκοσμιοποίησης -που υπάρχει η δυνατότητα- έχει απαραίτητο όρο την απόλυση. Έχουμε ολόκληρους κλάδους και ολόκληρες επιχειρήσεις –όπως το «SPRIDER»- που δεν υπάρχει απόλυση και δεν μπορούμε να τους εντάξουμε. 
Βεβαίως, υπάρχει η διαδικασία της προκαταβολής του δικαιώματος  του επιδόματος ανεργίας το οποίο γίνεται και συμψηφίζεται στη συνέχεια με το δικαιούμενο, όμως για ένα αποτελεσματικό πρόγραμμα δεν έχουμε αυτήν την προϋπόθεση και έτσι δυσκολευόμαστε να δώσουμε σε πολλές περιπτώσεις λύσεις. 
Κατατέθηκε η πρόταση από εσάς και από όλους τους συναδέλφους κατά τη σύσκεψη και πιστεύω ότι στην κατεύθυνση αυτή –και ως αποτέλεσμα των ενεργειών που θα κάνουμε το επόμενο διάστημα- θα έχουμε πιστεύω μία θετική εξέλιξη.
Βεβαίως οι εργαζόμενοι έχουν απόλυτο δίκιο. Ο αγώνας τους δεν είναι μόνο δίκαιος, αλλά είναι και αγώνας επιβίωσης, γιατί είναι τόσο σημαντικά μεγάλο το διάστημα, που πραγματικά δεν έχουν τη δυνατότητα για τη στήριξη των οικογενειών τους και των ίδιων. Θα ήθελα, όμως, να τονίσω ότι σε καμμιά περίπτωση δεν ωφελεί η παρακώλυση λειτουργίας της περιφέρειας. 
Ο αγώνας μπορεί να γίνει και στην περιφέρεια και οπουδήποτε αλλού χωρίς την παρακώλυση της λειτουργίας της περιφέρειας. Αυτό είναι ένα θέμα που πρέπει να το δούνε τοπικά όλες οι πλευρές και όλοι οι συντελεστές εκεί του δημόσιου βίου, οι οποίοι στηρίζουν άλλωστε την προσπάθεια των εργαζομένων στο αίτημά τους να δοθεί λύση, αλλά πιστεύω ότι θα ήταν ακόμα αποτελεσματικότερη η προσπάθεια, αντί να υπάρχει εκεί η εσωτερική αντιπαράθεση –άλλωστε η περιφέρεια δεν έχει καμμιά αρμοδιότητα για το θέμα-, να ενώσουν όλοι τις δυνάμεις τους για να απαιτήσουν –αν θέλετε- και από εμάς ή να συνδράμουν την προσπάθεια που κάνουμε να δώσουμε λύση. Το μέτωπο είναι αλλού, προς άλλη πλευρά, όχι προς την περιφέρεια. 
Βέβαια, θα μου πείτε γιατί το αναφέρω αυτό σε σας αφού στην ερώτησή σας δεν αναφέρεται καν αυτό το θέμα, αλλά νομίζω ότι είναι ένα ζήτημα που πρέπει να το δούμε. 
Την επόμενη εβδομάδα, λοιπόν, ξεκινούμε και τις τριμερείς συναντήσεις για να δούμε τι αποτέλεσμα θα φέρει αυτή η διαδικασία για κάθε επιχείρηση ξεχωριστά. 
Σας ευχαριστώ.</Speech> 
<Speech><Parlmember>ΕΥΑΓΓΕΛΟΣ ΑΠΟΣΤΟΛΟΥ</Parlmember>: Κύριε Πρόεδρε, μου επιτρέπετε για μισό λεπτό;</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Όχι, δεν επιτρέπεται. Δεν υπάρχει τέτοια διαδικασία και δεν επιτρέπεται σας είπα.</ChairmanSpeech>
<Speech><Parlmember>ΕΥΑΓΓΕΛΟΣ ΑΠΟΣΤΟΛΟΥ</Parlmember>: ...(Δεν ακούστηκε)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Δεν υπάρχει τέτοια διαδικασία παρέμβασης στις ερωτήσεις!</ChairmanSpeech> 
<Speech><Parlmember>ΕΥΑΓΓΕΛΟΣ ΑΠΟΣΤΟΛΟΥ</Parlmember>: Αν δεν πάρετε κάποια νομοθετική πρωτοβουλία…</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Να μην γράφεται τίποτα στα Πρακτικά.</ChairmanSpeech>
<Speech><Parlmember>ΕΥΑΓΓΕΛΟΣ ΑΠΟΣΤΟΛΟΥ</Parlmember>: …</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Κύριε Αποστόλου, σας παρακαλώ. Καταθέστε ερώτηση. Δεν υπάρχει διαδικασία της συζήτησης. Τι είναι αυτά; Εσείς, τουλάχιστον, μην το κάνετε αυτό.</ChairmanSpeech>
<Speech><Parlmember>ΕΥΑΓΓΕΛΟΣ ΑΠΟΣΤΟΛΟΥ</Parlmember>: Είναι ένα πρόβλημα…</Speech>	
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Σας παρακαλώ, κύριε Αποστόλου. Το ξέρω το πρόβλημα. Καταθέστε ερώτηση.
Η πέμπτη με αριθμό 1277/3-9-2013 ερώτηση πρώτου κύκλου του Βουλευτή Αχαΐας της Δημοκρατικής Αριστεράς κ. Νικολάου Τσούκαλη προς τον Υπουργό Οικονομικών, σχετικά με την ανάγκη αύξησης του μετοχικού κεφαλαίου και του διορισμού διοικητικού συμβουλίου για τη λειτουργία του Επιστημονικού Πάρκου Πατρών δεν συζητείται λόγω κωλύματος του κυρίου Υπουργού και διαγράφεται. 
Προχωράμε στην τέταρτη με αριθμό 630/16-8-2013 ερώτηση πρώτου κύκλου της Βουλευτού Μαγνησίας των Ανεξάρτητων Ελλήνων κ. Μαρίνας Χρυσοβελώνη προς τον Υπουργό Υγείας, σχετικά με τη μη διακομιδή ασθενών από τις Βόρειες Σποράδες.
Στην ερώτηση θα απαντήσει ο Υπουργός Υγείας κ. Άδωνις Γεωργιάδης. 
Το λόγο έχει η κυρία συνάδελφος, για δύο λεπτά.</ChairmanSpeech>
<Speech><Parlmember>ΜΑΡΙΝΑ ΧΡΥΣΟΒΕΛΩΝΗ</Parlmember>: Ευχαριστώ, κύριε Πρόεδρε.
Κύριε Υπουργέ, νομίζω ότι είναι γνωστό το πρόβλημα της διακομιδής βαριά ασθενών στη Μαγνησία. Εξ’άλλου το έχω ήδη θέσει και στην Υφυπουργό Υγείας, την κ. Μακρή. Αν και η κ. Μακρή διευκρίνισε πως αρμόδιος είναι ο κ. Μπέζας, εντούτοις με διαβεβαίωσε ως Βουλευτής Μαγνησίας που είναι, πως θα γίνει ό,τι είναι δυνατόν για την επίλυση του προβλήματος από την πλευρά του Υπουργείου Υγείας.
Το πρόβλημα, όπως ενδεχομένως γνωρίζετε, είναι διπλό. Το ένα σκέλος του είναι η έγκαιρη μετακίνηση των ασθενών από τα νησιά προς την ηπειρωτική χώρα. Στον τομέα αυτό, είναι γεγονός ότι η εξάρτηση είναι απόλυτη από τα πλωτά μέσα του Λιμενικού ή από ιδιωτικά σκάφη που μισθώνονται κάθε φορά κατά περίπτωση. Βεβαίως για εναέρια μέσα δεν γίνεται καν λόγος στη Μαγνησία.
Το άλλο σκέλος είναι η ύπαρξη ασθενοφόρων που πρέπει να μεταφέρουν τους ασθενείς από το όποιο λιμάνι στο πλησιέστερο νοσοκομείο. Εκεί, τα πράγματα, δυστυχώς, είναι πάρα πολύ άσχημα, καθώς τα διαθέσιμα ασθενοφόρα του ΕΚΑΒ είναι ελάχιστα και αυτά των κέντρων υγείας υπολειτουργούν λόγω έλλειψης οδηγών και καυσίμων.
Έτσι, το αποτέλεσμα σε ορισμένες περιπτώσεις είναι η μόνιμη βλάβη της υγείας των ασθενών εξαιτίας της πολύ μεγάλης καθυστέρησης της διακομιδής τους, αλλά δυστυχώς ορισμένες φορές και ο θάνατος. Τέτοια τραγικά περιστατικά είχαμε φέτος το καλοκαίρι στον Άγιο Ιωάννη Πηλίου με το θάνατο ενός εξηνταπεντάχρονου τουρίστα και πριν από ένα χρόνο σχεδόν με τον άδικο χαμό, μέσα σε ένα ταξί, ενός συμπολίτη μας από την Αλόννησο, καθώς δεν υπήρχε οδηγός ασθενοφόρου στο Κέντρο Υγείας Αργαλαστής. Την ίδια ακριβώς τραγική κατάληξη είχε, δυστυχώς, και άλλος ένας συμπολίτης μας από τη Σκόπελο, ο οποίος για να διαμετακομιστεί επειγόντως στην ηπειρωτική χώρα αναγκάστηκε να βρει ιδιωτικό ταχύπλοο, αλλά δυστυχώς κατέληξε.
Προφανώς, το θέμα έχει χαθεί μεταξύ συναρμοδιοτήτων των Υπουργείων. Ο κ. Μπέζας, δικαιολογείται από το γεγονός ότι είναι αρμόδιος για το ΕΚΑΒ, αλλά όχι για τα κέντρα υγείας. Η κ. Μακρή, αν και εκλέγεται στη Μαγνησία, δεν είναι όπως λέει καθ’ ύλην αρμόδια διότι της έχετε αναθέσει, κύριε Υπουργέ, άλλες αρμοδιότητες, όπως είναι η ψυχική υγεία και τα ναρκωτικά. Άρα, λοιπόν, μένουμε σε εσάς, κύριε Υπουργέ, με την ελπίδα ότι θα θελήσετε να δώσετε κάποια λύση στο συγκεκριμένο πρόβλημα, το οποίο είναι πολύ σοβαρό.
Σας ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Και εμείς ευχαριστούμε την κυρία συνάδελφο.
Το λόγο έχει ο κύριος Υπουργός, για τρία λεπτά.
ΣΠΥΡΙΔΩΝ -</ChairmanSpeech> <Speech><Parlmember>ΑΔΩΝΙΣ ΓΕΩΡΓΙΑΔΗΣ</Parlmember> (Υπουργός Υγείας): Κυρία συνάδελφε, σας ευχαριστώ για τη σημερινή ερώτηση, η οποία σε αντίθεση με άλλες ερωτήσεις σας για τις οποίες θα αναφερθώ στη δευτερολογία μου ασχολείται με ένα πολύ σοβαρό θέμα.
Θα μου επιτρέψετε να σας πω μόνο ότι αδικείτε τη φύση της ερωτήσεως σας που είναι σοβαρή και σωστή με τον τρόπο που την διατυπώνετε. Παραδείγματος χάριν, διαβάζω από την ερώτησή σας: «Προφανώς, η λειτουργία των υπηρεσιών υγείας στη Μαγνησία δεν απασχολεί την πολιτική ηγεσία του Υπουργείου σας».
Εάν «προφανώς», κυρία συνάδελφε, δεν μας απασχολεί το ζήτημα της υγείας στη Μαγνησία, τότε για ποιο λόγο μας κάνετε την ερώτηση, αφού έχετε ήδη καταλήξει στην απάντηση; 
Επίσης, όπως αντιλαμβάνεστε, δεδομένου ότι τυγχάνει στο Υπουργείο Υγείας, όπως είπατε, Υφυπουργός να είναι Βουλευτής από τον δικό σας νομό είναι και πολύ άκομψο -θα μου επιτρέψετε να σας πω- να γράφεται ότι η κ. Μακρή, που είναι και εκλεγμένη Βουλευτής του νομού, δεν έχει κανένα ενδιαφέρον για τα ζητήματα της υγείας του νομού αυτού.
Άρα, θα έλεγα εισαγωγικά ότι αδικείτε πραγματικά τον εαυτό σας και την αξία της ερωτήσεώς σας που ασχολείται με ένα υπαρκτό και σοβαρό θέμα.
Ως προς το θέμα, λοιπόν –γιατί, επαναλαμβάνω, για τις εν γένει ερωτήσεις σας θα απαντήσω στη δευτερολογία μου, για να σας δώσω και την ευκαιρία, αν θέλετε, να εξηγήσετε λίγο παραπάνω ερωτήσεις που κάνατε επί προσωπικού για το άτομό μου στο Βουλευτή Επικρατείας και στον Πρωθυπουργό- σας διαβάζω την απάντηση, η οποία έχει σταλεί από το διοικητή του νοσοκομείου –δηλαδή του πλέον αρμοδίου- του Γενικού Νοσοκομείου Βόλου. Τη διαβάζω για να ακουστεί και στην Ολομέλεια: 
«Σε απάντηση του παραπάνω σχετικού εγγράφου σας» -δηλαδή της ερωτήσεώς σας- «ενημερώνουμε ότι οι διακομιδές ασθενών από τα κέντρα υγείας γίνονται χωρίς ιδιαίτερα προβλήματα και σε συνεργασία με το ΕΚΑΒ. Τα κενά που έχουν προκύψει σε ειδικότητα ΔΕ Πλήρωμα Ασθενοφόρων είναι από αποχωρήσεις υπαλλήλων λόγω συνταξιοδοτήσεως. 
Επιπλέον, σας ενημερώνουμε ότι το αίτημά μας προς το Υπουργείο Υγείας για κάλυψη κενών θέσεων σε επικουρικό προσωπικό ειδικότητας ΔΕ Πλήρωμα Ασθενοφόρων έχει εγκριθεί και αναμένεται ο διορισμός τους –παρακάτω οι ειδικότητες- για τα Κέντρα Υγείας του Νομού Μαγνησίας: μία θέση, εγκεκριμένη ήδη, στο Κέντρο Υγείας Ζαγοράς, μία θέση στο Κέντρο Υγείας Αργαλαστής, μία θέση στο Κέντρο Υγείας Σκιάθου και μία θέση στο Κέντρο Υγείας Σκοπέλου» -όλοι ΔΕ Πλήρωμα Ασθενοφόρων. Οι θέσεις αυτές έχουν ήδη εγκριθεί και είναι στην πορεία.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Υπουργού)
Τώρα, για το ειδικότερο συμβάν που αναφέρατε στις 4-8-2013, θέλω να πω, κυρίες και κύριοι συνάδελφοι, ότι μακάρι να μπορούσαμε να πούμε στο Σώμα ότι τα μέσα του Υπουργείου Υγείας είναι άπειρα και ότι μπορούμε ταυτοχρόνως να αντιμετωπίζουμε τα πάντα. Δυστυχώς αυτό δεν συμβαίνει και μάλλον δεν μπορεί να συμβεί και σε κανένα σύστημα υγείας, ακόμα και στις πιο πλούσιες χώρες του πλανήτη. 
Τι συνέβη λοιπόν εκείνη την ημέρα, στις 4-8-2013; Επιχειρούσαν τέσσερα ασθενοφόρα στην περιοχή και μία μηχανή με γιατρό. Το ένα από τα τέσσερα ασθενοφόρα κάλυπτε προγραμματισμένα την περιοχή Καλά Νερά, περιοχή με αυξημένη κίνηση λόγω της θερινής περιόδου. Άρα, έπρεπε να είναι εκεί. Κατά τη νυχτερινή βάρδια ο Τομέας Βόλου διέθετε δύο απλά ασθενοφόρα και μία κινητή μονάδα με γιατρό. Στις επτά παρά δέκα έγινε μεταφορά από το Κέντρο Υγείας Σκιάθου αλλοδαπού ασθενούς με κατάγματα πλευρών με πλωτό μέσο στο Λιμένα του Βόλου και παρελήφθη από το ΕΚΑΒ στις εννέα και δέκα. Στις δέκα, ενώ δηλαδή ήταν εν εξελίξει η πρώτη κίνηση και επέστρεφε, το Συντονιστικό Κέντρο ΕΚΑΒ Βόλου δέχτηκε κλήση από το Γραφείο Αεροδιακομιδών για παραλαβή ασθενούς που θα διακομιζόταν από το Κέντρο Υγείας Σκιάθου στον Πλατανιά, αναφέροντας σαν πάθηση αγγειακό εγκεφαλικό επεισόδιο. 
Το Κέντρο Υγείας Αργαλαστής δεν διέθετε απογευματινή βάρδια, πράγματι, καθώς υπηρετεί μόνο ένας οδηγός και όλα τα ασθενοφόρα του ΕΚΑΒ ήταν εκείνη τη στιγμή, όπως σας είπα, σε περιστατικά. Το Κέντρο Υγείας Σκιάθου ενημέρωσε τον τηλεφωνητή της νυχτερινής βάρδιας του ΕΚΑΒ Βόλου ότι ο ασθενής δύναται και θα μεταφερθεί με το πλοίο της γραμμής. Στις δύο παρά είκοσι διαβιβάστηκε η κλήση ασθενοφόρου του ΕΚΑΒ και ο ασθενής βρέθηκε στα ΤΕΠ του Βόλου στις δύο και έξι, δηλαδή είκοσι έξι λεπτά μετά.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Ολοκληρώστε, κύριε Υπουργέ, την πρωτολογία σας.</ChairmanSpeech>
<Speech><Parlmember>ΣΠΥΡΙΔΩΝ-ΑΔΩΝΙΣ ΓΕΩΓΙΑΔΗΣ</Parlmember> (Υπουργός Υγείας): Κλείνω αμέσως, κύριε Πρόεδρε.
Πράγματι, λοιπόν, εκείνη την ημέρα συνέβησαν κάποια ταυτόχρονα περιστατικά στην ίδια περιοχή και γι’ αυτό έγινε η καθυστέρηση και η μεταφορά του ανθρώπου με το πλοίο της γραμμής, όπως σας είπα. Από την ώρα που έφτασε στο λιμάνι, βέβαια, μέσα σε είκοσι λεπτά ήταν στο νοσοκομείο.
Ευχαριστώ πολύ.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Κυρία Χρυσοβελώνη, έχετε το λόγο για τρία λεπτά.</ChairmanSpeech>
<Speech><Parlmember>ΜΑΡΙΝΑ ΧΡΥΣΟΒΕΛΩΝΗ</Parlmember>: Κατ’ αρχάς, για την αποκατάσταση της αλήθειας να πούμε κάποια πράγματα. Κανείς δεν έψεξε την κ. Μακρή ότι δεν εκτελεί το καθήκον της. Απλώς η κ. Μακρή δηλώνει ότι είναι αναρμόδια, διότι εσείς ο ίδιος της έχετε αναθέσει άλλους τομείς αρμοδιότητος.
Δεύτερον, ευχαριστώ για τις υποδείξεις τις οποίες μου έχετε κάνει, αλλά οφείλω να πω ότι για άλλη μία φορά, ενώ η ερώτησή μου ήταν απολύτως συγκεκριμένη, δεν απαντήσατε στα ερωτήματα τα οποία σας έθεσα, απλώς αναφέρατε πράγματα τα οποία ήταν ήδη απολύτως γνωστά.
Όσον αφορά για τον κύριο διοικητή του νοσοκομείου, ο οποίος λέτε ότι σας πληροφόρησε, θα ήθελα να μου πείτε για ποιον διοικητή ομιλείτε. Το νυν ή τον προηγούμενο διοικητή; Προφανώς ο κύριος διοικητής δεν πρόλαβε ακόμα να ενημερωθεί λόγω του ολιγόμηνου της θητείας του.
Τρίτον, για οτιδήποτε άλλο πέραν της ερώτησης, λυπάμαι πάρα πολύ αλλά δεν θα τοποθετηθώ, διότι η ερώτησή μου είναι πολύ συγκεκριμένη.
	Οτιδήποτε θέλετε και αν έχετε οποιαδήποτε προσωπική διαφορά μαζί μου, δεν είναι χώρος επίλυσης προσωπικών διαφορών η Βουλή, κύριε Υπουργέ. Λυπάμαι πολύ. 
Προσθέτω, λοιπόν, και κάποια άλλα πράγματα, τα οποία νομίζω πως πρέπει να μάθετε. Τα λέω στην περίπτωση που δεν τα γνωρίζετε. 
Κάθε κέντρο υγείας οφείλει να διαθέτει τέσσερις οδηγούς ανά ασθενοφόρο. Αυτό απαιτείται, γιατί μόνο έτσι μπορούν να καλυφθούν όλες οι βάρδιες, κύριε Υπουργέ. Είκοσι τέσσερις ώρες το εικοσιτετράωρο, επτά ημέρες της εβδομάδας για τις διακομιδές. Κάτι τέτοιο δεν απαντήσατε ότι συμβαίνει στην προκειμένη περίπτωση, τουλάχιστον δεν το νομίζω. Δεν ξέρω αν κάνω λάθος. Επομένως, καταλήγουμε στο ότι θα πρέπει στο προκείμενο να βρούμε κάποιες απλές λύσεις, για να μπορούμε να σώσουμε ανθρώπινες ζωές και να μην έχουμε και άλλα θύματα στο μέλλον. 
Πρέπει να λειτουργήσουν τουλάχιστον τα ασθενοφόρα των κέντρων υγείας που αποτελούν τους συνδετικούς κρίκους στη διακομιδή ασθενών από την ακτογραμμή της Μαγνησίας στο Βόλο. Δεν είναι δυνατόν να απαιτεί το ΕΚΑΒ –γιατί αυτό συμβαίνει στην προκειμένη περίπτωση- όλοι οι βαριά ασθενείς να έρχονται από τις Σποράδες κατευθείαν στο λιμάνι του Βόλου για να τους παραλάβει. Δεν είναι δυνατόν, κύριε Υπουργέ, να μην υπάρχει ανταπόκριση ασθενοφόρου σε όλα τα τουριστικά λιμάνια της Μαγνησίας, τουλάχιστον κατά την περίοδο του θέρους. 
Ποια είναι η λύση λοιπόν; Ενίσχυση των πλωτών μέσων, έτσι ώστε να γίνεται ταχύτατα η μεταφορά των ασθενών από τα νησιά μας στην ηπειρωτική χώρα. Εδώ χρειάζεται είτε ενίσχυση του Λιμενικού –για την οποία δηλώνετε, εσείς ο ίδιος τουλάχιστον, αναρμόδιος- είτε ενίσχυση του ΕΚΑΒ, που ανήκει άλλωστε στην αρμοδιότητα του Υπουργείου σας. 
Το δεύτερο όμως σκέλος είναι η ενίσχυση του προσωπικού των κέντρων υγείας. Αυτό όμως απαιτεί χρήματα για να καλυφθούν όλες οι βάρδιες των ασθενοφόρων με οδηγούς, όλες τις ημέρες κι όχι μόνο τις καθημερινές, όπως συμβαίνει στην Αλόννησο. 
Τέλος, κύριε Υπουργέ, απαιτείται το ελάχιστο. Τι δηλαδή; Στοιχειώδης ευαισθησία. 
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού)
Δεν θα αργήσω, κύριε Πρόεδρε.
Δεν είναι δυνατόν το Κέντρο Υγείας Σκοπέλου να μην έχει λεφτά να πληρώσει ούτε τα καύσιμα του ασθενοφόρου του. Μετά από πολύμηνη αναμονή, σας ενημερώνω, ότι οι πρατηριούχοι αναγκάστηκαν προχθές να κόψουν την πίστωση. Μάλλον για τους πολίτες των Βορείων Σποράδων δεν ισχύει το πρωτογενές πλεόνασμα του κ. Σαμαρά, που τόσο πολύ διαφημίζει τόσο αυτός όσο και εσείς!
Οφείλετε, επομένως, κύριε Γεωργιάδη, ως αρμόδιος Υπουργός να εξηγήσετε σοβαρά τι σκοπεύετε να πράξετε από εδώ και στο εξής και το κυριότερο να δώσετε εξηγήσεις στους πολίτες της Μαγνησίας, γιατί μέχρι τώρα έχετε ολιγωρήσει. 
Σας ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Κι εμείς ευχαριστούμε.
Το λόγο έχει ο Υπουργός Υγείας, κ. Σπυρίδων- Άδωνις Γεωργιάδης για τρία λεπτά.</ChairmanSpeech>
<Speech><Parlmember>ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</Parlmember> (Υπουργός Υγείας): Θα τα πάρω με τη σειρά.
Ως προς το θέμα με την κ. Μακρή, εγώ διάβασα μόνο την ερώτησή σας, τη φράση: «Προφανώς η λειτουργία των υπηρεσιών υγείας στη Μαγνησία, δεν απασχολεί την πολιτική ηγεσία του Υπουργείου σας». Σε περίπτωση που διαφεύγει την προσοχή σας, η κ. Μακρή είναι μέλος της πολιτικής ηγεσίας αυτού του Υπουργείου. Εάν δεν θέλετε, δέχομαι που αποσύρετε από την κατηγορία την κ. Μακρή, άρα, καταλαβαίνω ότι τουλάχιστον έχουμε στο Υπουργείο μία κυρία που ασχολείται πάρα πολύ με τη Μαγνησία. Κατά συνέπεια, αυτό που λέτε στην ερώτησή σας, είναι παντελώς άτοπο.
Δεύτερον, καταθέτω στα Πρακτικά την απάντηση του διοικητή του νοσοκομείου με ημερομηνία 10-10-2013. 
(Στο σημείο αυτό ο Υπουργός Υγείας, κ. Σπυρίδων – Άδωνις Γεωργιάδης καταθέτει για τα Πρακτικά την προαναφερθείσα απάντηση, η οποία βρίσκεται στο αρχείο του Τμήματος Γραμματείας της Διεύθυνσης Στενογραφίας και  Πρακτικών της Βουλής) 
Ίσως διαφεύγει την προσοχή σας ότι η διοίκηση έχει συνέχεια και δεν χρειάζεται να είναι παλαιός ή νέος ο διοικητής, όταν υπογράφει ως διοικητής, αλλά να υπογράφει ως διοίκηση. Μπορεί να είναι λίγο δυσνόητο, αλλά έτσι συμβαίνει.
Τρίτον, αν ακούγατε καλά και με προσοχή αυτά που είπα στην πρωτολογία μου –διότι εγώ δεν συνηθίζω να υπεκφεύγω καθόλου- σας είπα ότι δεν υπήρχε εκείνη την ώρα οδηγός ασθενοφόρου, γιατί δεν καλύπτεται εικοσιτετράωρη βάρδια. Άρα δεν το απέφυγα καθόλου.</Speech> 
<Speech><Parlmember>ΜΑΡΙΝΑ ΧΡΥΣΟΒΕΛΩΝΗ</Parlmember>: …(δεν ακούστηκε).</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Κυρία Χρυσοβελώνη, μη διακόπτετε σας παρακαλώ.</ChairmanSpeech> 
<Speech><Parlmember>ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</Parlmember> (Υπουργός Υγείας): Δεν ξέρω αν ενδιαφέρεστε να λυθεί το θέμα. Εγώ θέλω να σας πω ότι πιστεύω ότι ενδιαφέρεστε στα αλήθεια και ότι δεν κάνετε σειρά ερωτήσεων σε εμένα για άλλους λόγους. Θέλω να πιστεύω ότι ενδιαφέρεστε στ’ αλήθεια.</Speech>
<Speech><Parlmember>ΜΑΡΙΝΑ ΧΡΥΣΟΒΕΛΩΝΗ</Parlmember>: Αν είναι δυνατόν!</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Κυρία Χρυσοβελώνη, σας παρακαλώ.</ChairmanSpeech> 
<Speech><Parlmember>ΜΑΡΙΝΑ ΧΡΥΣΟΒΕΛΩΝΗ</Parlmember>: …για το νομό μου ο κ. Γεωργιάδης;</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Να μην γράφονται οι διακοπές στα Πρακτικά.</ChairmanSpeech>
<Speech><Parlmember>ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</Parlmember> (Υπουργός Υγείας): Εγώ έχω δεχθεί μία ερώτηση ότι δεν ενδιαφέρομαι για τη Μαγνησία. Δεν μπορώ να απαντήσω επειδή θίγεται η κ. Χρυσοβελώνη; Θα τρελαθούμε, κύριε Πρόεδρε; Εκείνη να προσέχει τι γράφει στην ερώτηση. 
Αναλόγου θα είναι πάντα του ύφους της ερωτήσεώς σας η απάντησή μου, κυρία μου. 
	Και για να κλείσω το θέμα, κύριε Πρόεδρε, ...</Speech>
<Speech><Parlmember>ΜΑΡΙΝΑ ΧΡΥΣΟΒΕΛΩΝΗ</Parlmember>: Δεν θα μου κάνετε μάθημα!</Speech>
<Speech><Parlmember>ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</Parlmember> (Υπουργός Υγείας): Μαθήματα θα σας κάνω πολλά και φροντιστήρια. Σας είπα και την άλλη φορά ότι στον κοινοβουλευτικό έλεγχο δεν είστε δυνατή ακόμα.</Speech> 
<Speech><Parlmember>ΜΑΡΙΝΑ ΧΡΥΣΟΒΕΛΩΝΗ</Parlmember>: Εσείς είστε λίγους μήνες Υπουργός για να τα ξέρετε τόσο καλά.</Speech> 
<Speech><Parlmember>ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</Parlmember> (Υπουργός Υγείας): Όσον αφορά τα «περί προσωπικού», εσείς κάνατε ερώτηση «περί αστρολογίας και Δραγωνικού κύκλου». Δεν έκανα εγώ. Εσείς τα κάνατε! Όσα είπατε, λοιπόν, όλες αυτές τις γελοιότητες που ταιριάζουν στο κόμμα σας, για σας να τα πείτε, στον εαυτό σας !</Speech> 
<Speech><Parlmember>ΜΑΡΙΝΑ ΧΡΥΣΟΒΕΛΩΝΗ</Parlmember>: Κύριε Πρόεδρε, να τον ανακαλέσετε στην τάξη τώρα.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Κυρία Χρυσοβελώνη, σας παρακαλώ.</ChairmanSpeech> 
<Speech><Parlmember>ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</Parlmember> (Υπουργός Υγείας): Όσον αφορά το θέμα του να λύσουμε το πρόβλημα που ενδιαφέρει τους πολίτες, πολύ ευχαρίστως. Έχουμε ξεκινήσει το μεγάλο διάλογο για την μεταρρύθμιση στην πρωτοβάθμια φροντίδα υγείας ακριβώς για να μπορέσουμε να βρούμε το αναγκαίο προσωπικό, ώστε να λύσουμε αυτά τα προβλήματα, με τη διαφορά ότι στην προσπάθειά μας να λύσουμε τα προβλήματα εσείς, κυρία συνάδελφε, είστε πάντα απέναντι. Άρα, σας παρακαλώ πάρα πολύ! Αιδώς, Αργείοι.
Ευχαριστώ πολύ.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Κι εμείς ευχαριστούμε τον κύριο Υπουργό. 
Τέλος, θα συζητηθεί η πρώτη με αριθμό 435/1-8-2013 ερώτηση δευτέρου κύκλου του Βουλευτή Καστοριάς του Συνασπισμού Ριζοσπαστικής Αριστεράς-Ενωτικού Κοινωνικού Μετώπου κ. Ευάγγελου Διαμαντόπουλου προς τον Υπουργό Υγείας, σχετικά με την αντιμετώπιση των προβλημάτων του Γενικού Νοσοκομείου Καστοριάς λόγω της ελλιπούς στελέχωσής του σε ιατρικό δυναμικό. 
Κύριε συνάδελφε, έχετε το λόγο για δύο λεπτά.</ChairmanSpeech>   
<Speech><Parlmember>ΕΥΑΓΓΕΛΟΣ ΔΙΑΜΑΝΤΟΠΟΥΛΟΣ</Parlmember>: Ευχαριστώ πολύ, κύριε Πρόεδρε. 
Πριν ξεκινήσω την τοποθέτησή μου, θα παρακαλέσω να τελειώσει το μίτινγκ του κυρίου Υπουργού στα έδρανα.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Κάντε ησυχία, σας παρακαλώ.</ChairmanSpeech> 
<Speech><Parlmember>ΕΥΑΓΓΕΛΟΣ ΔΙΑΜΑΝΤΟΠΟΥΛΟΣ</Parlmember>: Κύριε Υπουργέ, βρισκόμαστε εδώ για να συζητήσουμε μία ερώτηση η οποία έχει κατατεθεί την 1η Αυγούστου. Επειδή είχατε συνάντηση με τους εργαζόμενους, μου προκαλεί εντύπωση γιατί αυτή δεν απαντήθηκε. Είχα την τύχη να κληρωθεί για να είμαστε εδώ και να τη συζητήσουμε. 
Η ερώτηση, λοιπόν, αφορά τη λειτουργία του Νοσοκομείου Καστοριάς που βρίσκεται σε ένα οριακό σημείο. Μάλιστα, αν δεν υπήρχε η αυταπάρνηση των εργαζομένων στο νοσοκομείο, τότε θα είχαμε τραγικά αποτελέσματα. 
Η υγεία, ως κοινωνικό αγαθό, εννοείται πως προφυλάσσεται από το Σύνταγμά μας και αυτό δεν δείχνετε να το λαμβάνετε υπ’ όψιν. Υπάρχει πραγματικά μια αναστάτωση –χρησιμοποιώ μία λέξη πολύ ευγενική- στον υγειονομικό χάρτη της χώρας και αυτό έχει παρενέργειες. 
Στην Καστοριά υπάρχουν πολλά προβλήματα σε αρκετές από τις κλινικές του νοσοκομείου. Χαρακτηριστικές περιπτώσεις είναι οι εξής: 
Κύριε Υπουργέ, μέχρι πρότινος δεν υπήρχε οφθαλμίατρος και όχι μόνο στο νοσοκομείο, αλλά σε ολόκληρο το νομό. 
Δεν υπάρχει οδοντίατρος στο Νοσοκομείο. 
Επίσης, το ακτινολογικό θα πλαισιωθεί στο μέλλον από έναν επικουρικό γιατρό, μια τακτική που χρησιμοποιείται συνεχώς και η οποία δημιουργεί και συγκεκριμένα προβλήματα. 
Επιπλέον, υπάρχουν ελλείψεις σε υλικά απαραίτητα για τα χειρουργεία, τις λαπαροσκοπήσεις, καθώς εκκρεμεί σχετικός διαγωνισμός. 
Από εκεί και πέρα, σημαντικότερο όλων είναι το πρόβλημα στην παιδιατρική κλινική. Δεν αρκεί το προσωπικό για να καλύψει τις ανάγκες και η έλλειψη παιδιάτρου δημιουργεί έντονα προβλήματα και στη μαιευτική-γυναικολογική. 
(Θόρυβος στην Αίθουσα)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Θα παρακαλέσω να κάνετε ησυχία εσείς που κάθεστε στο κέντρο της Αίθουσας.</ChairmanSpeech> 
<Speech><Parlmember>ΕΥΑΓΓΕΛΟΣ ΔΙΑΜΑΝΤΟΠΟΥΛΟΣ</Parlmember>: Κύριε Ιωαννίδη, σας παρακαλώ, γιατί αυτό δεν εμπεριέχεται στην ερώτηση και είναι καλό να το ακούσει ο κύριος Υπουργός.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Κύριοι συνάδελφοι, σας παρακαλώ να κάνετε ησυχία. Σας παρακαλώ! Αν θέλετε να συζητήσετε, περάστε έξω!</ChairmanSpeech>
<Speech><Parlmember>ΕΥΑΓΓΕΛΟΣ ΔΙΑΜΑΝΤΟΠΟΥΛΟΣ</Parlmember>: Κύριε Υπουργέ, ένα ζευγάρι έκανε κανονικά το γύρο όλης της δυτικής Μακεδονίας για να καταφέρει να γεννήσει τελικά σε ιδιωτική κλινική. 
Αυτά, για το πρώτο σκέλος. Περιμένω τις απαντήσεις σας για να επανέλθω.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Παρακαλώ πάρα πολύ, κύριοι συνάδελφοι, δεν ακούγεται ο Βουλευτής. Ενοχλείτε και εξακολουθείτε όμως να μιλάτε. Αν είναι κάτι σοβαρό που πρέπει να συζητήσετε, περάστε έξω. 
Με συγχωρείτε, κύριε Υπουργέ, για την παρέμβαση. 
Ορίστε, έχετε το λόγο για τρία λεπτά.
ΣΠΥΡΙΔΩΝ -</ChairmanSpeech> <Speech><Parlmember>ΑΔΩΝΙΣ ΓΕΩΡΓΙΑΔΗΣ</Parlmember> (Υπουργός Υγείας): Ευχαριστώ πολύ, κύριε Πρόεδρε.
Αγαπητέ, κύριε συνάδελφε, ευχαριστώ για την ερώτηση. Δεν ξέρω γιατί δεν απαντήθηκε στην κανονική διαδικασία. Ίσως ήταν το καλοκαίρι. Μπορεί να συνέβη όμως και κάτι άλλο. Αναλαμβάνω όμως και την ευθύνη. Δεν είχα καμμία τέτοια πρόθεση. Αντιθέτως, όπως ξέρετε, εγώ απαντάω γενικά σε όσες περισσότερες ερωτήσεις μπορώ, προσωπικά ο ίδιος. Σέβομαι πολύ το Κοινοβούλιο. Άλλωστε, είμαι κι εγώ Βουλευτής πολλά χρόνια και ξέρω πώς είναι από την άλλη μεριά. Και όταν ξανάρθει εκείνη η ώρα, θα είμαι από την άλλη μεριά πάλι. Δεν είχα, λοιπόν, καμμία τέτοια πρόθεση.
Όμως, μου κάνει λίγο εντύπωση η ερώτησή σας υπό την εξής έννοια: Ξέρετε πάρα πολύ καλά ότι στο Υπουργείο έχω δεχθεί και τη συνάδελφό σας από τη Νέα Δημοκρατία, την κ. Αντωνίου, η οποία έχει έρθει με το διοικητή, με το δήμαρχο, με το σύλλογο των εργαζομένων του νοσοκομείου και είχαμε προχωρήσει σε μακρά διάλογο για το Νοσοκομείο της Καστοριάς. Εδώ βλέπω ερωτήσεις που έχουν ήδη απαντηθεί και απορώ αν υπάρχει ακόμα ανησυχία. 
Θα μου επιτρέψετε να απαντήσω τις ερωτήσεις από το τέλος προς την αρχή, για να πω τα πιο απλά.
Η δεύτερή σας ερώτηση λέει: «Ισχύει η φημολογούμενη μετατροπή του Γενικού Νοσοκομείου Καστοριάς σε κέντρο υγείας…» κ.λπ.. Όχι, δεν ισχύει. Έχουμε πει ότι βεβαίως θα υπάρξει και η δεύτερη φάση της κινητικότητας στην επαρχία, αλλά ένα μεγάλο νοσοκομείο σε κάθε νομό θα υπάρχει. Άρα, λοιπόν, δεν υπάρχει θέμα με την κατάργηση ή υποβάθμιση του νοσοκομείου της Καστοριάς. 
Για να σας πείσω περισσότερο γι’ αυτό, απαντώντας και στην πρώτη σας ερώτηση, στο πρώτο σκέλος, θα σας πω ότι έχουν γίνει αιτήσεις για προσλήψεις δέκα μονίμων ιατρών και οι επτά έχουν ήδη εγκριθεί, έχει τελειώσει η διαδικασία. Και τώρα που ξεκλειδώνουν οι προσλήψεις του Υπουργείου Υγείας και θα έχουμε πεντακόσιες προσλήψεις μέχρι το τέλος αυτού του χρόνου, επτά ιατροί -μόνιμοι λέω πάντα- θα έχουν διοριστεί μέχρι το τέλος του χρόνου στην Καστοριά. Εφόσον, λοιπόν, διορίζουμε επτά μονίμους ιατρούς τώρα, λέτε να έχουμε την πρόθεση να καταργήσουμε ή να υποβαθμίσουμε το νοσοκομείο; Δεν υπάρχει απολύτως καμμία τέτοια πρόθεση.
Βέβαια, γνωρίζετε -κι εκεί μπορεί να έχουμε τη διαφωνία μας, αλλά εγώ θα σας μιλήσω για την πραγματικότητα- ότι δεν μπορούσαμε να κάνουμε τις προσλήψεις των μονίμων τώρα, διότι δεν είχε ξεκλειδώσει ακόμα η διαδικασία. Αυτός είναι ο λόγος που δεν έχει γίνει η πρόσληψη των μονίμων.
Είπατε προηγουμένως για το θέμα του οφθαλμιάτρου. Μα, εμείς προκηρύξαμε θέση επικουρική για οφθαλμίατρο. Εννοώ επί της δικής μας πολιτικής ηγεσίας, της δικής μου, του κ. Μπέζα και της κ. Μακρή. Έχει ήδη καλυφθεί η θέση, έχει διοριστεί ο ιατρός και αν δεν έχει φτάσει, είναι καθ’ οδόν. Έχει τελειώσει η διαδικασία. 
Επίσης, να σας πω για το θέμα του γυναικολόγου ότι εμείς το καλοκαίρι, πάλι προκηρύξαμε θέση μαιευτήρα – γυναικολόγου, η οποία έχει καλυφθεί. Και υπηρετεί μαιευτήρας - γυναικολόγος από τον Ιούλιο ακριβώς γι’ αυτόν τον λόγο.
Πρέπει να σας πω -για να είμαι και συγκεκριμένος στους αριθμούς- ότι μέχρι σήμερα εκεί που υπάρχουν τα διάφορα κενά -δεν λέω ότι δεν υπάρχουν, κενά υπάρχουν- προσπαθούμε και τα καλύπτουμε με μετακινήσεις από όμορους δήμους. 
Πρέπει να σας πω ότι στο νομοσχέδιο που ήδη ξεκίνησε να συζητείται στην επιτροπή, σε τροπολογία που θα έρθει αυτήν την εβδομάδα, επεκτείνουμε τη δυνατότητα που υπήρχε σε παλαιότερο νόμο -ο νόμος είχε ψηφιστεί από τον κ. Λοβέρδο ως Υπουργό Υγείας- ώστε να μπορεί η διοίκηση ενός νοσοκομείου, με την άδεια της ΥΠΕ, εάν σε μία ειδικότητα δεν υπάρχει κανένας ιατρός, να προσλαμβάνουν ιατρό με μπλοκ -δηλαδή από την ελεύθερη αγορά- έως ότου ολοκληρωθεί η διαδικασία όπου και θα πάει ο επικουρικός ή ο μόνιμος, ώστε να μην μένει το νοσοκομείο ούτε μία μέρα χωρίς κανέναν ιατρό σε μία ειδικότητα. Διότι πρόθεσή μας είναι σε κάθε νοσοκομείο να υπάρχει έστω ένας ιατρός σε κάθε ειδικότητα, για να μπορούν οι πολίτες να εξυπηρετούνται στο δημόσιο σύστημα και να μην αναγκάζονται να πηγαίνουν, εάν υπάρχει έλλειψη, σε ιδιώτη ιατρό.
Για το τρίτο σκέλος των ερωτήσεών σας θα σας απαντήσω στην δευτερολογία μου.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Το λόγο έχει ο κ. Διαμαντόπουλος για τρία λεπτά.</ChairmanSpeech>
<Speech><Parlmember>ΕΥΑΓΓΕΛΟΣ ΔΙΑΜΑΝΤΟΠΟΥΛΟΣ</Parlmember>: Κατ’ αρχάς, κύριε Πρόεδρε, νομίζω ότι η κατάσταση, ενώ απαντούσε ο Υπουργός, δεν ήταν η πρέπουσα. Δηλαδή, υπήρχε μια οχλαγωγία η οποία δεν διευκολύνει κανέναν.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Κύριε Διαμαντόπουλε, έχω κάνει επανειλημμένα συστάσεις σε όλο το Σώμα να σεβαστεί πρώτα-πρώτα την Αίθουσα. Εξακολουθούν, όμως, ορισμένοι συνάδελφοι να μην ακούν. Νομίζω ότι το είπα πάρα πολλές φορές. 
Επιτέλους, ενοχλείτε!</ChairmanSpeech>
<Speech><Parlmember>ΕΥΑΓΓΕΛΟΣ ΔΙΑΜΑΝΤΟΠΟΥΛΟΣ</Parlmember>: Μιλάμε για θέματα ζωής και θανάτου, για θέματα υγείας και προφανώς κάποιους δεν τους απασχολεί.
Κύριε Υπουργέ, ως υπεύθυνη στάση θεώρησα πως έπρεπε να κατατεθεί την 1η Αυγούστου η ερώτηση, παρά το ότι εσείς μπορεί να θέλατε –και καλά κάνατε- να συναντήσετε τους φορείς. Συναντηθήκατε με τους φορείς και βγάλατε κάποιες ανακοινώσεις. Εγώ οφείλω να καταθέσω μία γραπτή ερώτηση, η οποία υπεύθυνα θα απαντηθεί από το Υπουργείο. Εάν αυτό το είχατε κάνει από την 1η Αυγούστου –τώρα έχουμε μέσα Οκτωβρίου- προφανώς δεν θα είχε έρθει η ερώτηση εδώ. Ελάχιστες έχω καταθέσει. Δεν με απασχολεί το επικοινωνιακό παιχνίδι ή οτιδήποτε άλλο. Και δεν εννοώ επικοινωνιακό παιχνίδι αυτό, αλλά το να σύρω μία ερώτηση που μπορούσε να απαντηθεί μήνες τώρα.
Αυτό που συμβαίνει είναι το εξής: χρησιμοποιείται ευρέως η τακτική των επικουρικών γιατρών. Όμως, θα πρέπει να παραδεχθείτε ότι αυτή η τακτική δημιουργεί μία αρρυθμία, διότι και οι αμοιβές των επικουρικών είναι χαμηλές και ο χρόνος θητείας τους είναι συγκεκριμένος, οπότε ελάχιστοι παίρνουν την απόφαση να φθάσουν μέχρι την ακριτική Καστοριά. Έχουμε περίπτωση για την παιδιατρική, όπου είχε προκηρυχθεί θέση, πήγε κάποιος και έφυγε τρέχοντας, λόγω του φόρτου εργασίας και της όλης διαδικασίας που υπάρχει. 
Εννοείται πως τόσο καιρό δημιουργούνταν αυτά τα προβλήματα και από τους μόνιμους που εκκρεμούσαν. Είναι ένα τεράστιο ζήτημα, διότι είναι άνθρωποι με προσόντα, οι οποίοι έχουν ουσιαστικά προσληφθεί και περιμένουν να ανοίξει αυτή η διαδικασία και πολλοί από αυτούς φεύγουν και στο εξωτερικό. 
Εμείς περιμένουμε να υλοποιηθεί αυτό. Εννοείται πως τα ερωτήματα και τα ζητήματα είναι η αγωνία των συμπολιτών μας και έπρεπε να τεθούν. Από τα τρία νοσοκομεία που λειτουργούν στη δυτική Μακεδονία θα έπρεπε κάποιο από αυτά να έχει πιο αναβαθμισμένο ρόλο, διότι πολλές περιπτώσεις φεύγουν συνεχώς προς την πόλη της Θεσσαλονίκης. Αντίθετα, η έως τώρα πρακτική –και περιμένουμε να δούμε έργα από εδώ και πέρα, όπως υποσχεθήκατε- υποβάθμιζε συνεχώς τις παροχές υγείας, όχι μόνο στο νοσοκομείο, αλλά και στο Κέντρο Υγείας Άργος Ορεστικού, με αποτέλεσμα να θεωρούμε ότι υποβαθμίζεται συστηματικά και θα καταλήξει σε αυτό. Ελπίζουμε να μας διαψεύσετε.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Κύριε Υπουργέ, έχετε το λόγο για τρία λεπτά.
ΣΠΥΡΙΔΩΝ -</ChairmanSpeech> <Speech><Parlmember>ΑΔΩΝΙΣ ΓΕΩΡΓΙΑΔΗΣ</Parlmember> (Υπουργός Υγείας): Ευχαριστώ πολύ, κύριε Πρόεδρε.
Κύριε συνάδελφε, ίσως εγώ να παρεξηγήθηκα. Δεν σας ψέγω. Καλά κάνατε και κάνατε την ερώτηση. Αλίμονο! Είναι μία ερώτηση πάνω στο αντικείμενο και είναι μία χαρά. Απλώς, λέω ότι μεταξύ της ερωτήσεώς σας, που ενδεχομένως προηγήθηκε –καμμία αντίρρηση- και της σημερινής συζητήσεως έχει προηγηθεί η συνάντησή μου με την κ. Αντωνίου και όλους τους φορείς στο Υπουργείο. 
Άρα, θέλω να πω ότι το κομμάτι που αφορά την αναστάτωση της τοπικής κοινωνίας για το θέμα που θέτετε έχει απαντηθεί πριν από τη σημερινή διαδικασία. Δεν περιμέναμε, δηλαδή, να γίνει η σημερινή διαδικασία, για να απαντηθεί η αγωνία. Έχουμε απαντήσει στην αγωνία και εξηγούμε ότι δεν υπάρχει κανένα ζήτημα υποβαθμίσεως του Νοσοκομείου της Καστοριάς. 
Συνεπώς, θέλω να πω ότι είχαμε προηγηθεί από τη σημερινή συζήτηση. Η ερώτηση καλώς κατετέθη. Έγινε κάποιο λάθος το καλοκαίρι, εκεί στο τέλος, γιατί προφανώς μπορεί και εγώ να έλειπα κάπου. Επειδή έκανα περιοδείες στα νησιά το καλοκαίρι, μπορεί να έλειψα.
Θέλω να απαντήσω στο τρίτο ερώτημα, στο οποίο δεν έχω απαντήσει. Το διαβάζω για το Σώμα: «Είναι στις προθέσεις του Υπουργείου να εξασφαλίσει τη δωρεάν πρόσβαση στις δημόσιες υπηρεσίες υγείας όλων ανεξαιρέτως των πολιτών με ιδιαίτερη προστασία των ανέργων, φτωχών, ανασφαλίστων, ευπαθών ομάδων και κοινωνικά αποκλεισμένων;». 
Αυτό, όπως αντιλαμβάνεσθε, είναι ένα πολύ κρίσιμο ερώτημα που αφορά και τη συνταγματική υποχρέωση της πολιτείας να παρέχει δημόσια δωρεάν υγεία σε όλους τους ανθρώπους.
Μια και βλέπω εδώ τον προκάτοχό μου, τον κ. Ανδρέα Λυκουρέντζο, πρέπει να πω ότι επί Υπουργίας του κ. Λυκουρέντζου είχε ξεκινήσει η συζήτηση με τον Παγκόσμιο Οργανισμό Υγείας. Και για να ζωηρέψουμε τη συζήτηση, κυρίες και κύριοι συνάδελφοι, πρέπει να σας πω ότι αποτελεί και μνημονιακή μας υποχρέωση. Έχουμε, δηλαδή, την ανάγκη να απαντήσουμε στην τρόικα έως το τέλος αυτού του χρόνου ποιο θα είναι το σχέδιο και πώς θα χρηματοδοτηθεί, για να μπορούμε να παρέχουμε σε όλους τους ανθρώπους πρόσβαση στις υπηρεσίες  υγείας και μάλιστα –γι’ αυτό ανέφερα πριν τον προκάτοχό μου, τον οποίο ευχαριστώ γι’ αυτήν την εργασία- είχε ξεκινήσει η συνεργασία με τον Παγκόσμιο Οργανισμό Υγείας -την οποία εμείς συνεχίσαμε με μεγαλύτερη ταχύτητα, γιατί πιστεύω ότι ήταν σωστή κίνηση- και ο Παγκόσμιος Οργανισμός Υγείας θα μας παραδώσει μέχρι τις αρχές Νοεμβρίου συγκεκριμένη μελέτη για το ποιο πρέπει να είναι το ελάχιστο παρεχόμενο ποσοστό υγείας σε όλους τους ανθρώπους, ανεξαρτήτως εάν έχουν ασφαλιστική κάλυψη ή δεν έχουν και πώς μπορούμε αυτό να το χρηματοδοτήσουμε, γιατί μας ενδιαφέρει και ιδιαίτερα στις εποχές που ζούμε να δώσουμε σε όλους τους ανθρώπους ό,τι περισσότερο μπορούμε.
Πρέπει, όμως, να σας πω -και θα μου επιτρέψετε να ασκήσω αυτήν την κριτική στο Κόμμα σας- ότι δεν μπορείτε να πατάτε μονίμως σε δύο βάρκες. Και θα σας δώσω ένα παράδειγμα: 
Ένα από τα μέσα χρηματοδοτήσεως του κόστους αυτών των ανθρώπων, που δεν έχουν ασφαλιστική κάλυψη και που εμείς δεν θέλουμε να τους αφήσουμε έξω απ’ το νοσοκομείο, αλλά θέλουμε να τους παρέχουμε υπηρεσίες φροντίδας υγείας, είναι και το περίφημο 25ευρω. 
(Θόρυβος στην Αίθουσα)
Μη γελάτε, κυρίες και κύριοι συνάδελφοι. Εγώ θα περίμενα η Αριστερά, που είναι υπέρ των κοινωνικών μεταβιβάσεων και του να πληρώνουν περισσότερο αυτοί που έχουν για αυτούς που δεν έχουν, να υποστηρίζει τέτοιου είδους μέτρα. Αντί να τα υποστηρίζετε, όμως παρασύρεστε από ένα κύμα λαϊκισμού. 
Σας ερωτώ, λοιπόν: εάν δεν πάρουμε από κανέναν λεφτά, με κανέναν τρόπο, άντε και να πούμε εμείς «δίνουμε ελεύθερη πρόσβαση σε όλους στα νοσοκομεία μας, γιατί έτσι θέλουμε, είναι δικά μας τα νοσοκομεία και δίνουμε», φάρμακα θα μας δίνουν οι εταιρείες αν δεν τις πληρώνουμε; Όχι. Οι γιατροί θα εργάζονται αν δεν τους πληρώνουμε; Όχι. 
Άρα, στο τέλος, αυτό που ζητάτε εδώ -και καλώς το ζητάτε- έχει κάποιο κόστος. Εσείς τι κάνετε μονίμως; Εσείς ζητάτε τα πάντα, αλλά όταν η συζήτηση φτάνει στην ουσία «ποιος θα πληρώσει;», εκεί με συγχωρείτε, κύριε συνάδελφε, αλλά αντιγράφετε τις χειρότερες εποχές του λαϊκισμού που έζησε αυτή η χώρα τα προηγούμενα χρόνια. Και αυτό είναι μεγάλο σφάλμα για την Αξιωματική Αντιπολίτευση της χώρας!
Ευχαριστώ πολύ.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Ολοκληρώθηκε η συζήτηση των αναφορών και ερωτήσεων.</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Κυρίες και κύριοι συνάδελφοι, εισερχόμαστε στην ημερήσια διάταξη της
ΝΟΜΟΘΕΤΙΚΗΣ ΕΡΓΑΣΙΑΣ
Μόνη συζήτηση επί της αρχής, των άρθρων και του συνόλου του σχεδίου νόμου του Υπουργείου Περιβάλλοντος, Ενέργειας και Κλιματικής Αλλαγής «Ρυθμίσεις θεμάτων Ανανεώσιμων Πηγών Ενέργειας και άλλες διατάξεις».
Η Διάσκεψη των Προέδρων αποφάσισε στη συνεδρίασή της στις 10-10-2013, τη συζήτηση του νομοσχεδίου σε δύο συνεδριάσεις. Στη σημερινή συζήτηση θα συζητηθεί το νομοσχέδιο επί της αρχής και στη συνεδρίαση της Πέμπτης θα συζητηθεί επί των άρθρων και των τροπολογιών.
Κυρίες και κύριοι συνάδελφοι, έχω την τιμή να ανακοινώσω στο Σώμα τις εξής επιστολές:
«Προς τον Πρόεδρο της Βουλής των Ελλήνων κ. Ευάγγελο Μεϊμαράκη: Κύριε Πρόεδρε, σας γνωρίζουμε ότι στο νομοσχέδιο του Υπουργείου Περιβάλλοντος, Ενέργειας και Κλιματικής Αλλαγής: «Ρυθμίσεις θεμάτων Ανανεώσιμων Πηγών Ενέργειας και άλλες διατάξεις» ειδικός αγορητής του ΠΑΣΟΚ θα είναι ο Βουλευτής κ. Μωραΐτης Αθανάσιος. Με τιμή, ο Γραμματέας της Κοινοβουλευτικής Ομάδας του ΠΑΣΟΚ, Παναγιώτης Ρήγας.».
«Σας γνωρίζουμε ότι στη συζήτηση του σχεδίου νόμου του Υπουργείου Περιβάλλοντος, Ενέργειας και Κλιματικής Αλλαγής: «Ρυθμίσεις θεμάτων Ανανεώσιμων Πηγών Ενέργειας και άλλες διατάξεις» ως ειδική αγορήτρια ορίζεται η Βουλευτής κ. Ιατρίδη Τσαμπίκα - Μίκα και ως Κοινοβουλευτικός Εκπρόσωπος ο Βουλευτής κ. Μαριάς Νότης. Εκ μέρους των Ανεξάρτητων Ελλήνων, ο Γραμματέας της Κοινοβουλευτικής Ομάδας κ. Παναγιώτης Μελάς.»
«Σας ενημερώνουμε πως για τη συνεδρίαση της Ολομέλειας με θέμα «Μόνη συζήτηση επί της αρχής, των άρθρων και του συνόλου του σχεδίου νόμου του Υπουργείου Περιβάλλοντος, Ενέργειας και Κλιματικής Αλλαγής: «Ρυθμίσεις θεμάτων Ανανεώσιμων Πηγών Ενέργειας και άλλες διατάξεις», ορίζουμε ως ειδικό αγορητή το Βουλευτή Σερρών κ. Αρτέμιο Ματθαιόπουλο και ως Κοινοβουλευτικό Εκπρόσωπο το Βουλευτή Νομού Αττικής κ. Ηλία Κασιδιάρη. Πολύβιος Ζησιμόπουλος, Γραμματέας Κοινοβουλευτικής Ομάδας Χρυσής Αυγής.»
«Κατά τη συζήτηση επί της αρχής, των άρθρων και του συνόλου του σχεδίου νόμου «Ρυθμίσεις θεμάτων Ανανεώσιμων Πηγών Ενέργειας και άλλες διατάξεις» ορίζουμε ως ειδική αγορήτρια τη Βουλευτή κ. Νίκη Φούντα και ως Κοινοβουλευτικό Εκπρόσωπο το Βουλευτή κ. Νικόλαο Τσούκαλη. Με εκτίμηση, ο Πρόεδρος της Δημοκρατικής Αριστεράς κ. Φώτης Κουβέλης.»
«Κατά τη συζήτηση του νομοσχεδίου αρμοδιότητας του Υπουργείου Περιβάλλοντος, Ενέργειας και Κλιματικής Αλλαγής, σχετικά με τις «Ρυθμίσεις θεμάτων Ανανεώσιμων Πηγών Ενέργειας και άλλες διατάξεις» ορίζουμε ως ειδική αγορήτρια τη Βουλευτή κ. Μανωλάκου Διαμάντω. Ο Κοινοβουλευτικός Εκπρόσωπος του Κομμουνιστικού Κόμματος Ελλάδας κ. Παφίλης Αθανάσιος.»
Το λόγο έχει τώρα ο εισηγητής της Νέας Δημοκρατίας κ. Κωνσταντίνος Κλειτσιώτης για δεκαπέντε λεπτά.</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΚΛΕΙΤΣΙΩΤΗΣ</Parlmember>: Κύριε Πρόεδρε, ευχαριστώ.
Κυρίες και κύριοι συνάδελφοι, πριν μιλήσω επί του νομοσχεδίου, θα ήθελα να αναφερθώ στην τροπολογία που κατέθεσε ο κ. Καρασμάνης –που την υπογράφουν και πενήντα ένας Βουλευτές της Νέας Δημοκρατίας- όσον αφορά το σχέδιο νόμου, η οποία έρχεται ως τροπολογία στο παρόν νομοσχέδιο και αναφέρεται στις «Αλλαγές στο σύστημα ασφάλισης της αγροτικής παραγωγής».
Θα ήθελα να παρακαλέσω –επειδή είναι ο καθ’ ύλην αρμόδιος, ο Υπουργός Αγροτικής Ανάπτυξης κ. Τα αυτάρης- να παρευρίσκεται στην Αίθουσα στη συζήτηση της Πέμπτης, να ακούσει από τον κ. Καρασμάνη και από τους άλλους συναδέλφους το σχετικό αίτημα.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Επί του νομοσχεδίου, κύριε συνάδελφε.</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΚΛΕΙΤΣΙΩΤΗΣ</Parlmember>: Είναι για την Πέμπτη αυτό και θα παρακαλούσα πολύ τον Υπουργό Αγροτικής Ανάπτυξης να παρευρεθεί.
Κυρίες και κύριοι συνάδελφοι, δεν χωρά αμφιβολία για τη σπουδαιότητα των ΑΠΕ και το ρόλο τους στην ανάπτυξη της ελληνικής μας οικονομίας. Η οικονομική κρίση που αντιμετωπίζουμε και καλούμαστε να επιλύσουμε, μας ωθεί να προσανατολιστούμε στην όσο το δυνατόν καλύτερη αξιοποίηση των μορφών εκμεταλλεύσιμης ενέργειας που προέρχονται από διάφορες φυσικές διαδικασίες που βρίσκονται σε αφθονία στον ελλαδικό χώρο.
Το ίδιο άλλωστε μπορούμε να κατορθώσουμε και σε ό,τι αφορά την ανθρώπινη δραστηριότητα εξόρυξης ορυκτών και πετρωμάτων, όπως αυτά αναφέρονται, επί παραδείγματι, στην περίπτωση της Νάξιας Σμυρίδος, τη λειτουργία μεταλλείων, ορυχείων, λατομείων και διαχείριση τέτοιου είδους χώρων. 
Πρόκειται για δύο τομείς που με την αξιοποίησή τους μπορεί η χώρα να επωφεληθεί στο έπακρο και να υπολογίσει σε αυτούς. Με αυτόν τον τρόπο η Ελλάδα μπορεί να σταθεί στο ύψος των προηγμένων δυτικών χωρών επάξια, ακολουθώντας την ευρωπαϊκή νομοθεσία από την οποία δεσμευόμαστε. Δεν τίθεται, λοιπόν, ζήτημα να μην προχωρήσουμε στις απαιτούμενες προσαρμογές και απαιτήσεις, εγκαίρως, μεθοδικά και ολοκληρωμένα, καλύπτοντας νομοθετικά κενά, τροποποιώντας διατάξεις και καταργώντας αυτές, που είτε δεν είναι επωφελείς είτε έχουν υποπέσει σε αχρησία και τέλος, απαλείφοντας αυτές που δημιουργούσαν παρερμηνείες και σύγχυση. 
Μπορούμε, λοιπόν, να κάνουμε λόγο για μοχλό επιτάχυνσης εξόδου της χώρας από την οικονομική κρίση. Μπορούμε να κάνουμε λόγο για εξασφάλιση βιώσιμου και υγιούς επενδυτικού κλίματος. Μπορούμε να κάνουμε λόγο για σιγουριά και ασφάλεια στους επενδυτές για όφελος του τελικού καταναλωτή. Και εδώ, κύριε Υπουργέ, θέλω να πω ότι δυστυχώς αυτό το επενδυτικό κλίμα τα τελευταία χρόνια όσον αφορά τις ανανεώσιμες πηγές ενέργειες έγινε πολύ διάτρητο. Ενώ κάποιοι επενδυτές -στα δύσκολα αυτά χρόνια, την προηγούμενη τετραετία- όντως επένδυσαν κάποια χρήματα, γιατί εμπιστεύτηκαν το ελληνικό δημόσιο, γιατί εμπιστεύτηκαν την ελληνική πολιτεία, δυστυχώς, ήρθαμε με δύο νόμους και τους βάλαμε έκτακτη εισφορά. Μια πολύ δύσκολη έκτακτη εισφορά, η οποία φτάνει μέχρι και το 30%, πληρώνοντας έναν ΦΠΑ πάνω σε έσοδα τα οποία δεν εισπράττουν και μη αναγνωρίζοντας αυτά τα έξοδα, φορολογούνται δυστυχώς και για αυτήν την έκτακτη εισφορά.
Όπως έχουμε πει και στην επιτροπή, κύριε Υπουργέ, θα πρέπει αυτό να το δούμε, το πώς θα μπορέσουμε δηλαδή να αποκαταστήσουμε αυτήν την αδικία που έχει γίνει σε μια αρκετά μεγάλη μερίδα επενδυτών που επένδυσαν, όπως είπα, σε αυτούς τους δύσκολους καιρούς. 
Η χορήγηση άδειας ή παράτασης αδειών, εγκατάστασης ανανεώσιμων πηγών ενέργειας δείχνει έναν κρατικό χαρακτήρα πιο κοντά στον επενδυτή και το κράτος απεκδύεται του χαρακτηρισμού του ως άμοιρου ευθυνών και οι αδειοδοτήσεις των μεγάλων υδροηλεκτρικών σταθμών γίνονται υπό το πρίσμα έρευνας της χρήσης και της φύσης των δασικών εκτάσεων.
Η οικολογική συνείδηση και προστασία του φυσικού περιβάλλοντος με αυτόν τον τρόπο ενδυναμώνεται. Καλλιεργούμε την εξοικείωση του πληθυσμού με την εφαρμογή νέας τεχνολογίας στην εγκατάσταση μικρών ανεμογεννητριών. Είμαστε, λοιπόν, με αυτόν τον τρόπο ένα βήμα πιο κοντά στην επίτευξη του στόχου κάλυψης, κατά 20% των ενεργειακών αναγκών από τις ανανεώσιμες πηγές ενέργειας, έως το 2020 που έχει τεθεί με οδηγία της Ευρωπαϊκής Ένωσης.
Θεμελιώνουμε μία σχέση εμπιστοσύνης με τους οικιακούς καταναλωτές, αφού γνωρίζουν εκ των προτέρων το ποσό που αντιστοιχεί στην εισφορά του 1% από την προ ΦΠΑ τιμή πώλησης της ηλεκτρικής ενέργειας που παράγεται από ανανεώσιμες πηγές ενέργειας.
Με το παρόν νομοσχέδιο προσπαθούμε στο μέγιστο βαθμό να προασπίσουμε τα συμφέροντα των δήμων και να βελτιώσουμε την οικονομική τους κατάσταση. Προωθούμε την εγκατάσταση των φωτοβολταϊκών σταθμών που εγκαθίστανται από δημόσιους και ιδιωτικούς φορείς μέσω της αποζημιούμενης ενέργειας σε ποσοστό 20% ετησίως από την αύξηση εσόδων που προέρχονται από εκμίσθωση και με εκμετάλλευση λατομείων στο πλαίσιο των ορίων των δήμων όπου υπάγονται. Παρακινούμε την αξιοποίηση προγραμμάτων που προσφέρουν σε μεγάλο ποσοστό ηλεκτρική αυτονομία. 
Κυρίες και κύριοι συνάδελφοι, κάνοντας μια μικρή ιστορική αναδρομή από τα μέσα της δεκαετίας του 1990, όπου κάνουμε λόγο για την έλευση του φυσικού αερίου, σε συνδυασμό με την απελευθέρωση της αγοράς της ηλεκτρικής ενέργειας κατά τη δεκαετία του 2000, διαπιστώνουμε το ρόλο που έχει διαδραματίσει το φυσικό αέριο στην οικονομία της χώρας μας. Γι’ αυτό με το νομοσχέδιο αυτό δίνουμε τόση σημασία στις άδειες για τα έργα κατασκευής και συντήρησης του φυσικού αερίου.
Αξίζει σε αυτό το σημείο να σημειώσουμε τη σημασία της δημιουργίας υπηρεσίας του διακοπτόμενου φορτίου. Η διασφάλιση της αδιάλειπτης τροφοδότησης του συστήματος με ρεύμα αποτελεί προϋπόθεση της ρύθμισης της αγοράς της ηλεκτρικής ενέργειας. Στο συνδεόμενο σύστημα τα τελευταία χρόνια σημειώθηκε ραγδαία διείσδυση των ΑΠΕ, που όμως πρέπει να συνάδει με τη διασφάλιση της συνεχούς τροφοδοσίας των καταναλωτών ηλεκτρικής ενέργειας. Γνώμονας και προσανατολισμός αυτού του νομοσχεδίου είναι η ασφάλεια του εφοδιασμού σε συνδυασμό με την επάρκεια παραγωγής και τη δυνατότητα πρόσκαιρου περιορισμού από τον διαχειριστή του συστήματος.
 Κύριε Υπουργέ, όπως διαβεβαιώσατε και εσείς στην επιτροπή, το τέλος της διακοψιμότητος θα είναι μεταξύ 0,1 και 0,2. Θα ήθελα, κύριε Υπουργέ, να το αναφέρετε και στην Ολομέλεια της Βουλής γιατί υπάρχει αγωνία. Δεν το έχουμε καθορίσει ακόμη. Θα είναι ελαχιστότατο. Εδώ, όμως, θα πρέπει να διαβεβαιώσουμε και αυτούς τους επενδυτές, έστω και τους μικροεπενδυτές, αυτούς που έχουν τα λεγόμενα κατοστάρια, ότι αυτή η επιβάρυνση θα είναι 60, 70, 80 ευρώ το χρόνο, δεν θα είναι κάτι το πάρα πολύ σημαντικό. Γιατί ακούστηκε και από πλευράς Αντιπολίτευσης ότι με αυτό το τέλος της διακοψιμότητος καταστρέφουμε τους επενδυτές αυτούς. Θέλω και εσείς να διαβεβαιώσετε μέσα από την Αίθουσα ότι αυτό το ποσοστό θα είναι ελάχιστο, της τάξης -όπως είπατε- του 0,1% και του 0,2%. Όπως όλοι γνωρίζουμε, στο φωτοβολταϊκό κατοστάρι η μέγιστη παραγωγή του είναι σε τιμή αυτήν τη στιγμή γύρω στις 60.000 ευρώ. Επομένως, το 0,1% ή το 0,2% είναι μάξιμουμ 100 ευρώ περίπου. Θα ήθελα, όμως, μέσα από την Αίθουσα του Κοινοβουλίου να διαβεβαιώσουμε τους παραγωγούς. 
Κατά την επεξεργασία αυτού του σχεδίου νόμου στην Επιτροπή νόμου και σήμερα εδώ ενώπιόν σας ασχοληθήκαμε ενδελεχώς με ζητήματα, τα οποία στην ολότητά του αυτό το νομοσχέδιο ρυθμίζει. Γίναμε αποδέκτες διαφορετικών απόψεων και αντικρουόμενων συμφερόντων. Θεωρώ όμως πως όλοι μας αντιλαμβανόμαστε την αναγκαιότητα και τη χρησιμότητα της ψήφισής του. Εξασφαλίζουμε με αυτόν τον τρόπο την ομαλή πορεία και την περαιτέρω στήριξη των υφιστάμενων επενδύσεων.
Κύριε Υπουργέ, θα ήθελα να αναφερθώ στο άρθρο 7 που το συζητήσαμε και στη Βουλή. Το δεχθήκατε και από ό,τι με διαβεβαιώσατε θα έρθει με νομοθετική ρύθμιση και θα την καταθέσατε σήμερα κιόλας. Θα αναφέρει ότι οι τιμές δεν θα αυξομειώνονται με απόφαση του Υπουργού με τη σύμφωνη γνώμη της ΡΑΕ, αλλά αυτήν τη δυνατότητα θα την έχει ο Υπουργός μόνο για τις καινούργιες συμβάσεις που θα υπογραφούν. 
Αυτό, κύριε Υπουργέ, το έχετε διαβεβαιώσει ότι θα μας το καταθέσετε σήμερα. Νομίζω ότι θα το δούμε στην πορεία.
Με αυτόν τον τρόπο εξασφαλίζουμε την ομαλή πορεία και την περαιτέρω στήριξη των υφιστάμενων επενδύσεων. 
Πιστεύω ότι κατά τη συζήτηση του νομοσχεδίου στην Ολομέλεια θα ακουστούν από άλλους συναδέλφους με γνώση και μεγάλη εμπειρία –ίσως- στο αντικείμενο κάποιες απόψεις, ιδέες που θα συμβαδίζουν με τη σημερινή πραγματικότητα και που θα μπορούν να υλοποιηθούν άμεσα, απλά. 
Εδώ είμαστε να τις ακούσουμε και να τις συζητήσουμε. 
Ευχαριστώ πολύ.
(Χειροκροτήματα από την πτέρυγα του ΠΑΣΟΚ)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Κι εμείς ευχαριστούμε, κύριε Κλειτσιώτη. 
Το λόγο έχει ο εισηγητής του ΣΥΡΙΖΑ-Ενωτικού Κοινωνικού Μετώπου κ. Αθανάσιος Πετράκος για δεκαπέντε λεπτά.</ChairmanSpeech> 
<Speech><Parlmember>ΑΘΑΝΑΣΙΟΣ ΠΕΤΡΑΚΟΣ</Parlmember>: Ευχαριστώ, κύριε Πρόεδρε.
Κυρίες και κύριοι συνάδελφοι, το σχέδιο νόμου που συζητάμε «Ρυθμίσεις των Ανανεώσιμων Πηγών Ενέργειας και άλλες διατάξεις» δηλαδή λατομεία, φυσικό αέριο κ.λπ. μετατράπηκε σε πολυνομοσχέδιο, αφού την Παρασκευή η Κυβέρνηση κατέθεσε άσχετες τροπολογίες που αφορούν την αναστολή χρηματοδότησης των κομμάτων, την παράταση για τη λίστα Λαγκάρντ, τη ΝΕΡΙΤ και το Διεθνές Νομισματικό Ταμείο καθώς και ρυθμίσεις του Υπουργείου Παιδείας. 
Θεωρούμε απαράδεκτη και αντικοινοβουλευτική αυτήν την πρακτική της Κυβέρνησης να φέρνει άσχετες τροπολογίες και μάλιστα κάποιες από αυτές χωρίς επεξεργασία στις αντίστοιχες επιτροπές, όπως επιβάλλει η κοινοβουλευτική δημοκρατία. 
Θα ξεκινήσω, αναφερόμενος σε μια τροπολογία που καταθέσαμε εμείς έγκαιρα για ένα θέμα που συζητάει όλος ο κόσμος αυτήν τη στιγμή στην Ελλάδα, το πετρέλαιο θέρμανσης. 
Απαιτείται να κάνετε δεκτή επιτέλους την τροπολογία που έχουμε καταθέσει, να γίνει δηλαδή άμεσα μείωση του ειδικού φόρου στο πετρέλαιο θέρμανσης στα επίπεδα του Μαρτίου του 2011, ώστε η τιμή του να είναι 0,90 ευρώ το λίτρο. 
Επίσης, το επίδομα πρέπει να καλύπτει όλες τις μορφές θέρμανσης, να δίνεται για όλη την ποσότητα και η προκαταβολή να είναι τουλάχιστον στο 50%.
Με την πολιτική σας, κύριοι της Κυβέρνησης, γυρίσατε τον ελληνικό λαό στη δεκαετία του ’50. Επιπλέον, κανένα όφελος δημοσιονομικό δεν υπήρχε. Αντίθετα, υπήρξε ζημιά. Μειώθηκαν τα έσοδα του προϋπολογισμού μόνο από τον ειδικό φόρο κατανάλωσης μεταξύ 2012 και 2013 διακόσια τριάντα επτά εκατομμύρια και λόγω αυτής της μείωσης απολύετε κόσμο. 
Δεύτερον, μειώθηκαν τα συνολικά έσοδα του δημοσίου μεταξύ 2011 και 2013 αθροιστικά από τον ειδικό φόρο και το ΦΠΑ στο πετρέλαιο θέρμανσης και κίνησης κατά εξακόσια τριάντα επτά εκατομμύρια. Θα φέρετε νέα μέτρα για όλα αυτά, τα οποία χάνετε. 
Το νομοσχέδιο, κύριε Υπουργέ, ξεκινάει με λάθος στοιχεία. Η ισχύς των φωτοβολταϊκών δεν είναι πια χίλια εκατόν τριάντα, αλλά πλησιάζει τα δυόμισι μεγαβάτ. Άρα, το σύνολο των ανανεώσιμων πηγών ενέργειας πλησιάζει τα τέσσερις χιλιάδες τριακόσια μεγαβάτ. 
Επίσης, σήμερα η ισχύς των μονάδων φυσικού αερίου είναι πολύ μεγαλύτερη από τις τεσσεράμισι χιλιάδες μεγαβάτ. Η ισχύς αυτή ανέρχεται στα τέσσερις χιλιάδες εννιακόσια μεγαβάτ χωρίς τα οχτακόσια μεγαβάτ της Μεγαλόπολης που ολοκληρώνεται. 
Θεωρούμε ότι δεν μπορούν να χαραχτούν σωστές πολιτικές, όταν τα στοιχεία είναι λανθασμένα. 
Κυρίες και κύριοι συνάδελφοι, το συγκεκριμένο νομοσχέδιο δεν είναι νομοσχέδιο κατά την κρίση μας, αλλά είναι γενικό πληρεξούσιο του Κοινοβουλίου προς τον Υπουργό να νομοθετεί επί των ανανεώσιμων πηγών ενέργειας και όλων των άλλων διατάξεων αυθαίρετα και όποτε αυτός θέλει, ενώ θα έπρεπε να καθορίζονται όλα αυτά μέσα από το νομοσχέδιο. 
Γενικές εξουσιοδοτήσεις –το είπαμε και στην επιτροπή- ο ΣΥΡΙΖΑ δεν δίνει. Τέλος πια με την υποβάθμιση του Κοινοβουλίου και της δημοκρατίας! 
Τα περισσότερα μέτρα που περιλαμβάνει το παρόν νομοσχέδιο  είναι σε λάθος κατεύθυνση, είναι αποσπασματικά και δεν επιλύουν τα προβλήματα, αντίθετα δημιουργούν νέα. 
Όσον αφορά το πρώτο μέρος, το βασικό και αφετηριακό λάθος του νομοσχεδίου είναι ότι προσπαθεί να επιλύσει προβλήματα που έχουν παρουσιαστεί στις ανανεώσιμες πηγές ενέργειας χωρίς να αντιμετωπίζει τις βασικές αιτίες τους, οι οποίες είναι: 
Πρώτον, η μη ύπαρξη ενός μακροχρόνιου δημοκρατικού ενεργειακού σχεδιασμού. Δεύτερον, η ιδιωτικοποίηση στο χώρο της ενέργειας και η υιοθέτηση νεοφιλελεύθερων πολιτικών. Τρίτον, ο ανεύθυνος και αποσπασματικός τρόπος με τον οποίο όλες οι προηγούμενες κυβερνήσεις νομοθέτησαν για την ανάπτυξη των ανανεώσιμων πηγών ενέργειας καθώς και η απαγόρευση στη ΔΕΗ να επενδύσει στις ανανεώσιμες πηγές ενέργειας.
Επομένως, αν δεν αντιμετωπιστούν οι αιτίες δημιουργίας και ύπαρξης των προβλημάτων στο χώρο των ανανεώσιμων πηγών ενέργειας δεν μπορούν να λυθούν και τα προβλήματα που υπάρχουν. 
Για το ΣΥΡΙΖΑ η ενέργεια είναι κοινωνικό αγαθό. Για το λόγο αυτό, η ενέργεια θα πρέπει να είναι υπό δημόσιο σχεδιασμό και έλεγχο και να παρέχεται σε όλους τους πολίτες με τον πιο οικολογικό και τον πιο φθηνό τρόπο. 
Βασικός στρατηγικός στόχος του ΣΥΡΙΖΑ για την ενέργεια είναι η εφαρμογή μιας ενεργειακής πολιτικής με σεβασμό στο περιβάλλον, που να υπηρετεί τις ανάγκες της κοινωνίας και της ανάπτυξης. 
Ο ΣΥΡΙΖΑ, στοχεύει μέσα από τον μακροπρόθεσμο σχεδιασμό και τα κυλιόμενα ετήσια προγράμματα να επιτυγχάνεται η χρυσή τομή ανάμεσα στη μέγιστη δυνατή χρήση των ανανεώσιμων πηγών ενέργειας που θα συμβάλει στην αποτροπή της κλιματικής αλλαγής, στην αξιοποίηση των εγχώριων πόρων για ενεργειακή ανεξαρτησία, δηλαδή τη μέγιστη μείωση των ορυκτών καυσίμων στο ενεργειακό μείγμα, χωρίς φυσικά να αγνοούμε την οικονομική παράμετρο, δηλαδή την επιδίωξη του ελάχιστου δυνατού ενεργειακού κόστους. 
Ισχυρίζεστε ότι θέλετε να αναπτύξετε τις ανανεώσιμες πηγές ενέργειας, να βελτιώσετε τις ρυθμίσεις που υπάρχουν και να θεραπεύσετε το μεγάλο έλλειμμα του ΛΑΓΗΕ. Το έλλειμμα του ΛΑΓΗΕ μπορεί να μηδενιστεί πάραυτα, αν καταργηθούν οι αδικαιολόγητες επιδοτήσεις στους μεγαλοπαραγωγούς ρεύματος από φυσικό αέριο, τους οποίους ποτέ δεν πειράζετε. Στην Ελλάδα, ο τρόπος που έγινε η ανάπτυξη των φωτοβολταϊκών πάρκων δημιούργησε μια φούσκα τύπου χρηματιστηρίου με τιμές που δόθηκαν ακόμα υψηλότερες από τις τιμές που είχε η Γερμανία, μια φούσκα στην οποία ο ΣΥΡΙΖΑ εναντιώθηκε από την πρώτη στιγμή. 
Σε αυτό το σημείο θέλω να ξεκαθαρίσω και από το Βήμα της Βουλής, γιατί πολλά γράφτηκαν, ότι ο ΣΥΡΙΖΑ δεν πρόκειται να συναινέσει στην τροπολογία των Βουλευτών της Νέας Δημοκρατίας και του ΠΑΣΟΚ με την οποία δίνονται στην ουσία δώρα στους εργοστασιάρχες, γιατί θα υπάρξει βαρύτατη επιβάρυνση των καταναλωτών, αν ενταχθούν με τις παλαιές τιμές οι βιομηχανικές ΑΠΕ που θέλουν να κατασκευάσουν και οι συγκεκριμένες fast track επενδύσεις φωτοβολταϊκών. 
Επιπλέον, τονίζουμε ότι είμαστε αντίθετοι και με το άρθρο 20 παράγραφος 3, που επίσης επιδιώκει να δώσει δώρα σε φωτοβολταϊκά μεγαλύτερα του 1MW. 
Κυρίες και κύριοι συνάδελφοι, ο τομέας ανανεώσιμων πηγών ενέργειας είναι συγκριτικό πλεονέκτημα για τη χώρα μας, θα μπορούσε με ένα ριζικά διαφορετικό, όμως, περιβαλλοντικά, κοινωνικά και οικονομικά σχεδιασμό να δώσει μεγάλες αναπτυξιακές προοπτικές για τους πολίτες, αλλά και τη χώρα. Με σχεδιασμό που θα ενισχύει: Πρώτον, την διείσδυση της ΔΕΗ στις ανανεώσιμες πηγές ενέργειας, η οποία σήμερα παράγει μόνο το 1% παρ’ ότι ξεκίνησε πρώτη. Δεύτερον, τη μικρή και διεσπαρμένη παραγωγή. Τρίτον, την αυτοπαραγωγή και ιδιοκατανάλωση. Τέταρτον, να ενισχύει επενδύσεις της αυτοδιοίκησης συνεταιρισμών και δημόσιων φορέων για ιδιοκατανάλωση. 
Σε αυτό το σημείο θέλω να πω ότι προφανώς και είμαστε αντίθετοι με τις ιδιωτικές βιομηχανικές ΑΠΕ. Εξαιτίας της νεοφιλελεύθερης όμως και τυχοδιωκτικής πολιτικής στο χώρο της ενέργειας έχουν προκύψει σοβαρά προβλήματα, όπως αύξηση του ενεργειακού κόστους για τους μικρούς καταναλωτές και τις επιχειρήσεις, ελλείμματα στο ΛΑΓΗΕ, προβλήματα στη χοροθέτηση των ΑΠΕ, ενεργειακή φτώχεια καταναλωτών που είναι εμφανής με τη δραματική αύξηση των διακοπών ηλεκτροδότησης στα νοικοκυριά, στο φτωχό κόσμο. 
Κατά καιρούς, πάλι με προχειρότητες προσπαθήσατε να αντιμετωπίσετε τα προβλήματα. Όλα αυτά τα είχε επισημάνει ο ΣΥΡΙΖΑ από το 2010, παρ’ όλα, όμως, τα οριζόντια -και γι’ αυτό άδικα- μέτρα που πήρε η Κυβέρνηση, όπως μεγάλη αύξηση του ΕΤΜΕΑΡ και έκτακτη εισφορά στον κύκλο εργασιών, προβλέπεται έλλειμμα στο λογαριασμό μεγαλύτερο από τετρακόσια εκατομμύρια το 2013 και ένα δισεκατομμύριο το 2015. Τη μερίδα, βέβαια, του λέοντος στο ΕΤΜΕΑΡ την έχουν πάρει τα εργοστάσια παραγωγής ηλεκτρικής ενέργειας από φυσικό αέριο. Μόλις το 40% πηγαίνει στις πληρωμές παραγωγών από ανανεώσιμες πηγές ενέργειας και αυτές μετά από έξι και εφτά μήνες, ενώ το υπόλοιπο 60% καταλήγει με τον ένα ή με τον άλλο τρόπο να επιδοτεί τα ορυκτά καύσιμα και κυρίως το ακριβό φυσικό αέριο. 
Συγχρόνως, συνεχίζετε και αυξάνετε τις χαριστικές επιδοτήσεις στους ιδιώτες μεγαλοπαραγωγούς ρεύματος από φυσικό αέριο μετά τις υποδείξεις της «αμαρτωλής» ΡΑΕ και προκλητικά ενισχύετε τους ιδιώτες σε βάρος του δημοσίου συμφέροντος. 
Κυρίες και κύριοι συνάδελφοι, η αντιμετώπιση του ελλείμματος του ΛΑΓΗΕ μέσω του κουρέματος των ταριφών μπορεί να γίνει με τρεις βασικές αρχές Πρώτον, όχι οριζόντια μέτρα, αντιμετώπιση κατά περίπτωση, ανάλογα με το μέγεθος, το χρόνο επένδυσης και τα δάνεια που έχουν συναφθεί. Δεύτερον, επιβολή φορολογίας στα κέρδη και όχι στον κύκλο εργασιών. Τρίτον, ειδικές ρυθμίσεις των δανείων, ώστε να αποκλειστούν οι κατασχέσεις εγγυήσεων και οι φυλακίσεις. Και πάνω από όλα πρέπει να σταματήσετε τις προκλητικές επιδοτήσεις στους μεγαλοπαραγωγούς ενέργειας από φυσικό αέριο.
Η νεοφιλελεύθερη μνημονιακή πολιτική σας επιχειρεί να ολοκληρώσει στην παρούσα φάση το έγκλημα της μετατροπής της ενέργειας, από δημόσιο κοινωνικό αγαθό που είναι, σε αγοραίο εμπόρευμα με το επόμενο νομοσχέδιο που θα φέρετε και αφορά τη διάσπαση και διάλυση της ΔΕΗ και το άμεσο νομοσχέδιο για το ξεπούλημα του ΑΔΜΗΕ. 
Θέλετε, δηλαδή, να εκχωρήσετε στην ιδιωτική κερδοσκοπία μια ανυπολόγιστης σημασίας εθνική υποδομή, το σύστημα μεταφοράς ηλεκτρικής ενέργειας υψηλής τάσης. Θέλετε να φορτώσετε μέσω του ΛΑΓΗΕ το βάρος του δανεισμού του ΑΔΜΗΕ στους καταναλωτές. Θέλετε να επιβάλετε τέλος λιγνίτη στη ΔΕΗ, για να μην της δώσετε φράγκο, επειδή θα πουληθούν τα δίκτυα, καταφέρνοντας ένα ακόμη καίριο πλήγμα προς πλήρη ικανοποίηση των ανταγωνιστών και των μεγαλοσυμφερόντων της διαπλοκής. Αποκλείσατε τη ΔΕΗ, καταστρατηγώντας κάθε έννοια δικαίου και εκχωρήσατε το δημόσιο λιγνιτωρυχείο της Βεύης στη εταιρεία «ΑΚΤΩΡ». Ακόμη αναμένουμε απάντηση στην ερώτηση που σας έχουμε υποβάλει.
Σε σχέση με ορισμένα βασικά άρθρα του νομοσχεδίου, θα ήθελα να πω ότι διευκολύνετε την εγκατάσταση μεγάλων υδροηλεκτρικών σταθμών ακόμη και σε δάση, θέμα για το οποίο σαφώς η Επιστημονική Επιτροπή της Βουλής έχει και αυτή ενστάσεις. Γιατί το κάνετε αυτό; Γιατί θέλετε πάλι και εδώ να διευκολύνετε την είσοδο των ιδιωτών και σ’ αυτόν τον τομέα. Η εκχώρηση του δικαιώματος λειτουργίας ενός μεγάλου υδροηλεκτρικού σταθμού σε ιδιώτες, κατά την άποψη του ΣΥΡΙΖΑ, πρέπει να απαγορεύεται. Οι μεγάλοι υδροηλεκτρικοί σταθμοί πρέπει να είναι αποκλειστικά κάτω από τη δημόσια ΔΕΗ.
Από την άλλη, τορπιλίζετε τη θετική διάταξη για τους αυτοπαραγωγούς και για τις μικρές ανεμογεννήτριες. Ειδικά για τους αυτοπαραγωγούς, με δεδομένο, όπως τόνισαν και οι φορείς, ότι η αυτοπαραγωγή αποτελεί το παρόν και το μέλλον για την ανάπτυξη της καθαρής ενέργειας και τη μετάβαση σε ένα έξυπνο, ευέλικτο, αποκεντρωμένο και κοινωνικά πιο δίκαιο ενεργειακό μοντέλο, πρέπει ο συμψηφισμός να γίνεται σε ετήσια βάση και όχι σε τετράμηνη και να γίνεται επί της καθαρής κατανάλωσης. Έχουμε καταθέσει ολοκληρωμένη τροπολογία για το θέμα και σας καλούμε και σήμερα να την κάνετε δεκτή και να μην αφήνετε και αυτό το θέμα σε μελλοντικές υπουργικές αποφάσεις.
Όσον αφορά το δεύτερο μέρος, εισάγετε την έννοια της διακοψιμότητας. Το   μέτρο αυτό είναι αποσπασματικό. Δεν λύνει το πρόβλημα. Αντίθετα, θα έχει αποτέλεσμα τη φορολόγηση των καταναλωτών, των παραγωγών των ΑΠΕ, που είναι στο διασυνδεδεμένο σύστημα. Εδώ σ’ αυτό το σημείο εκφράζει την απορία της η Επιστημονική Επιτροπή της Βουλής: Γιατί μόνο από το διασυνδεδεμένο σύστημα; Εμείς δεν έχουμε, βέβαια, απορία γι’ αυτό. Θα εξηγήσουμε γιατί έγινε αυτή η ρύθμιση στην κατ’ άρθρον συζήτηση.
Δεν θα ήμασταν, κυρίες και κύριοι συνάδελφοι, και δεν είμαστε αντίθετοι να στηριχθεί η ελληνική βιομηχανία και ακόμη περισσότερο, φυσικά, η βιοτεχνία. Όμως, δεν συμφωνούμε με τη λογική της διακοψιμότητας και κυρίως δεν είναι δυνατόν να υπάρχει μονομερής στήριξη των επιχειρηματιών, αγνοώντας τα φτωχά κοινωνικά στρώματα, που αυτά ιδιαίτερα έχουν «γονατίσει» από την ενεργειακή φτώχεια. 
Οι μνημονιακές πολιτικές, εκτός των άλλων, έφεραν ως αποτέλεσμα και τη δραματική μείωση της ζήτησης ηλεκτρικής ενέργειας με συνέπεια την αύξηση του κόστους. Συνεπώς, το θέμα είναι καθαρά πολιτικό και συνδέεται με την ανατροπή των μνημονιακών πολιτικών και με μια διαφορετική ενεργειακή πολιτική. Ουσιαστική αντιμετώπιση μπορεί να υπάρξει με τη μείωση συνολικά του κόστους ενέργειας, την εξοικονόμηση ενέργειας, με τη διείσδυση νέων τεχνολογιών και εκσυγχρονισμό των ενεργοβόρων βιομηχανιών, τη δυνατότητα αξιοποίησης του φυσικού πλούτου, δηλαδή των ανανεώσιμων πηγών ενέργειας για την αυτοπαραγωγή, με την εξυπηρέτηση των ιδίων αναγκών και φυσικά -και πάλι το λέμε- με το σταμάτημα των επιδοτήσεων στους ιδιώτες ηλεκτροπαραγωγούς ρεύματος από φυσικό αέριο, που τους διπλασιάσατε πρόσφατα τα αποδεικτικά διαθεσιμότητας ισχύος.
Το συγκεκριμένο νομοσχέδιο, επίσης, δεν αντιμετωπίζει τα προβλήματα της λατομικής και μεταλλευτικής δραστηριότητας. Σε αντίθεση με την προτεινόμενη αποσπασματικότητα, είναι ανάγκη να υπάρξει ένα νέο λατομικό νομοσχέδιο. Επίσης, είναι αναγκαίος ένας σύγχρονος, ολοκληρωμένος Μεταλλευτικός Κώδικας. 
Δεν είναι δυνατόν να παραλείψουμε σ’ αυτήν τη φάση να αναφερθούμε στην εγκληματική πορεία διάλυσης του ΙΓΜΕ. Το ΙΓΜΕ έχει προσφέρει τεράστιο έργο και έχει δυνατότητα ακόμα να προσφέρει εάν αντιστραφεί η πορεία διάλυσής του. Καταθέσαμε τροπολογία για το ΙΓΜΕ. Στην επιτροπή ήταν ο κύριος Υφυπουργός. Δεν είχε αρμοδιότητα. Τώρα εδώ είναι και ο κύριος Υπουργός, ο οποίος έχει την αρμοδιότητα και καλούμε να απαντήσει. Εάν δεν θέλετε να κάνετε δεκτή την τροπολογία μας, σας είπαμε τουλάχιστον -το ελάχιστο που απαιτούν οι εργαζόμενοι- να εναρμονίσετε αυτό που έχει γίνει στο ΙΓΜΕ με τον προηγούμενο νόμο που ψηφίστηκε για τη συγχώνευση της ΔΕΠΑΝΟΜ, του ΟΣΚ κ.λπ.. Πρέπει να ισχύουν τα ίδια μέτρα και τα ίδια σταθμά.
(Στο σημείο αυτό την Προεδρική Έδρα καταλαμβάνει η ΣΤ’ Αντιπρόεδρος της Βουλής κ. ΜΑΡΙΑ ΚΟΛΛΙΑ-ΤΣΑΡΟΥΧΑ )
Επιτρέπετε, επίσης, με φωτογραφικές ρυθμίσεις στον Πρόεδρο της ΡΑΕ, καθώς και σε άλλα πρόσωπα της ΡΑΕ, να μην είναι πλήρους και αποκλειστικής απασχόλησης. Γιατί; Για να επιβραβεύσετε τον πρόεδρο, τη ΡΑΕ και τον νούμερο 2 της ΡΑΕ που αναθέτουν αδιαφανώς μελέτες και υπογράφουν συμβάσεις σε ημέτερους, συγγενείς και κουμπάρους; 
Επίσης, θέλετε να ψηφίσουμε οι εργασιακές σχέσεις των εργαζόμενων να ρυθμίζονται από τον Πρόεδρο της ΡΑΕ και τον Υπουργό και όχι με προεδρικό διάταγμα, όπως γινόταν μέχρι σήμερα. Γιατί; Για να γίνει περισσότερο ανεξέλεγκτη η αρχή, που έχει γράψει στα παλαιότερα των υποδημάτων της πέντε μήνες τώρα τη Βουλή, αφού δεν έρχεται κανείς να δώσει τις εξηγήσεις που ζητάμε για το μεγάλο σκάνδαλο της «ENERGA» και της «HELLAS POWER», από το οποίο έχει επιβαρυνθεί ο ελληνικός λαός.
Τέλος, κύριε Υπουργέ, με την απαράδεκτη διάταξη που ψηφίσατε, με την οποία τα στρατηγικά αποθέματα του πετρελαίου μπορεί να φυλάσσονται και εκτός χώρας, δίνετε τώρα και καινούργιο δώρο στους μεγαλοεπιχειρηματίες που ελέγχουν τα διυλιστήρια. 
Για όλους αυτούς τους λόγους καταψηφίζουμε επί της αρχής το παρόν νομοσχέδιο. 
Έρχομαι τώρα πολύ συνοπτικά στις συγκεκριμένες τέσσερις τροπολογίες.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Στην δευτερολογία σας, κύριε συνάδελφε, σας παρακαλώ.</ChairmanSpeech>
<Speech><Parlmember>ΑΘΑΝΑΣΙΟΣ ΠΕΤΡΑΚΟΣ</Parlmember>: Με την ανοχή σας. Πάντα υπάρχει ανοχή στους εισηγητές.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Η ανοχή υπάρχει, αλλά να μην την εκμεταλλευόμαστε. Είναι πολλοί οι εγγεγραμμένοι από ό,τι είδα.</ChairmanSpeech> 
<Speech><Parlmember>ΑΘΑΝΑΣΙΟΣ ΠΕΤΡΑΚΟΣ</Parlmember>: Κυρία Πρόεδρε, ξέρουμε ότι κατατέθηκαν σοβαρές τροπολογίες και το μετέτρεψαν σε πολυνομοσχέδιο. Παρακαλώ πολύ, με πολύ συνοπτικό τρόπο θα τοποθετηθώ. 
Πρώτον, σχετικά με την αναστολή χρηματοδότησης των κομμάτων, νομίζουμε ότι πρέπει σε αυτό το θέμα να υπάρξει συμφωνία και κοινή στάση όλων των κομμάτων. Κλειδί για αυτό είναι η πρότασή μας, δηλαδή ότι πρέπει επί της ουσίας να υπάρχει απόφαση της Βουλής και μάλιστα με αυξημένη πλειοψηφία. Δεν μπορεί οι Υπουργοί να αποφασίζουν μόνοι τους και το Κοινοβούλιο να μην παρεμβαίνει σε αυτό. 
Δεύτερον, όσον αφορά στην τροπολογία κατά την οποία παρατείνονται κατά δύο έτη οι προθεσμίες παραγραφής του δικαιώματος του δημοσίου για κοινοποίηση φύλλων ελέγχων κλπ για τα πρόστιμα, παραδείγματος χάριν λίστα Λαγκάρντ, την Παρασκευή αποκαλύφθηκε ότι από τα είκοσι τέσσερις χιλιάδες επτακόσια δέκα εμβάσματα του εξωτερικού ελέχθησαν μόνο δύο και από τη λίστα Λαγκάρντ μηδέν. Με αυτούς τους ρυθμούς θα μας ζητήσετε δέκα χρόνια παράταση. 
Στο χωριό μου λένε ότι όποιος δεν θέλει να ζυμώσει, δέκα χρόνια κοσκινίζει. Έτσι και εσείς, μπορεί να κάνετε δέκα χρόνια να ψάχνετε τη λίστα Λαγκάρντ  και να μη βρίσκετε τίποτα, γιατί φαίνεται ότι η φοροδιαφυγή είναι ένα έγκλημα που δεν σας ενδιαφέρει να το κυνηγήσετε. Εκ του αποτελέσματος μετρούνται τα πράγματα και όχι εκ των προθέσεων. 
Για την τροπολογία για τη ΝΕΡΙΤ και τη ΔΝΤ –συνειδητά τη λέω ΔΝΤ, γιατί ουσιαστικά θέλει να υλοποιεί την τακτική, την προπαγάνδα του ΔΝΤ και της μνημονιακής Κυβέρνησης- έρχεστε εκ των υστέρων να νομιμοποιήσετε τον ειδικό λογαριασμό που έγινε για τη διαχείριση των περιουσιακών στοιχείων της ΕΡΤ. Ουσιαστικά, θέλετε να ψηφίσουμε να νομιμοποιήσετε την ακραία αντιδημοκρατική σας ενέργεια να κλείσετε την ΕΡΤ. Φυσικά δεν θα ψηφίσουμε αυτήν την τροπολογία. 
Ανοίγετε το δρόμο για προσλήψεις στη ΝΕΡΙΤ και αναθέσεις σε εξωτερικούς συνεργάτες, καθώς και για συμβάσεις με ιδιώτες για παραγωγή κ.λπ.. Δηλαδή τι θέλετε; Να συνεχίσει η κατασπατάληση του δημοσίου χρήματος; Αυτό δεν ήταν το επιχείρημά σας για να κλείσετε την ΕΡΤ; Ότι κατασπαταλεί το δημόσιο χρήμα.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Κύριε Πετράκο, παρακαλώ.</ChairmanSpeech> 
<Speech><Parlmember>ΑΘΑΝΑΣΙΟΣ ΠΕΤΡΑΚΟΣ</Parlmember>: Αλλά τώρα αυτή είναι άλλη; 
Παρατείνετε έως και δέκα μήνες τις συμβάσεις των εργαζομένων. Δηλαδή παρατείνετε τις συμβάσεις για να ασκείτε προπαγάνδα σε βάρος του ελληνικού λαού, ενώ καμμία άλλη παράταση δεν υπάρχει για τις άλλες συμβάσεις, παραδείγματος χάριν στο χώρο της υγείας, όπου υπάρχουν ελλείψεις. Δηλαδή καταστρατηγείτε την έννοια της ισονομίας για τους άλλους συμβασιούχους. 
Τέλος, για την τροπολογία του Υπουργείου Παιδείας θα πω μόνο μία φράση. Έχω την εντύπωση ότι η τροπολογία αυτή έγινε για την παράγραφο 6, με την οποία θα τεθούν ουσιαστικά σε διαθεσιμότητα οι χίλιοι τριακόσιοι σαράντα εννιά διοικητικοί υπάλληλοι, οι οποίοι υποχρεούνται να απογραφούν μέχρι την Πέμπτη, 17 Οκτωβρίου. Οι χίλιοι τριακόσιοι σαράντα εννιά, βέβαια, απάντησαν στο τελεσίγραφο του κ. Μητσοτάκη και της Κυβέρνησης συνολικά για τις πέντε μέρες προθεσμίας με πέντε μέρες απεργία. 
Στηρίζουμε με όλες μας τις δυνάμεις τον αγώνα τους. 
Όσον αφορά τα υπόλοιπα, θα τοποθετηθούμε επί των άρθρων. 
Σας ευχαριστώ για την ανοχή σας, κυρία Πρόεδρε. 
(Χειροκροτήματα από την πτέρυγα του ΣΥΡΙΖΑ-ΕΚΜ)</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Καταλαβαίνετε ότι το Προεδρείο είναι σε δύσκολη θέση να κρατάει το χρόνο. Θα παρακαλούσα καθένα από σας -γιατί είδα ότι είναι εγγεγραμμένοι πολλοί συνάδελφοι και καλώς- να κρατά τουλάχιστον το χρόνο.
Έχει ζητήσει το λόγο για δύο λεπτά ο κύριος Υπουργός για κάποιες νομοτεχνικές βελτιώσεις και προσθήκες. 
Ορίστε, κύριε Υπουργέ, έχετε το λόγο.</ChairmanSpeech> 
<Speech><Parlmember>ΙΩΑΝΝΗΣ ΜΑΝΙΑΤΗΣ</Parlmember> (Υπουργός Περιβάλλοντος, Ενέργειας και Κλιματικής Αλλαγής): Θα ήθελα να ενημερώσω τους συναδέλφους ότι θα καταθέσουμε μία νομοτεχνική βελτίωση που σχετίζεται με το Υπουργείο Παιδείας και μια δεύτερη σειρά νομοτεχνικών βελτιώσεων που σχετίζονται με τις ΑΠΕ και τα φωτοβολταϊκά. 
Θα ήθελα να σημειώσω ότι η τρίτη νομοτεχνική βελτίωση είναι αυτή που αφορά και τα αγροτικά φωτοβολταϊκά κάτω των 100 KW.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε. 
Παρακαλώ να κατατεθούν στα Πρακτικά και να μοιραστούν.</ChairmanSpeech> 
<Speech><Parlmember>ΙΩΑΝΝΗΣ ΜΑΝΙΑΤΗΣ</Parlmember> (Υπουργός Περιβάλλοντος, Ενέργειας και Κλιματικής Αλλαγής): Βεβαίως, κυρία Πρόεδρε.
(Στο σημείο αυτό ο Υπουργός Περιβάλλοντος, Ενέργειας και Κλιματικής Αλλαγής κ. Ιωάννης Μανιάτης καταθέτει για τα Πρακτικά τις προαναφερθείσες νομοτεχνικές βελτιώσεις, οι οποίες έχουν ως εξής:
(να καταχωριστούν οι σελ. 103-105)</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Το λόγο έχει τώρα ο ειδικός αγορητής του ΠΑΣΟΚ κ. Αθανάσιος Μωραΐτης. 
ΑΘΑΝΑΣΙΟΣ (ΘΑΝΟΣ) ΜΩΡΑΪΤΗΣ: Ευχαριστώ, κυρία Πρόεδρε. 
Κυρίες και κύριοι συνάδελφοι, δεν νομίζω ότι υπάρχει καμμία αμφιβολία ότι σε μια εποχή βαθιάς κρίσης η αξιοποίηση των ΑΠΕ και των ορυκτών πόρων αποτελούν μία σημαντική ελπίδα για την κοινωνία και την εθνική οικονομία. Αυτό δεν σημαίνει, βέβαια, ότι πρέπει να καλλιεργούνται προσδοκίες ότι αυτό αποτελεί μία απόλυτη λύση που θα τερματίσει τα δεινά της χώρας. Όμως, δεν μπορεί παράλληλα να ακούγονται και κουβέντες απαξίωσης της σημασίας των ανανεώσιμων πηγών ενέργειας. 
Θα ήθελα να αναφερθώ εν συντομία συνολικά στο θέμα με την ευκαιρία αυτού του νομοσχεδίου. Άλλωστε, είναι σχόλια τα οποία συνδέονται άμεσα και με τις ρυθμίσεις που φέρνει αυτό το νομοσχέδιο. 
Η εκτίμησή μας είναι ότι τα τρία τελευταία χρόνια τέθηκαν οι προτεραιότητες και έχουν γίνει πολλές και συστηματικές προσπάθειες για να επιταχυνθεί η ανάπτυξη των ανανεώσιμων πηγών ενέργειας στη χώρα μας με ένα σχεδιασμό ο οποίος είχε στόχο την εξοικονόμηση ενέργειας αλλά και την αξιοποίηση των ορυκτών πόρων, με άξονες αυτής της πολιτικής την ενεργειακή αυτονομία της χώρας και την ανάπτυξη και βέβαια, σεβόμενοι πάντοτε την περιβαλλοντική ισορροπία. 
Ήταν, λοιπόν, μία τριετία εξελίξεων, μία τριετία πρωτοβουλιών, όπου ακόμα και με λάθη -τα οποία είναι αναμενόμενα όταν μπαίνεις σε νέους χώρους- τα πράγματα προχώρησαν αρκετά βήματα μπροστά, παρά τη συστηματική προσπάθεια από κάποιες πλευρές να συκοφαντηθεί συνολικά ο στόχος που έθετε η χώρα μας τότε.
Σήμερα έχουμε μια εντελώς διαφορετική εικόνα. Η χώρα κινείται σε ένα ευρωπαϊκό πλαίσιο εξελίξεων, όπου τίθενται ως προτεραιότητες η ανάγκη εξορθολογισμού και μετασχηματισμού του ενεργειακού μείγματος της χώρας. 
Η στροφή στις οικονομίες χαμηλού άνθρακα είναι στόχος σε όλες τις χώρες της Ευρωπαϊκής Ένωσης, δεσμευτικός στόχος στα σχέδια δράσης που όλες οι χώρες έχουν εκπονήσει μέχρι σήμερα. 
Πέραν αυτού, τα ζητήματα της ενεργειακής μας αυτάρκειας, τα ζητήματα των πόρων που κάποια στιγμή εξαντλούνται μας οδηγούν να σχεδιάσουμε ένα ενεργειακό μέλλον βασισμένο στις ανανεώσιμες πηγές ενέργειας. 
Μπροστά μας, επίσης, είναι το μεγάλο στοίχημα των υδρογονανθράκων, μια προσπάθεια που ξεκίνησαν οι κυβερνήσεις του ΠΑΣΟΚ εδώ και τρία χρόνια τουλάχιστον. 
Μπροστά μας είναι, παράλληλα, ο μεγάλος στόχος να επενδύσουμε με έναν ενεργό ρόλο στη διαμόρφωση ενός νέου γεωστρατηγικού πλαισίου για τους αγωγούς φυσικού αερίου. 
Αυτοί, βέβαια, οι στόχοι τίθενται χωρίς να παραβλέπουμε την υποχρέωσή μας για εκσυγχρονισμό των σημερινών υποδομών μας σε συμβατικά καύσιμα που σήμερα αποτελούν και τη μονάδα βάσης για τη χώρα μας. 
Βασισμένο σε όλα όσα ανέφερα έχει αρχίσει να υλοποιείται από το 2009 ένα ολοκληρωμένο σχέδιο δράσης, που περιλαμβάνει πρώτα από όλα το άνοιγμα της αγοράς -το οποίο έγινε- τη δυναμική στήριξη των ανανεώσιμων πηγών, την προώθηση προγραμμάτων εξοικονόμησης ενέργειας και βέβαια, την προσπάθεια για τη ρεαλιστική αξιοποίηση του ορυκτού μας πλούτου μακριά από κραυγές –υπογραμμίζω- και υπερβολές. 
Στο παρόν σχέδιο νόμου έχουν συμπεριληφθεί διατάξεις με τις οποίες επιδιώκεται η άρση στρεβλώσεων του θεσμικού πλαισίου των ΑΠΕ και κατ’ επέκταση η εξυγίανση και ο εξορθολογισμός του πλαισίου προώθησης των ανανεώσιμων πηγών. Είναι ρυθμίσεις που θέτουν ως στόχο την αξιοπιστία του συστήματος αλλά και ένα υγιές επενδυτικό κλίμα προς όφελος του τελικού καταναλωτή. 
Είναι ξεκάθαρο, όμως, ότι υπάρχει αρκετός δρόμος μπροστά μας. 
Εμείς κρατάμε τη δήλωση του Υπουργού και περιμένουμε από το Υπουργείο το επόμενο διάστημα να φέρει νομοσχέδιο, το οποίο θα περιλαμβάνει μία επικαιροποιημένη συνολική αντιμετώπιση και έναν ολοκληρωμένο σχεδιασμό για το χώρο των ανανεώσιμων πηγών στη χώρα μας. 
Πρέπει το συντομότερο δυνατόν να βάλουμε τέλος σε όλη αυτήν την ανασφάλεια, η οποία κυριαρχεί σήμερα στους μικρούς αλλά και στους μεγάλους επενδυτές στη χώρα μας και βέβαια να τελειώσει και ένα μεγάλο παιχνίδι εντυπώσεων το οποίο έχει παιχτεί τα τελευταία χρόνια. 
Θα πρέπει να αποφασίσουμε εάν θέλουμε να προχωρήσουν οι ανανεώσιμες πηγές ενέργειας ή όχι. Δεν μπορεί κάποιοι να λένε επισήμως «ναι» στην ανάπτυξη των ΑΠΕ αλλά ανεπισήμως να κάνουν ό,τι μπορούν και κάθε προσπάθειά τους να συμβάλλει στο να τις τελειώσουν. Και βέβαια θα πρέπει να λύσουμε και προβλήματα, που πολλές φορές μέσα από τη γραφειοκρατία ή μέσα από τις εμμονές διαφόρων παραγόντων δημιουργούν ένα εχθρικό επενδυτικό περιβάλλον ή ταλαιπωρούν σήμερα εκατοντάδες συμπατριώτες μας, που σε μία δύσκολη συγκυρία ρισκάρισαν σε ένα δύσκολο τομέα. 
Σε αυτό το σημείο δεν μπορώ να μην αναφέρω το θέμα των αγροτών που έχω δει να προσεγγίζεται από κάποιους με μία ελιτίστικη διάθεση. Εγώ χαίρομαι που ο Υπουργός και το Υπουργείο –έστω και τώρα- αντιλαμβάνονται πόσο σημαντική είναι αυτή η διαφοροποίηση που κάνετε με μία απλή τεχνική βελτίωση.
Θα ήθελα, λοιπόν, να αναφέρω δύο-τρία πράγματα για να ξεφύγουμε από κάποιους μύθους που είδαμε το προηγούμενο διάστημα να αναπτύσσονται ακόμα και μέσα στην Αίθουσα του Κοινοβουλίου. Ήμουν από αυτούς, που στο ξεκίνημα αυτής της υπόθεσης έλεγα και ξαναέλεγα ότι η δουλειά του αγρότη είναι το χωράφι του, ότι τα φωτοβολταϊκά είναι ένα συμπληρωματικό εισόδημα, από το οποίο όμως ο αγρότης δεν πρέπει να αποκλειστεί, γιατί πρέπει να στηριχθεί για να καθίσει πάνω απ’ όλα στον τόπο του. Και μάλιστα να τον στηρίξουμε με έναν τρόπο που γίνεται και σε άλλες ευρωπαϊκές χώρες. 
Τότε, λοιπόν, στήθηκε μία φάμπρικα κατασυκοφάντησης και παραπληροφόρησης από κάποιους που φαντάζονται τον αγρότη κολλημένο στη δεκαετία του ’50. Υπήρξε μία προσπάθεια δαιμονοποίησης από διαφόρους ελιτίστικους κύκλους μίας πλατείας που είναι πολύ κοντά στο Κοινοβούλιο, οι οποίοι -και αυτό το λέω ξεκάθαρα- είχαν έναν και μοναδικό στόχο: για μία ακόμη φορά, την πίτα ενός μεγάλου τομέα και μίας νέας οικονομίας που έρχονταν για τη χώρα να την μοιράζονταν οι μεγάλοι «παίκτες» και κάποιοι κολλητοί. 
Φτάσαμε στο σημείο να κατηγορούνται οι αγρότες για το έλλειμμα το οποίο παρουσίασε ο ΛΑΓΗΕ. Ποια είναι, όμως, η αλήθεια πίσω από τα κατά καιρούς στημένα δημοσιεύματα; Θέλω σήμερα να τα ξεκαθαρίσουμε. 
Πρώτον, μιλάμε για περίπου χίλια πεντακόσια αγροτικά φωτοβολταϊκά σε όλη την Ελλάδα. Μιλάμε μόλις για το 2,89% του συνολικού όγκου των ανανεώσιμων πηγών ενέργειας στη χώρα μας, τη στιγμή μάλιστα που όσον αφορά στον εθνικό στόχο υπολειπόμαστε πάρα πολύ. Για να τελειώσουμε με τους μύθους, θυμίζω ότι ο στόχος για τα αγροτικά φωτοβολταϊκά ήταν 500 MW μέχρι το 2014 και 750 MW μέχρι το 2020. Πόσα δεσμεύτηκαν; Εκατόν πενήντα. Τα υπόλοιπα μοιράστηκαν σε άλλες κατηγορίες. 
Δεύτερον, δεν νομίζω ότι κανένας σε αυτήν την Αίθουσα θέλει τους αγρότες όπως παραδοσιακά τούς ξέραμε. Αυτό το οποίο προτάθηκε το 2009 ως πολιτική ήταν μέσα από την αξιοποίηση των ΑΠΕ ο αγρότης να έχει ένα συμπληρωματικό εισόδημα και τίποτε άλλο. Αυτό δεν σημαίνει ότι πολλοί δεν παρασύρθηκαν. Και εγώ τότε είχα προειδοποιήσει. Είχα πει και το επαναλαμβάνω και σήμερα. Τα φωτοβολταϊκά δεν είναι δουλειά, όπως κάποιοι διαφήμιζαν. Η δουλειά του αγρότη είναι το χωράφι του. Τα φωτοβολταϊκά ήταν μία επένδυση με όλα τα ρίσκα τα οποία απορρέουν από μία τέτοιου είδους επένδυση. Μία μεγάλη μερίδα των αγροτών μπήκε σε αυτήν την ιστορία με δανειοδότηση 100%, με επιτόκια 10% και 11%. 
Εκεί ακριβώς πιστεύω, κύριε Υπουργέ, ότι αρχίζει το μεγάλο πρόβλημα για τα αγροτικά φωτοβολταϊκά, διότι σε αυτήν την περίοδο της κρίσης που ήρθε μετά το 30% της έκτακτης εισφοράς, με δεδομένη τη σκληρή πολιτική των τραπεζών, τα παιχνίδια –και το λέω ξεκάθαρα, δημοσίως- που έπαιξε η ΔΕΗ κόντρα στους αγρότες σε πάρα πολλές περιοχές της χώρας, έκαναν αυτήν την επένδυση ασύμφορη.
Η ουσία, λοιπόν, είναι ότι αυτοί οι άνθρωποι σήμερα αντιμετωπίζουν μία σειρά από προβλήματα και καλούμαστε να δούμε πώς μπορούμε να σταθούμε δίπλα τους. Είναι ξεκάθαρο, κύριε Υπουργέ, ότι είναι ένας μονόδρομος. Είναι δίκαιο, λοιπόν, να ενταχθούν οι αγρότες –και αυτό κάνατε σήμερα- σε μία ειδική κατηγορία.
Αυτή η ειδική κατηγορία και η αλλαγή που κάνατε σήμερα είναι προς μια θετική κατεύθυνση και πιστεύω ότι θα λύσει ένα από τα μεγαλύτερα ζητήματα των αγροτών που μπήκαν σ’ αυτήν τη διαδικασία. 
Βεβαίως, στο αμέσως επόμενο διάστημα θα πρέπει να γίνει και αυτό για το οποίο μίλησα και πρότεινα στην επιτροπή και πρέπει να το δείτε, το γνωστό θέμα που αφορά στα σχέδια βελτίωσης των επαγγελματιών αγροτών που έχουν φτιάξει αγροτικά φωτοβολταϊκά. 
Πιστεύω ότι είναι ένα δίκαιο αίτημα, μια και αφορά χρήματα από το δεύτερο πυλώνα, δικά τους χρήματα που τα παρακρατούμε από το 2007 από τους καπνοπαραγωγούς. Τα τελευταία πέντε χρόνια έχουν πάει στο δεύτερο πυλώνα όλα αυτά τα χρήματα και ούτε 1 ευρώ απ’ αυτά δεν έχει πάει στους αγρότες. 
Συνεπώς, πιστεύω ότι το Υπουργείο έχει μια ευκαιρία να συνεχίσει το διάλογο που ξεκίνησε ήδη, με ένα μελλοντικό νομοσχέδιο που θα δίνει λύσεις σε όλα αυτά που ειπώθηκαν, ιδιαίτερα στην ακρόαση των φορέων. Είμαι έντεκα χρόνια Βουλευτής στο ελληνικό Κοινοβούλιο. Ζήσαμε μια ακρόαση φορέων παρά πολύ σκληρή και δύσκολη. Ήρθαν και μας είπαν τη σκληρή πραγματικότητα που αντιμετωπίζουν σήμερα ως μικροί ή μεγάλοι επενδυτές σ’ αυτόν τον τομέα.
Πιστεύω, λοιπόν, ότι μπορούμε και με τις βελτιώσεις που κάνετε σήμερα –και που θα γίνουν μέχρι την Πέμπτη- αλλά κυρίως με μια ολοκληρωμένη πρόταση που θα έρθει σύντομα από εσάς, να απαντήσουμε σ’ αυτήν τη μεγάλη ανασφάλεια που έχει προκληθεί σε ένα σημαντικό, για μένα, δυναμικό τομέα της ελληνικής οικονομίας.
Όσον αφορά συγκεκριμένες διατάξεις του νομοσχεδίου, θέλω να αναφέρω τα εξής. Με τις διατάξεις του Κεφαλαίου Α’ που αφορούν στα ζητήματα των ΑΠΕ, το νομοσχέδιο αποτελεί το επόμενο βήμα μετά τις πρόσφατες νομοθετικές πρωτοβουλίες για τη διασφάλιση της βιωσιμότητας του μηχανισμού στήριξης των ΑΠΕ.
Ταυτόχρονα, με τις διατάξεις του Κεφαλαίου Β’ ρυθμίζονται διάφορα θέματα στην ελληνική νομοθεσία η διακοψιμότητα, για την οποία θα αναφέρω κάποιους προβληματισμούς -αυτούς που κατέθεσα, κύριε Υπουργέ, και στην επιτροπή- και τα τέλη ιδιωτικών μεταλλείων με τη θεσμοθέτηση απόδοσης ποσοστού στους οικείους δήμους από τα εισπραττόμενα μισθώματα δημοσίων μεταλλείων. 
Ξεκινώ, λοιπόν, από το πρώτο μέρος. Εκεί ρυθμίζονται θέματα εγκατάστασης μεγάλων υδροηλεκτρικών σταθμών, όπως η δυνατότητα μεταφοράς της θέσης. Αυτό θα λύσει αρκετά προβλήματα που είχαν δημιουργηθεί. Το νομοσχέδιο εισάγει την ανάγκη και την πρόβλεψη για την κατάρτιση ενός ειδικού προγράμματος ανάπτυξης μικρών ανεμογεννητριών. 
Για πρώτη φορά σε νομοσχέδιο, δίνεται η δυνατότητα του ενεργειακού συμψηφισμού που εφαρμόζεται ήδη με επιτυχία και σε άλλες ευρωπαϊκές χώρες. Εδώ υπάρχει ένα θέμα που θέτουν οι ειδικοί του χώρου και θα ήθελα την προσοχή σας. 
Ο ενεργειακός συμψηφισμός είναι ενεργειακά βιώσιμος κυρίως σε επιχειρήσεις με μεγάλη κατανάλωση ρεύματος. Αντίθετα, για μικρότερες καταναλώσεις δεν είναι ελκυστικός. Δεν μπορώ να φανταστώ ότι θα υπάρξει ένας μικρός ιδιώτης που θα δει μια μικρή επένδυση που θα κάνει ως αυτοπαραγωγός και αυτήν την επένδυση θα μπορέσει να την αποσβέσει. Είναι πάρα πολύ δύσκολο. Θα χρειαστεί πιστεύω μεγάλο βάθος χρόνου για να δούμε πώς μπορούμε να σταθούμε δίπλα σ’ αυτούς τους μικρούς αυτοπαραγωγούς που θέλουν, πράγματι, να μπουν σ’ αυτήν τη διαδικασία.
Θετική ρύθμιση για τους καταναλωτές, είναι ότι αποσαφηνίζονται ζητήματα που αφορούν στην απόδοση στους δικαιούχους των ποσών που αντιστοιχούν στην εισφορά 1% από την τιμή πώλησης της ηλεκτρικής ενέργειας που παράγεται από ανανεώσιμες πηγές ενέργειας.
Επίσης, ρυθμίζεται η χορήγηση προσφορών σύνδεσης σε «κορεσμένα» δίκτυα. Ξέρουμε όλοι ότι με το χαρακτηρισμό των περιοχών ως «κορεσμένων» υπάρχει αδυναμία απορρόφησης της πρόσθετης ηλεκτρικής ισχύος και αυτό επακόλουθα δημιουργούσε καθυστερήσεις στην υλοποίηση αδειοδοτημένων επενδύσεων. 
Πιστεύω ότι μπαίνει ένα τέλος σε μια ανασφάλεια, σε ένα γκρίζο τοπίο που υπήρχε μέχρι σήμερα, την ίδια ώρα, όμως, που η ισχύς των αιολικών πάρκων –αυτό δεν πρέπει να το ξεχνάμε- απέχει παρά πολύ από τους εθνικούς στόχους που έχει βάλει η χώρα μας. Εδώ, λοιπόν, σωστά έρχεται μια ρύθμιση που προωθεί την υλοποίηση αυτών των αιολικών πάρκων σε περιοχές με κορεσμένα δίκτυα. 
Πιστεύω ότι πολύ ορθά δίνεται μια λύση για όσους είχαν ξεκινήσει έργα σε γη υψηλής παραγωγικότητας, όπου τους παρέχεται η δυνατότητα ένταξης κάθε κατασκευής που αφορά στην υποδομή του ηλεκτρικού συστήματος. Είναι μια κατηγορία ανθρώπων –το είπατε και στην επιτροπή- που, πράγματι, είχαν εγκλωβιστεί μεταξύ δύο παλαιότερων αποφάσεων και σωστά πιστεύω τους δίνεται η δυνατότητα σήμερα να ολοκληρώσουν τα έργα που ξεκίνησαν.
Σε θετική κατεύθυνση είναι και οι ρυθμίσεις που προτείνονται για τα μεταλλευτικά και λατομικά θέματα. Πιο συγκεκριμένα, προβλέπεται η καταβολή 20% των μισθωμάτων που βεβαιώνονται και εισπράττονται από το ελληνικό δημόσιο για την εκμίσθωση δικαιωμάτων μεταλλειοκτησίας στους οικείους δήμους εντός των οποίων διενεργείται η μεταλλευτική δραστηριότητα. Η καταβολή αυτής της αποζημίωσης μπορούμε να πούμε ότι λειτουργεί και πρέπει να λειτουργήσει στο πλαίσιο του περιβαλλοντικού ισοζυγίου.
Συνεπώς, επειδή έχουμε δει πολλά –το επαναλαμβάνω και σήμερα, κύριε Υπουργέ- ίσως θα έπρεπε να προβλεφθεί πώς θα αξιοποιηθούν αυτά τα χρήματα από τους δήμους. Δεν είναι λίγα τα χρήματα. Οι δήμοι, όπου έχουν γίνει επενδύσεις, έχουν πάρα πολλά έσοδα. Είναι κρίμα αυτά τα έσοδα να πηγαίνουν σε διάφορες εκδηλώσεις και πλατείες και να μη στηρίξουν ουσιαστικά, όπως θα έπρεπε, το περιβαλλοντικό ισοζύγιο σε αυτούς τους δήμους. 
Κυρία Πρόεδρε, σε ένα λεπτό ολοκληρώνω.
Πιστεύω επίσης ότι είναι σε σωστή κατεύθυνση και η ρύθμιση με την οποία το σύνολο του επιλέξιμου προϋπολογισμού των έργων των ΟΤΑ, στο πλαίσιο του προγράμματος «Εξοικονομώ», θα καλυφθεί από το Πρόγραμμα Δημοσίων Επενδύσεων. 
Πιστεύω ότι, παρά τα προβλήματα τα οποία αντιμετωπίζει το Πρόγραμμα των Δημοσίων Επενδύσεων –και γνωρίζουμε όλοι πάρα πολύ καλά πού βρίσκεται σήμερα- εξασφαλίζονται -και πρέπει και καλώς γίνεται να εξασφαλιστούν- οι απαιτούμενοι πόροι στους δήμους από το πρόγραμμα, προκειμένου να προωθηθεί το «Εξοικονομώ».
Κι έρχομαι τώρα στο θέμα της διακοψιμότητας, για το οποίο έγινε μία πάρα πολύ μεγάλη συζήτηση. 
Έθεσα από την πρώτη στιγμή στην επιτροπή κάποιες επιφυλάξεις για τη φιλοσοφία όλης αυτής της ρύθμισης, γιατί εκτός από τους μεγάλους που «στενάζουν» –και μιλώ για τη βιομηχανία- υπάρχουν ξέρετε και οι μικρομεσαίες επιχειρήσεις –η «ραχοκοκαλιά» λέγαμε πριν δύο, τρεις δεκαετίες της οικονομίας μας- οι οποίες στο ΑΕΠ της χώρας αλλά και στην προσπάθεια ανάκαμψης της χώρας, συνεισφέρουν πολύ περισσότερο.
Ως προς τη ρύθμιση, προσωπική μου άποψη είναι ότι θα μπορούσαν να βρεθούν, κύριε Υπουργέ, κι άλλοι τρόποι στήριξης, τη στιγμή που υπάρχει και ένα απαρχαιωμένο σύστημα τιμολόγησης. Δεν μπορεί, για παράδειγμα, να πληρώνουν όλες οι βιομηχανίες το ίδιο. Στην επιτροπή είχα δώσει και κάποια άλλα παραδείγματα, τα οποία δεν θα επαναλάβω γιατί τελειώνει και ο χρόνος μου. Θα μπορούσε, λοιπόν, να υπάρχει μία κλιμάκωση ως προς την κατανάλωση. 
Επίσης, κατανοώ την ανάγκη στήριξης της παραγωγικής διαδικασίας, αλλά όχι χωρίς εξασφαλίσεις και όρους. Θα βοηθηθεί, πράγματι, ένας κλάδος της οικονομίας αλλά θα πρέπει να δουν κι αυτοί πώς ανταποδοτικά μπορούν να βοηθήσουν στη δύσκολη συγκυρία που περνά η οικονομία και η χώρα.
Στη συνεδρίαση της Πέμπτης θα αναφερθώ διεξοδικότερα στα άρθρα και στις τροπολογίες. 
Σας ευχαριστώ.</ChairmanSpeech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε, κύριε Μωραΐτη.
Το λόγο έχει η κ. Τσαμπίκα Ιατρίδη από τους Ανεξάρτητους Έλληνες.</ChairmanSpeech>
<Speech><Parlmember>ΤΣΑΜΠΙΚΑ ΙΑΤΡΙΔΗ</Parlmember>: Κυρίες και κύριοι συνάδελφοι, σήμερα έχουμε 15 Οκτωβρίου και ξεκινά επίσημα η διανομή του πετρελαίου θέρμανσης για τα νοικοκυριά. Μόνο που η αλήθεια είναι ότι δεν διανέμεται καθόλου πετρέλαιο θέρμανσης, γιατί απλούστατα οι πολίτες δεν έχουν χρήματα να το αγοράσουν. 
Τελικά, το μόνο καθαρό «αποτύπωμα» του «success story» της Κυβέρνησης είναι ο τραγέλαφος με το πετρέλαιο θέρμανσης που παρακολουθούμε όλον αυτόν τον καιρό. Με μία Κυβέρνηση η οποία διαπραγματεύεται δήθεν με την τρόικα για να καταλήξει πάλι στην επιλογή του επιδόματος θέρμανσης, με τους δικαιούχους να ανέρχονται σε λίγο πάνω από πεντακόσιες χιλιάδες, λες κι όλοι οι υπόλοιποι έχουν ακόμη τα εισοδήματα για να πληρώσουν πανάκριβο πετρέλαιο για να ζεσταθούν αυτοί και οι οικογένειές τους, λες κι έχουμε την πολυτέλεια να συζητάμε ποιοι κρυώνουν περισσότερο. Αυτοί στη βόρεια ή αυτοί στη νότια Ελλάδα; Αυτοί στον πρώτο όροφο ή στο ρετιρέ; Η πολυκατοικία δεξιά ή η πολυκατοικία αριστερά;
Είναι η μοναδική φορά που ένα παταγωδώς αποτυχημένο μέτρο, επιμένετε να το εφαρμόζετε και φέτος. Εσείς οι ίδιοι που εκβιάζατε πριν ένα χρόνο τον κόσμο ότι αν δεν ψηφίσει τα μνημονιακά κόμματα, δεν θα έχει πετρέλαιο, τώρα, ενώ έχει θεωρητικά πετρέλαιο, δεν μπορεί να το αποκτήσει. Υποτίθεται ότι το έχει αλλά δεν μπορεί να το χρησιμοποιήσει. 
Δεν υπάρχει πιο φαύλη, πιο αποτρόπαιη επιλογή από αυτήν που ακολουθεί η συγκυβέρνηση σχετικά με το πετρέλαιο θέρμανσης. Κι είναι απορίας άξιο, πραγματικά, το γεγονός ότι ο Βουλευτές που στηρίζουν την Κυβέρνηση, άνθρωποι που ζουν στην επαρχία και δεν είναι κλεισμένοι στα γραφεία τους, το δέχονται χωρίς ουσιαστική αντίδραση.  
Ήδη, πρώτη μέρα διάθεσης και οι παραγγελίες σύμφωνα με την ανακοίνωση των βενζινοπωλών, είναι σχεδόν μηδενικές, όπως μηδενικό είναι και το αποτέλεσμα των πολιτικών σας.
Κυρίες και κύριοι συνάδελφοι, συζητάμε απόψε, ακόμα ένα νομοσχέδιο για τις ανανεώσιμες πηγές ενέργειας. Το είπα και στη συζήτηση στην επιτροπή, το λέω για μια ακόμη φορά. Δυστυχώς, είναι τέτοιες οι δεσμεύσεις που έχετε αναλάβει απέναντι στην τρόικα και στους δανειστές, που ό,τι και αν αποφασίζει ένα Υπουργείο, έρχεται το Υπουργείο Οικονομικών και με δικές του ρυθμίσεις αναιρεί όλο το σχεδιασμό. Διότι, πράγματι, είχαν γίνει προσπάθειες για τις ανανεώσιμες πηγές ενέργειας για να αποκτήσει επιτέλους η χώρα μας τη θέση μίας πολιτισμένης χώρας η οποία μπορεί και τις εκμεταλλεύεται, πολύ περισσότερο όταν το επιτρέπει και το κλίμα της πατρίδας μας.
Η συγκυβέρνηση, διατείνεται ότι έφερε ένα νομοσχέδιο για τις ανανεώσιμες πηγές ενέργειας, με στόχο να διορθώσει τις δυστοκίες των προηγούμενων νόμων 4152/2013 και 4093/2012 και γενικά να ανταποκριθεί στις νέες συνθήκες που έχουν προκύψει λόγω και του ασφυκτικού οικονομικού περιβάλλοντος.
Το Υπουργείο, διατείνεται ακόμα ότι έφερε ένα νομοσχέδιο με ρυθμίσεις που διασφαλίζουν την αξιοπιστία του συστήματος και διαμορφώνουν ένα υγιές επενδυτικό κλίμα προς όφελος και του τελικού καταναλωτή. Η δική μας εκτίμηση είναι ότι το παρόν νομοσχέδιο δεν κάνει ούτε το ένα ούτε το άλλο. Αντίθετα, θα δημιουργήσει περισσότερα προβλήματα για τους παραγωγούς και πολύ φοβόμαστε ότι θα αυξηθεί και το τελικό κόστος για τον καταναλωτή. Έτσι, φτάνει η συγκυβέρνηση στο σημείο αντί να αναπτύσσει τις ανανεώσιμες πηγές ενέργειας, να δημιουργεί νέα προσκόμματα. Και, βέβαια, ακόμα και αν ο οποιοσδήποτε θέλει να επενδύσει σε ανανεώσιμες πηγές ενέργειας δεν θα το κάνει, όταν λόγω μνημονίου και των συνεχών εισπρακτικών μέτρων, δεν μπορεί να ξέρει αν και πόσο θα φορολογηθεί ή σε ποιο ύψος θα ανέρχεται κάθε φορά η μόνιμη πλέον έκτακτη εισφορά.
Όλα αυτά, δεν συντελούν προφανώς στη δημιουργία ενός σαφούς και σταθερού επενδυτικού κλίματος για τις ανανεώσιμες πηγές ενέργειας. Αντίθετα, οποιαδήποτε προσπάθεια από το ΥΠΕΚΑ, σκοντάφτει στις διαθέσεις του Υπουργείου Οικονομικών και των δανειστών μας.
Κυρίες και κύριοι συνάδελφοι, έχοντας μια πλήρη εικόνα από τη συζήτηση στην επιτροπή, κατά την οποία εκφράστηκαν και αρκετές αντιρρήσεις ή προβληματισμοί, ακόμα και από συναδέλφους της Συμπολίτευσης, έχοντας ακούσει τους φορείς, οι οποίοι, αν και προφανώς έχουν τα συμφέροντά τους, εντούτοις έκαναν μια συνολική προσέγγιση για το νομοσχέδιο και εξέφρασαν ουσιώδεις αντιρρήσεις, έχοντας δει ότι το Υπουργείο Περιβάλλοντος και Κλιματικής Αλλαγής έχει μείνει αμετακίνητο στις απόψεις του, ότι χρήσιμες ιδέες και ρυθμίσεις που προτάθηκαν τις παραπέμπει σε επόμενο νομοσχέδιο, ενώ απαράδεκτες, κατά την άποψή μας, τροπολογίες έσπευσε να τις ενσωματώσει στο κείμενο, είμαστε υποχρεωμένοι να καταψηφίσουμε επί της αρχής το παρόν νομοσχέδιο.
Καταψηφίζουμε επί της αρχής το παρόν νομοσχέδιο και για έναν ακόμη λόγο. Είναι πια προκλητικό να έρχονται τροπολογίες άσχετες με το περιεχόμενο του νομοσχεδίου και οι περισσότερες να είναι φωτογραφικού χαρακτήρα. Δεν είναι δυνατόν όταν το πολιτικό σύστημα βάλλεται από παντού, η συγκυβέρνηση να επιμένει να φέρνει τροπολογίες επί παντός επιστητού. Όσοι από τους πολίτες εξακολουθούν να παρακολουθούν τα τεκταινόμενα στη Βουλή -λυπάμαι που το λέω- θα έχουν χάσει πάσα ιδέα και κάθε ελπίδα ότι κάτι διαφορετικό μπορεί να γίνει από εδώ και στο εξής. Ακόμα και η τροπολογία που αφορά στην χρηματοδότηση των κομμάτων, η οποία κατατέθηκε λόγω επικαιρότητας, θα μπορούσε να κατατεθεί ίσως σε κάποιο επόμενο νομοσχέδιο του Υπουργείου Εσωτερικών.
Σε κάθε περίπτωση, εμείς, ως Ανεξάρτητοι Έλληνες, θα τοποθετηθούμε με πληρότητα και σαφήνεια στη συζήτηση της Πέμπτης επί των άρθρων και των τροπολογιών. Όμως, είναι κρίμα ακόμη και για ένα τόσο σημαντικό ζήτημα να ακολουθείται η λογική -συγχωρείστε μου την έκφραση, κυρία Πρόεδρε- του άρπα-κόλλα. Είναι πραγματικά κρίμα.
Κυρίες και κύριοι συνάδελφοι, θα αναφερθώ στα σημεία που μας κάνουν να καταψηφίζουμε επί της αρχής το παρόν νομοσχέδιο. Μια βασική παρατήρηση για το νομοσχέδιο είναι ότι φαίνεται να αντιμετωπίζει τις ΑΠΕ με τον ίδιο τρόπο τόσο ως προς τον τρόπο με τον οποίο παράγουν την ενέργεια όσο και με το μέγεθός τους. Θα έπρεπε το Υπουργείο να προχωρούσε σε μια κατηγοριοποίηση.
Μια άλλη παρατήρηση αφορά στις εγγυητικές επιστολές, οι οποίες, αν και μειώνονται σημαντικά, εν τούτοις θεωρείται από τους φορείς ότι δεν θα πρέπει να καταβάλλονται, πολύ περισσότερο όταν είναι οι κρατικές υπηρεσίες αυτές που καθυστερούν τις διαδικασίες και δημιουργούν σημαντικά προβλήματα.
Επιπλέον, οι ρυθμίσεις για τη μεταφορά θέσης εγκατάστασης, αποδεικνύουν  για μια ακόμη φορά ότι κανένας επενδυτής δεν μπορεί να κάνει σχεδιασμό. Ειδικά όταν το ίδιο το κράτος, του λέει ότι μπορεί κάποια στιγμή αργότερα να μεταβληθεί το νομικό ή κανονιστικό πλαίσιο χωροθέτησης, με αποτέλεσμα να μην είναι δυνατή η εγκατάσταση του σταθμού στη θέση που αρχικά είχε χωροθετηθεί. 
Ακόμα, η συγκεκριμένη διάταξη ίσως και να είναι φωτογραφικού χαρακτήρα. Φυσικά το νομοσχέδιο κάνει παρεμβάσεις και για τις μικρές ανεμογεννήτριες, χωρίς να είναι σαφής ο ορισμός τους, παρά μόνο η συνολική ισχύς τους. Αυτό ενδεχομένως θα δημιουργήσει πρόβλημα στα μικρά νησιά, σε σχέση με το οικείο περιβάλλον, ενώ θα πρέπει να διευκρινιστεί το ζήτημα με τον συμψηφισμό της παραγόμενης και καταναλισκόμενης ενέργειας, ειδικά στα νησιά μας, τα οποία πολλές φορές αντιμετωπίζουν προβλήματα με την ηλεκτροδότησή τους.
Θα ήθελα να κάνω μια παρατήρηση ακόμα, σε σχέση με τα έργα υποδομής σε γεωργική γη υψηλής παραγωγικότητας. Εδώ θα πρέπει να είμαστε προσεκτικοί και να αποφασίσουμε με ψυχραιμία, αν θα πρέπει να θυσιάσουμε καλλιεργήσιμες και εύφορες εκτάσεις με φωτοβολταϊκά. Ειδικά στην ευρύτερη περιοχή, μπορούν να τοποθετηθούν φωτοβολταϊκά σε σημεία που δεν θα επηρεάζεται η γεωργική παραγωγή.  
Άλλα σημεία που θα πρέπει να προσεχθούν, είναι και οι ρυθμίσεις που αφορούν στον καθορισμό των λατομείων στα μικρά νησιά και στις παραμεθόριες περιοχές. Δεν αντιλέγουμε στο να υπάρχει καθορισμός και να μην υπάρχει ασυδοσία αλλά χρειάζεται ιδιαίτερη προσοχή-για λόγους που και η ίδια η αιτιολογική έκθεση αναφέρει- όπως είναι η τουριστική δραστηριότητα, οι οικισμοί και πολλά ακόμα ζητήματα.
Θεωρούμε ακόμα ότι η αρμοδιότητα που δίνει το νομοσχέδιο στο Υπουργείο Περιβάλλοντος και στον Υπουργό να καθορίζει με απλή υπουργική απόφαση τις τιμές, κινείται στη λογική των πράξεων νομοθετικού περιεχομένου και είναι απαράδεκτη. 
Κανένας σοβαρός επενδυτής δεν μπορεί να κινηθεί, γνωρίζοντας ότι η επένδυσή του βασίζεται στις αποφάσεις ενός Υπουργού, εκτός αν μιλάμε για πολύ μεγάλο και πιθανώς ξένο επενδυτή, ο οποίος πιθανώς να θεωρεί ότι μπορεί να επηρεάσει τον αρμόδιο Υπουργό. Ας προσέξουμε λίγο αυτό το σημείο. Έχουμε  πικρές εμπειρίες από συμπεριφορές άλλων Υπουργών.
Να διευκρινίσω ότι αυτό που λέω δεν συνιστά μομφή για την τωρινή ηγεσία του Υπουργείου ούτε υπονοώ τίποτα. Όμως, μια τέτοια ρύθμιση – για να το πω απλά - μπορεί να καταστήσει ευάλωτο τον οποιονδήποτε Υπουργό. Θα τοποθετηθούμε πλέον και στη συζήτηση κατ’ άρθρον.
Διαφωνούμε ακόμα και με τις ρυθμίσεις που αφορούν την διακοψιμότητα. Ο κύριος Υπουργός στην επιτροπή ανέφερε ότι είναι μια τακτική που ακολουθείται και σε άλλες ευρωπαϊκές χώρες. Εγώ θα συμφωνήσω μαζί του. Όμως, θα πρέπει να πούμε και το κόστος ενέργειας που πληρώνουν εκεί οι ενεργοβόρες βιομηχανίες.
Εμείς πιστεύουμε ότι η επιλογή αυτή, αφ’ ενός δεν θα λύσει το πρόβλημα του κόστους για τις ενεργοβόρες βιομηχανίες - και ίσως θα πρέπει να δείτε το θέμα στη ρίζα του με το Υπουργείο Οικονομικών - και αφ’ ετέρου σε τελική ανάλυση θα επιβαρυνθεί ο τελικός καταναλωτής. 
Πιστεύω ότι ήταν πολύ σημαντικές και λογικές οι παρατηρήσεις των φορέων και ανέφερα μερικές από τις βασικές μας αντιρρήσεις. Για ακόμα μια φορά, όπως έχω πει και σε άλλες εισηγήσεις και ομιλίες μου, εμείς μπορούμε να λέμε τις απόψεις μας και οι Βουλευτές που στηρίζουν την Κυβέρνηση τις δικές τους. 
Σε κάθε περίπτωση, όμως, είναι η πραγματικότητα που θα δώσει την τελική απάντηση για τη χρησιμότητα του παρόντος νομοσχεδίου και τη δυνατότητά του να δώσει λύσεις. 
Εμείς πιστεύουμε ότι δεν θα δώσει λύσεις και θα δημιουργήσει νέα προβλήματα, τα οποία θα χρειαστεί να αντιμετωπιστούν σύντομα με ένα άλλο νέο νομοσχέδιο. 
Γι’ αυτούς τους λόγους, οι Ανεξάρτητοι Έλληνες καταψηφίζουμε το νομοσχέδιο επί της αρχής.
Σας ευχαριστώ.
(Χειροκροτήματα από την πτέρυγα των Ανεξάρτητων Ελλήνων)</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε, κυρία Ιατρίδη. Ο κ. Αρτέμης Ματθαιόπουλος, ειδικός αγορητής της Χρυσής Αυγής, έχει το λόγο.</ChairmanSpeech>
<Speech><Parlmember>ΑΡΤΕΜΙΟΣ ΜΑΤΘΑΙΟΠΟΥΛΟΣ</Parlmember>: Πρώτα από όλα, κυρία Πρόεδρε, έχω την τιμή να εκπροσωπώ και να μιλάω εκ  μέρους ενός νόμιμου πολιτικού κινήματος, το οποίο με τελείως αντισυνταγματικό τρόπο και παράνομες μεθοδεύσεις διώκεται, επειδή πρεσβεύει τα όσα πρεσβεύει. 
Έχω όμως και την υποχρέωση, να κάνω μερικές διευκρινίσεις για τα όσα διαδραματίστηκαν σήμερα το μεσημέρι στα γραφεία επί της οδού Μεσογείων. Προς απογοήτευση πολλών, κατόπιν ελέγχου στο ταμείο του κόμματος από το Σώμα Δίωξης Οικονομικού Εγκλήματος, οι αρχές κατέληξαν στο συμπέρασμα ότι δεν υπάρχει κανένα επιλήψιμο και ύποπτο στοιχείο, τόσο στους προσωπικούς λογαριασμούς των Βουλευτών, όσο και στο ταμείο του κόμματος. 
Καλούμε, λοιπόν, όλους τους φαιδρούς και γραφικούς κύκλους που επικαλούνται το ανυπόστατο επιχείρημα ότι η Χρυσή Αυγή χρηματοδοτείται από εφοπλιστές, να σταματήσουν να το αναμασούν και αν έχουν στοιχεία και ονόματα είτε να τα δώσουν στη δημοσιότητα ή αν το θεωρούν σκόπιμο, να τα παραδώσουν στη δικαιοσύνη. Πρέπει να καταλάβετε ότι η Χρυσή Αυγή χρηματοδοτείται αποκλειστικά και μόνο από την τσέπη των Βουλευτών της και από το υστέρημα των μελών και των στελεχών της. 
Εμείς πάραυτα, δηλώνουμε ότι είμαστε πανέτοιμοι και τώρα και στο άμεσο μέλλον, να διενεργηθούν όσοι έλεγχοι επιθυμούν οι ελεγκτικές αρχές. Εσείς που υπερηφανεύεστε ότι υπηρετείτε το συνταγματικό τόξο, μπορείτε να κάνετε κάτι αντίστοιχο για τα κόμματα στα οποία ανήκετε; Το ερώτημα είναι ρητορικό. 
Και έρχομαι τώρα στο σημερινό σχέδιο νόμου το οποίο φέρει τον τίτλο: «Ρυθμίσεις θεμάτων Ανανεώσιμων Πηγών Ενέργειας και άλλες διατάξεις». Εδώ θα πρέπει να κάνουμε πρώτα μία γενική προσέγγιση, προκειμένου να γίνει αντιληπτό το πώς εμείς αντιμετωπίζουμε το ενεργειακό ζήτημα. 
Το ενεργειακό ζήτημα, για μας είναι ένα ζήτημα υψίστης σημασίας, γιατί πέρα από τις όποιες οικονομικές του προεκτάσεις, άπτεται και της ίδιας της εθνικής επιβίωσης και της ανεξαρτησίας της χώρας.
Σε ό,τι αφορά το πρώτο σκέλος, οι οικονομικές προεκτάσεις είναι ποικίλες και διάφορες. Όμως, σε γενικές γραμμές μπορούμε να πούμε ότι για εμάς άμεση προτεραιότητα έκαστης εξουσίας, πρέπει να είναι η εκμετάλλευση και η μελλοντική ορθολογική διαχείριση που θα οδηγήσει, πράγματι, στην οικονομική ανάκαμψη και ανάπτυξη. 
Σε ό,τι αφορά το ζήτημα της εθνικής επιβίωσης και ανεξαρτησίας, είναι πλέον κοινή παραδοχή το γεγονός ότι μία χώρα η οποία είναι ενεργειακά εξαρτώμενη, στην ουσία είναι και χώρα-όμηρος σε ξένα κέντρα εξουσίας. Και στην περίπτωση αυτή, δυστυχώς συμπεριλαμβάνουμε και την Ελλάδα. 
Ο συνδυασμός αυτών των δύο παραμέτρων, μας οδηγεί αβίαστα στο συμπέρασμα ότι τα αποθέματα ενέργειας είναι αυτά τα οποία διαμορφώνουν και τη γεωπολιτική αλλά και τη γεωστρατηγική θέση της Ελλάδος. 
Δυστυχώς, όλα αυτά τα χρόνια η Ελλάδα αν και αποτελεί ενεργειακό κόμβο της Ανατολικής Μεσογείου και της ευρύτερης περιοχής της Ευρώπης, έχει καταστεί ένα προτεκτοράτο και στον τομέα της ενέργειας, διότι αντί να κάνει αυτά που έπρεπε να κάνει –τα οποία θα αναλύσουμε αργότερα- προβαίνει σε μαζική εισαγωγή τόσο πετρελαίου όσο και φυσικού αερίου, τη στιγμή που άλλες χώρες ανταγωνίστριες προς την Ελλάδα ή μη, όπως για παράδειγμα η Ουκρανία, έχουν τεράστια έσοδα στα κρατικά τους ταμεία από τις διελεύσεις αγωγών φυσικού αερίου. 
Η Ελλάδα, για παράδειγμα, σε ό,τι αφορά τον αγωγό TAP -για τον οποίο από την αρχή είχαμε εκφράσει τις αντιρρήσεις μας αλλά δεν είναι επί του παρόντος να αναφέρουμε- δεν εισπράττει ούτε 1 ευρώ για τη διέλευση του αγωγού από τα σύνορά της. Αυτό το γεγονός, λοιπόν, έχει να κάνει με κάτι το οποίο θα σας διαβάσω αυτολεξεί για να αντιληφθείτε το ποιοι κινούν τα νήματα και στον ενεργειακό τομέα. 
Θα διαβάσω ένα δελτίο Τύπου το οποίο ανακοινώσαμε σήμερα το μεσημέρι και το οποίο λέει τα εξής: «Για το θέατρο των δήθεν διαπραγματεύσεων με την τρόικα. Οι δήθεν διαπραγματεύσεις της μνημονιακής συγκυβέρνησης είναι ένα θέατρο. Έρχονται νέα αιματηρά μέτρα για το πανάκριβο χρήμα που θα σας πουλήσουν οι διεθνείς τοκογλύφοι. Το νέο μνημόνιο, θα φέρει μεγαλύτερη λιτότητα, ύφεση και ανεργία. Η Ελλάδα, έχει ανάγκη από μία εθνική ηγεσία που θα αντισταθεί στους ξένους πιστωτές, θα διαγράψει το παράνομο χρέος και θα εκμεταλλευθεί τον ορυκτό της πλούτο προς όφελος του λαού μας». 
Το ερώτημα που τίθεται, προκειμένου να απαντήσουμε σ’ αυτό που είπα προηγουμένως, δηλαδή στο αν είμαστε μια ανεξάρτητη χώρα, είναι το εξής: Έχει η Κυβέρνηση τη διάθεση να εκμεταλλευθεί τον ορυκτό πλούτο προς όφελος του λαού μας; Την απάντηση τη δίνει η ίδια η τρόικα. 
Και επανέρχομαι σιγά-σιγά στο θέμα μας. 
Το καλοκαίρι, οι εκπρόσωποι της τρόικας επισκέφθηκαν την Ελλάδα. Σ’ αυτήν την επίσκεψη, διαπιστώθηκε ότι υπήρχε πρόβλημα βιωσιμότητας του ειδικού διαχειριστικού λογαριασμού, του ΛΑΓΗΕ. Η επίσκεψη αυτή προφανώς δεν είχε κίνητρα περιβαλλοντικά. Οι Ευρωπαίοι εταίροι δεν είχαν ξαφνικά ευαισθησία σε θέματα περιβάλλοντος αλλά απλώς επισκέφθηκαν την Ελλάδα για να κάνουν τις όποιες υποδείξεις, προκειμένου να εγκατασταθεί ένα σύστημα ανανεώσιμων πηγών ενέργειας που θα επιφέρει μία –εντός εισαγωγικών- «τεχνολογική επανάσταση- ώστε να αποκομίσουν αυτοί τεράστια κέρδη, κέρδη τα οποία είναι σπατάλη χρόνου να αναλύσω ποιος θα επιβαρυνθεί και με ποιον τρόπο. Είναι φανερό ότι πρόκειται για τον Έλληνα φορολογούμενο. 
Όσον αφορά στο σχέδιο νόμου συνολικότερα με βάση τα όσα είχαμε την τύχη να διαβάσουμε -γιατί κινούνται όλα στο ίδιο μήκος κύματος με τα προηγούμενα και μ’ αυτά που θα έρθουν- θα λέγαμε ότι είναι μνημονιακής έμπνευσης. Και αυτό, γιατί υπάρχει μια ασάφεια, μία έκθεση ιδεών και κινείται σε ένα πλαίσιο το οποίο δεν διευκρινίζει τι θα κερδίσει η Ελλάδα από όλη αυτήν τη διαδικασία. 
Οι ανανεώσιμες πηγές ενέργειας, θα μπορούσαν πράγματι για μας να συμβάλλουν σ’ αυτό που ονομάζουμε «αειφόρο ανάπτυξη», όπως για παράδειγμα μέσω της αυτονόμησης παλιών, νέων κτηριακών και βιομηχανικών εγκαταστάσεων από συμβατικές πηγές ενέργειας. Όμως, δεν μπορεί η λεπτομέρεια να καθορίσει το σύνολο, γιατί στην ουσία δεν υπάρχει πλέον σύνολο. 
Εμείς, αυτό που προτείνουμε είναι να καταρτιστεί ένα εθνικό γενικό ενεργειακό πλάνο, βάσει του οποίου θα κινηθούν και οι υπόλοιπες λεπτομέρειες σαν αυτή την οποία εισάγετε σήμερα με το σχέδιο νόμου. 
Ποιες είναι αυτές και σε ποιες δομές θα στηριχθεί αυτό το εθνικό σχέδιο; 
Πρώτα και πάνω απ’ όλα στην αποκλειστική οικονομική ζώνη, ένα θέμα το οποίο ξεκίνησε ως προεκλογική δέσμευση προσωπική του κ. Σαμαρά και κατέληξε να είναι γραφικό κάθε φορά που ζητάμε κάτι τέτοιο σε αυτήν εδώ την Αίθουσα. Το θέμα είναι, λοιπόν, ότι θα πρέπει η Ελλάδα, επειδή έχει το δικαίωμα, έχει και τα μέσα θέλω να πιστεύω, να προβεί σε χάραξη και οριοθέτηση της αποκλειστικής οικονομικής ζώνης. 
Δεύτερο βήμα: Να προβεί σε εξορύξεις για να εκμεταλλευτεί τον φυσικό και ενεργειακό πλούτο, που αποδεδειγμένα υπάρχει τόσο στο Αιγαίο όσο και στο Ιόνιο Πέλαγος. Η θέση αυτή δεν είναι αποκλειστική θέση της Χρυσής Αυγής. Στηρίζεται επάνω σε εμπεριστατωμένες μελέτες πανεπιστημιακών, οι οποίοι με παραδείγματα έχουν αποδείξει ότι η Ελλάδα είναι ένας ενεργειακός κόμβος και εάν ποτέ -είναι δυνητικό αυτό- προβεί σε εξόρυξη και εκμετάλλευση του φυσικού της πλούτου, τότε θα μπορέσει ενεργειακά να καλυφθεί αυτόνομα μέχρι και το 2050 και -γιατί όχι;- να εξάγει και ένα μέρος της ενέργειας αυτής. 
Άρα, αντιλαμβάνεσθε ότι δεν θα είχαμε ανάγκη ούτε από τρία μνημόνια, ούτε από φόρους ούτε από οτιδήποτε άλλο φέρνετε κάθε λίγο μέσα στη Βουλή.
Επίσης, το παράδοξο είναι ότι τη στιγμή που η Ελλάδα διαθέτει τέτοιον τεράστιο πλούτο, εμείς σαν χώρα κάνουμε το ακριβώς αντίθετο: Προβαίνουμε σε μαζική εισαγωγή ενέργειας από το εξωτερικό, κάτι το οποίο κοστίζει πάρα πολύ ακριβά στον Έλληνα φορολογούμενο. 
Και μιας που αναφέρθηκε προηγουμένως ότι διανύουμε την πρώτη ημέρα όπου θα διανεμηθεί το πετρέλαιο θέρμανσης, είμαι πάρα πολύ περίεργος να δω τι θα πείτε σε αυτούς που κατοικούν στις ορεινές περιοχές της Μακεδονίας, όπου ζουν κυριολεκτικά σε συνθήκες πάρα πολύ δυσάρεστες και δεν έχουν ούτε τα απαιτούμενα για να καλύψουν τις βιοποριστικές τους ανάγκες. Μιλήσατε για επιδόματα θέρμανσης, τα οποία κυριολεκτικά, πρέπει να είναι κάποιος στο επίπεδο του θανάτου για να τα πάρει. Όπως και να έχει, όμως, είμαστε βέβαιοι ότι το ζήτημα αυτό θα μπορούσε να έχει λυθεί αν κάνατε αυτά τα απλά βήματα.
Πάμε τώρα σε δύο-τρία επιμέρους ζητήματα, κάποιες δομές οι οποίες θα έπρεπε να συμπεριλαμβάνονται στο σχέδιο νόμου και για κάποιον λόγο -δεν μπορώ να ξέρω- δεν κάνατε κάτι τέτοιο:
Πρώτον, σε ό,τι αφορά τη ΔΕΗ. Δεύτερον σε ό,τι αφορά τα φωτοβολταϊκά πάρκα. Και τρίτον, σε ό,τι αφορά στη διαχείριση των απορριμμάτων. 
Θα ξεκινήσω σκόπιμα από το τελευταίο, γιατί μόνο η Χρυσή Αυγή ήδη από το 2010 είχε το πολιτικό θάρρος και το σθένος από την αίθουσα του Δημοτικού Συμβουλίου των Αθηνών να καταγγείλει επώνυμα ότι η ιδιωτικοποίηση της διαχείρισης των απορριμμάτων γίνεται από έναν μεγάλο υπερεργολάβο, από τον εθνικό υπερεργολάβο Μπόμπολα, γιατί προφανώς με τέτοιους συνδιαλέγεστε και εξυπηρετείτε μεγάλα συμφέροντα. 
Η αποκάλυψη της Χρυσής Αυγής τότε από κάποιους έγινε αντικείμενο χλεύης. Μέχρι σήμερα δεν έχει δώσει κανένας, καμμία απάντηση. Όμως, είδαμε ότι από το 2010 μέχρι σήμερα υπάρχουν και άλλοι επιχειρηματικοί όμιλοι υμέτεροι, συγγενείς της Κυβέρνησης, οι οποίοι θέλουν να διαχειριστούν τα απορρίμματα, φέρνοντας έτσι νέους φόρους στους πολίτες της εκάστοτε περιφέρειας. 
Εδώ θα δώσω ένα παράδειγμα για να δείτε πώς λειτουργούν τα πράγματα: Η Σουηδία, που είναι χώρα πρότυπο στον τομέα αυτό, γιατί διαχειρίζεται με ορθολογιστικό τρόπο τα απορρίμματα, έχει υπολογιστεί ότι με περίπου 20 χιλιάδες τόνους σκουπιδιών αποφέρει στα ταμεία της έσοδα ύψους 1 εκατομμυρίου ευρώ. Για ποιο λόγο το κράτος αντί να τα παραχωρήσει στα ιδιωτικά χέρια δεν τα κρατάει υπό κρατική επίβλεψη, έτσι ώστε να πάρει αυτά τα πολύτιμα λεφτά που ζητάει από την τρόικα;
Σε ό,τι αφορά τα φωτοβολταϊκά πάρκα -ω ποία υποκρισία!- πείσατε τους όποιους έμπιστους επενδυτές, τον καθημερινό πολίτη ο οποίος είχε κάποια χρήματα στην άκρη, να εγκαταστήσει κάποια φωτοβολταϊκά πάρκα, να επενδύσει στην ενέργεια. Και του είπατε ότι θα έχει φορολογικές ελαφρύνσεις. Δυστυχώς, κάποιους μήνες αργότερα τους φορολογήσατε διπλά και το εισόδημά τους και μέσω της ΔΕΗ. Και μέχρι σήμερα, δυστυχώς, οι άνθρωποι αυτοί είναι σε απόγνωση. Είναι χαρακτηριστικό το παράδειγμα αυτό για τον τρόπο με τον οποίο αντιμετωπίζετε αυτούς που θέλουν να διαχειριστούν -έστω και με τα μικρά αυτά, πενιχρά μέσα- το ζήτημα της ενέργειας. 
Και φυσικά, έχουμε το μεγάλο σκάνδαλο της ΔΕΗ, την οποία θέλετε να ιδιωτικοποιήσετε, δίνοντας αποκλειστικό δικαίωμα σε ξένους ιδιώτες δήθεν επενδυτές, να καθορίζουν την τιμή του ηλεκτρικού ρεύματος, πληρώνοντας, όμως, ο Έλληνας φορολογούμενος χρόνο με το χρόνο χαράτσια, τα οποία δεν μπορεί πλέον να δώσει από τη τσέπη του, γιατί η οικονομική κατάσταση, όχι μόνο στον τομέα της θέρμανσης –πετρέλαιο, πετρέλαιο θέρμανσης κ.ο.κ.- αλλά και γενικότερα είναι κυριολεκτικά τραγική. 
Για εμάς κάθε τομέας της ενέργειας πρέπει να παραμείνει υπό κρατικό έλεγχο, γιατί πάνω απ’ όλα εάν παραχωρηθούν σε ιδιωτικά χέρια υπάρχει μεγάλος εθνικός κίνδυνος.
Κλείνοντας, συμπερασματικά θα πω ότι η ενέργεια για εμάς είναι πάνω απ’ όλα κοινωνικό αγαθό και όχι προϊόν εμπορευματοποίησης. Εσείς, κάνετε το ακριβώς ανάποδο: Όσο πιο ακριβό το αγαθό, τόσο πιο εύκολα το παραχωρούμε σε κάποιον ιδιώτη και τόσο πιο πολύ θα «γδέρνουμε» οικονομικά -να μου επιτραπεί η έκφραση- τον ελληνικό λαό. 
Αυτά που θα πρέπει να γίνουν άμεσα και δεν διαφαίνονται πουθενά στο νομοσχέδιο αυτό, είναι τα εξής: Πρώτον, η επάρκεια του εφοδιασμού, στο οποίο υστερούμε. Δεύτερον, το χαμηλό κόστος παραγωγής. Τρίτον, η χαμηλή τιμή διάθεσης. Και τελευταίο, η παραγωγή, με σεβασμό στο περιβάλλον.
Για τους λόγους ότι πουθενά δεν διασφαλίζονται οι τέσσερις αυτοί τομείς, καταψηφίζουμε το σχέδιο νόμου επί της αρχής. Θα συνεχίσουμε στη συζήτηση επί των άρθρων. 
Ευχαριστώ.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια – Τσαρουχά</Parlmember>): Ευχαριστούμε, κύριε Ματθαιόπουλε. 
Τον λόγο έχει η κ. Νίκη Φουντά, ειδική αγορήτρια της Δημοκρατικής Αριστεράς.</ChairmanSpeech> 
<Speech><Parlmember>ΝΙΚΗ ΦΟΥΝΤΑ</Parlmember>: Κυρία Πρόεδρε, κύριε Υπουργέ, είναι σαφές ότι μέσα σε αυτήν την Αίθουσα ο καθένας  θέτει τους όρους και τις προϋποθέσεις κάτω από τις οποίες μπορεί να δει την ενεργειακή πολιτική της χώρας, καθώς και τις προτεραιότητές του. 
Προτεραιότητα για εμάς είναι δύο συζητήσεις, οι οποίες, κατά τη γνώμη μας, θα έπρεπε να κινούνται και να υπάρχουν παράλληλα. 
Η πρώτη συζήτηση είναι αυτή για την εξοικονόμηση ενέργειας, η οποία είναι απούσα σε αυτήν τη χώρα. Πρόκειται για μια εξοικονόμηση ενέργειας εξίσου σημαντική, γιατί υπάρχει και το ερώτημα πόσο χρειάζεται αυτή η χώρα να παράγει. 
Άρα, με γνώμονα το πόσο θέλουμε να παράγουμε, θα φθάσουμε στο δεύτερο ερώτημα, στη δεύτερη παράλληλη συζήτηση που πρέπει να υπάρχει και είναι αυτή του τι ενέργεια θέλουμε να παράγουμε, ποιο ενεργειακό μείγμα οραματιζόμαστε και θέλουμε να έχει αυτή η χώρα. 
Δύο, λοιπόν, συζητήσεις: Η πρώτη -κατά τη γνώμη μας απούσα- για την εξοικονόμηση ενέργειας στη χώρα μας, η δεύτερη για το ενεργειακό μείγμα, για την ενεργειακή μας πολιτική, η οποία στην ουσία της δεν γίνεται. Δεν γίνεται, παρ’ ότι ζητάμε συνεχώς από το Υπουργείο να γίνει μία ειδική επιτροπή όπου να κατατεθούν όλες οι απόψεις γύρω απ’ αυτό το θέμα. 
Να πούμε ότι η απάντηση του Υπουργού γύρω απ’ αυτό ήταν ότι τρέχει ένα δεκαετές πρόγραμμα, ένα δεκαετές πλάνο, το οποίο δεν μπορεί να προσαρμοστεί σε καιρούς κρίσης, σε καιρούς σχεδιασμού ενός αγωγού, όπως είναι ο ΤΑΠ -μεγάλη επιτυχία της Κυβέρνησης- ή εξόρυξη υδρογονανθράκων στον Πατραϊκό και ευελπιστούμε και σε άλλες περιοχές. Αυτό το πρόγραμμα θέλει αναθεώρηση. Αυτό το πλάνο οφείλει να επικαιροποιηθεί, κυρίως. Αναμένουμε τις πρωτοβουλίες της Κυβέρνησης. 
Η δέσμευση του Υπουργού είναι ότι θα έρθει αυτό το νομοσχέδιο στο τέλος του χρόνου ή στις αρχές της νέας χρονιάς. Ευελπιστούμε ότι τότε θα δούμε μια πραγματικά συνολική θέαση του τι σημαίνει ενέργεια, τι σημαίνει ενεργειακός σχεδιασμός για τη χώρα. 
Αυτό το αναθεωρημένο πλαίσιο, το επικαιροποιημένο για εμάς, θα πρέπει να βάζει τέσσερις προτεραιότητες: Η πρώτη προτεραιότητα είναι το περιβάλλον, να έχουμε, δηλαδή, την ελάχιστη επιβάρυνσή του. Η δεύτερη είναι ο καταναλωτής, ένας καταναλωτής που δεν μπορεί και δεν πρέπει να επιβαρύνεται πλέον. 
Τρίτος γνώμονας ο επενδυτής, στον οποίο θα πρέπει να δημιουργήσουμε, με πολιτικές πρωτοβουλίες, ένα σταθερό φορολογικό περιβάλλον, ένα περιβάλλον χωρίς αναδρομικότητες. Οι αναδρομικές διατάξεις ουσιαστικά σκοτώνουν την επιχειρηματικότητα. Τέταρτος γνώμονας, φυσικά, είναι το δημόσιο συμφέρον, αυτό που ονομάζουμε «πατρίδα». 
Τα προβλήματα της αγοράς είναι επείγοντα και κομβικά. Είναι κομβικά και επείγοντα για  την ελληνική οικονομία, για το περιβάλλον, για  όλους μας. Με βάση αυτά, θα κριθούν τομείς της οικονομίας, όπως η ανταγωνιστικότητα, η προσέλκυση των επενδύσεων, αλλά και το κόστος της ενέργειας. Μολονότι σήμερα περισσότερο από ποτέ χρειάζεται αυτή η εθνική ενεργειακή πολιτική, που θα αντιμετωπίζει την εξυγίανση και τον εξορθολογισμό της ενέργειας στη χώρα, την προστασία των καταναλωτών, όπως αναφέραμε, αλλά και τη μακροπρόθεσμη αναστροφή της περιβαλλοντικής επιβάρυνσης, ουσιαστικά οι ληφθείσες πρωτοβουλίες, κύριε Υπουργέ, και αυτές που προβλέπονται απ’ αυτήν τη συζήτηση του σχεδίου νόμου, είναι άτολμες και αποσπασματικές, χωρίς πάντοτε να υπόκεινται στα ευρωπαϊκά πρότυπα. 
Πρόκειται, κατά τη γνώμη μας, για ένα πολύ πρόχειρο σχέδιο νόμου, ένα σχέδιο νόμου για το οποίο υπήρχε ένα πολύ μεγάλο, ένα εύλογο χρονικό διάστημα για να γίνουν όλες οι απαιτούμενες αλλαγές, οι οποίες, όμως, έρχονται μέχρι και με τροπολογίες της τελευταίας στιγμής. Αυτό το σχέδιο νόμου υπάρχει σε διαβούλευση, αν δεν απατώμαι, από τον προηγούμενο Δεκέμβρη. 
Η πρακτική της καλής νομοθέτησης, ωστόσο, δεν θεωρούμε ότι είναι στα ατού αυτής της Κυβέρνησης.
Να πούμε ότι το κυβερνητικό σχέδιο για την οικονομική και κοινωνική, κυρίως, ανασυγκρότηση θα έπρεπε να έχει ως απαραίτητη διάσταση αυτό που λέμε έναν ορθολογικό, σωστό ενεργειακό σχεδιασμό, ο οποίος θα αφορά στις ευρωπαϊκές δεσμεύσεις, δεν θα είναι δέσμιο των αγκυλώσεων του παρελθόντος και χωρίς τη βούλα συγκεκριμένων συμφερόντων. Άρα, θέλουμε ένα νομοσχέδιο που δεν θα είναι επιλεκτικό, ένα νομοσχέδιο που θα εξασφαλίζει όλους τους όρους στους οποίους αναφέρθηκα πριν.
Την περίοδο, άλλωστε, που διανύουμε, μεταξύ άλλων κρίνεται και το ενεργειακό προφίλ της χώρας, αυτό που όλοι πιστεύω ότι θα θέλαμε να είναι άλλο. Κρίνεται, όμως, κι ένα άλλο μεγάλο στοίχημα, αυτό που αφορά την ενεργειακή επάρκεια της χώρας μας. Η χώρα, η Ελλάδα πρέπει να είναι ενεργειακά δυνατή για να είναι και πολιτικά δυνατή. Και νομίζω ότι όλοι μέσα σε αυτήν την Αίθουσα οφείλουμε να συμφωνήσουμε σε αυτό. 
Ο καθορισμός του βέλτιστου, τώρα, ενεργειακού μείγματος θα έπρεπε να εντάσσεται σε ένα γενικότερο, μακροπρόθεσμο σχεδιασμό, συμβατό με οικολογικές και κοινωνικές επιταγές, λαμβάνοντας, φυσικά, υπόψη τη δυσμενή οικονομική συγκυρία.
Όσον αφορά σε επιλογές όπως το μοντέλο παραγωγής, που ουσιαστικά αφορά την αποκεντρωμένη ή βασισμένη σε μεγάλους παραγωγούς ενέργεια, αλλά και το μοντέλο κατανάλωσης ενέργειας, ζητήματα και ερωτήματα που θέτει το παρόν νομοσχέδιο, θεωρούμε ότι οι απαντήσεις που δίνει δεν μας βρίσκουν σύμφωνους.
Για την προαναφερθείσα βελτίωση του ενεργειακού μείγματος της χώρας, η αύξηση της παραγωγής ενέργειας από ανανεώσιμες πηγές ενέργειας υπήρξε το μεγάλο στοίχημα. Θα μπορούσε να αποτελέσει για τη χώρα μας μία τεράστια μεταρρύθμιση, μία μεταρρύθμιση που, δυστυχώς, κατά τη γνώμη μας υπονομεύτηκε μέσα σε μία γενικότερη προσπάθεια εκσυγχρονισμού. 
Τη στιγμή που χώρες όπως η Φινλανδία και η Δανία βαδίζουν στο 2050 με στόχο την ολική απεξάρτησή τους από άλλου είδους ενέργεια, την ολική, δηλαδή, παραγωγή ενέργειας από ανανεώσιμες πηγές ενέργειας ως το 2050, εμείς έχουμε κληθεί ως χώρα να καταβάλουμε για τις εκπομπές διοξειδίου του άνθρακα στην Ευρωπαϊκή Ένωση 280 εκατομμύρια ευρώ. 
Η ίδια η ΔΕΗ, σε ενημέρωση που μας έκανε στην Επιτροπή Παραγωγής και Εμπορίου, δηλώνει ότι τα κόστη της σε μαζούτ και ντίζελ, κυρίως για την εξυπηρέτηση των νησιών της χώρας, των νησιών που γνωρίζουμε ότι έχουν πολύ μεγάλο πρόβλημα όσον αφορά τα θέματα ενέργειας, φτάνει το 1 δισεκατομμύριο. Το έλλειμμα του ΛΑΓΗΕ είναι 1,2 δισεκατομμύρια. Μιας και αναφέρθηκα σε αυτό, θα μπορούσαμε κάποια στιγμή να κάνουμε μια συζήτηση με ποιους τρόπους θα ανατρέψουμε την υπάρχουσα κατάσταση.
Αφενός, είναι γεγονός ότι η χρήση των ανανεώσιμων ενεργειακών πόρων απαντά στο ζητούμενο της ασφάλειας του εφοδιασμού, καθώς εξασφαλίζει τη διαφοροποίηση των πηγών και την αξιοποίηση εγχώριων πόρων, όπως είναι η αιολική και η ηλιακή ενέργεια. Αυτό ώστε να μην αναγκαζόμαστε –θέλω να πιστεύω- να καταφεύγουμε με περισσή ευκολία σε μέτρα τύπου «Ειδικό Τέλος Ασφάλειας Εφοδιασμού», όπως αυτό που προκύπτει και προβλέπεται από το άρθρο 1, της παραγράφου 13 της τροπολογίας του ΥΠΕΚΑ στο παρόν νομοσχέδιο που αφορά το φυσικό αέριο, με την οποία, φυσικά, θα επιβαρυνθούν οι καταναλωτές. Όραμά μας, λοιπόν, είναι η απεξάρτηση και η ενεργειακή αυτάρκεια της χώρας.
Επιπλέον, να πούμε ότι οι ανανεώσιμες πηγές ενέργειας είναι σημαντικές για τους εξής λόγους:
Πρώτον, γιατί προσφέρουν τη δυνατότητα δημιουργίας θέσεων εργασίας. Από μετρήσεις και μελέτες έχει αποδειχθεί ότι άμεσα ή έμμεσα έχουν δημιουργηθεί πάνω από πενήντα χιλιάδες θέσεις εργασίας στην Ελλάδα που αφορούν σε ανανεώσιμες πηγές ενέργειας. 
Επίσης, σύμφωνα με εκτιμήσεις, οι «πράσινες επενδύσεις» δημιουργούν περισσότερες θέσεις εργασίας ανά επενδυόμενο ευρώ σε σχέση με κάθε άλλη επένδυση σε κάθε άλλο τομέα.
Ακόμα, οι ΑΠΕ προκαλούν -να το πούμε έτσι- εξοικονόμηση πόρων σε τομείς όπως η υγεία, προκαλούν αποκέντρωση, προκαλούν μια έννοια εκδημοκρατισμού του ελέγχου της παραγωγής της ενέργειας.
Σε έναν μακροπρόθεσμο σχεδιασμό, η γενίκευση της χρήσης, της αξιοποίησης της ηλιακής ενέργειας, θα καθιστούσε φθηνότερη για τους καταναλωτές την παραγωγή δικής τους ενέργειας από δικά τους φωτοβολταϊκά είτε από ανεμογεννήτριες, παρά την αγορά ενέργειας από τους παρόχους. 
Κατά συνέπεια, θεωρούμε ότι είναι πολύ σημαντικό να προωθηθεί η κοινωνικά δικαιότερη αποκεντρωμένη παραγωγή που να στηρίζεται στο δίπολο «αυτοπαραγωγή και ιδιοκατανάλωση». Αυτό το δίπολο για τη Δημοκρατική Αριστερά είναι πάρα πολύ σημαντικό. 
Στο πλαίσιο αυτό, οι διατάξεις της παραγράφου 2, του άρθρου 6 θα μπορούσαν να είναι θετικές. Αυτές αφορούν την αυτοπαραγωγή από φωτοβολταϊκά και με μικρές ανεμογεννήτριες. 
Προτείνουμε τεχνικές βελτιώσεις, ώστε η δυνατότητα συμψηφισμού παραγόμενης και καταναλισκόμενης ενέργειας να είναι επωφελείς για την κατά το δυνατόν μεγαλύτερη μερίδα αυτοπαραγωγών και καταναλωτών. Οι τυχόν χρεώσεις πρέπει να εφαρμόζονται στο τελικό αποτέλεσμα του ενεργειακού συμψηφισμού, προκειμένου η εγκατάσταση συστημάτων αυτοπαραγωγής να είναι πάρα πολύ συμφέρουσα και να καταφεύγουν οι επενδυτές σε αυτή. 
Σε ποιους κανόνες θα πρέπει να υπακούει ένας επαναπροσδιορισμός των στόχων για τη στρατηγική επένδυση στις ΑΠΕ; Κατ’ ελάχιστον, στην άρση των στρεβλώσεων και σε ένα σταθερό φορολογικό περιβάλλον χωρίς εξαιρέσεις για κανέναν. 
Καμμιά επένδυση δεν θα πρέπει να νοείται ότι έχει μοναδικό στόχο τη μεταπώληση ενέργειας σε απαγορευτικές τιμές στο δίκτυο της ΔΕΗ σε βάρος του δημοσίου συμφέροντος. 
Θα κάνω και μία προσωπική επισήμανση, αν μου επιτρέπετε: Επιστρέφοντας από την Ιταλία το 2006, μετά το μεταπτυχιακό πάνω στη βιοκλιματική αρχιτεκτονική και τις ανανεώσιμες πηγές ενέργειας, μία Ιταλία όπου η λιανική μονάδα πώλησης στο τιμολόγιο της αντίστοιχης ΔΕΗ ήταν υψηλότερη από αυτή της Ελλάδας, η τιμή που δίναμε στους επενδυτές ως κίνητρο ήταν τριπλάσια αυτής που ίσχυε εκεί. Και αναρωτιόμουν τότε: Πώς γίνεται αυτό το μέτρο να λειτουργήσει; Τώρα, αναρωτιέμαι πώς γίνεται, αυτοί που έπρεπε τότε να το δουν, να μην το έχουν δει. Προφανώς, δεν ήθελαν να το δουν.
Διατρέχοντας, όμως, κανείς το παρόν σχέδιο νόμου, αποκομίζει την αίσθηση ότι οι ΑΠΕ έχουν δημιουργήσει περισσότερα προβλήματα από όσα έχουν λύσει. Και αυτή –να το επισημάνω- είναι η βασική διαφορά μας και η βασική αντίθεσή μας σε αυτό το σχέδιο νόμου. Οι ΑΠΕ θα έπρεπε να αντιμετωπίζονται ως μοχλός ανάπτυξης και όχι ως προβληματική κατάσταση. 
Στη λογική αυτή, άλλωστε, έχει προωθηθεί και από την Κυβέρνηση τους τελευταίους μήνες μια σειρά μέτρων ενάντια -επί της ουσίας- στις ΑΠΕ. Τέτοια μέτρα ήταν απόφαση για τον προσδιορισμό ποσοστού εισφοράς υπέρ της ΕΡΤ για την ενίσχυση του ΛΑΓΗΕ ή η υπέρογκη αύξηση του ΕΤΜΕΑΡ. 
Είναι αλήθεια, λοιπόν, ότι οι ποικίλες πολιτικές παλινωδίες -όχι αυτής της Κυβέρνησης, αλλά διαχρονικά από όταν ετέθη ως στόχος η «πράσινη ανάπτυξη», από το 2006- κατέστησαν τις ΑΠΕ έναν προβληματικό επενδυτικό τομέα και διαμόρφωσαν ένα εξαιρετικά ανασφαλές επιχειρηματικό περιβάλλον με ένα νομικό πλαίσιο, όμως, που άλλαζε ουσιαστικά κάθε δύο μήνες περίπου. Εκεί έγκειται και η εμμονή μας με τη σταθερότητα και με το μακροπρόθεσμο σχεδιασμό. 
Κρυβόμενοι πίσω από ένα ομολογουμένως πολύπλοκο ζήτημα, αυτό του ελλείμματος του ΛΑΓΗΕ, προσπαθούμε να βρούμε λύσεις και παρεμβάσεις οι οποίες, δυστυχώς, κινούνται στο ίδιο μήκος κύματος. Έχουμε καταφύγει σε επιβολή τελών, σε μείωση ταριφών για τις επενδύσεις των ΑΠΕ και χρονική σύντμηση προθεσμιών. 
Πράγματι, η λογική της εγγυημένης τιμής πώλησης, που εισήχθη ως πολιτική κινήτρων -αυτό που είπα πριν- ώθησε πολλούς σε επενδύσεις, κυρίως σε φωτοβολταϊκά. Δημιούργησε, έτσι, ένα προνομιακό καθεστώς αποζημιώσεων -δυσανάλογα υψηλό- με διασφάλιση σε ορίζοντα εικοσαετίας. 
Αυτό πρέπει να αντιπαλέψουμε τώρα. Η λύση, όμως, δεν είναι να καταφύγουμε σε αναστολή των αδειών για τις ανανεώσιμες πηγές ενέργειας. Τα κίνητρα θα μπορούσε να είναι, για παράδειγμα, χαμηλότερες ταρίφες για τις νέες, αλλά και για τις παλιές αιτήσεις, οι οποίες ουσιαστικά δεν έχουν ενταχθεί στο δίκτυο. 
Όσον αφορά τις τροπολογίες, θα ήθελα να πω το εξής: Όποια τροπολογία έχει έρθει εκτός αυτού του πλαισίου που έχουμε ορίσει για τις προτεραιότητες που εμείς οραματιζόμαστε για τις ανανεώσιμες πηγές ενέργειας, θα προσπαθήσουμε να την παλέψουμε, θα προσπαθήσουμε να τη διορθώσουμε. 
Θεωρούμε ότι η τροπολογία που έχει κατατεθεί από κυβερνητικούς Βουλευτές, που αφορά στην επιβράβευση της παραγωγής ακριβής ενέργειας, δεν θα γίνει αποδεκτή από το Υπουργείο, γιατί κανένας δεν θέλει να συμβούν τα παρακάτω: Να επιβαρυνθεί ο ΛΑΓΗΕ λίγο ακόμα και τελικά οι καταναλωτές μέσω του τέλους του ΕΤΜΕΑΡ, να εισάγουμε νέες στρεβλώσεις στην αγορά, στρεβλώσεις -γι’ αυτό ήρθαμε σήμερα και γι’ αυτό θεωρούμε ότι επιβάλλουμε μέτρα τα οποία κανείς δεν θέλει- με τις οποίες θα υπονομεύσουμε περαιτέρω το επενδυτικό περιβάλλον στις ΑΠΕ και θα ενισχύσουμε φυσικά τις δικαιολογημένες αιτιάσεις για αδιαφανή χειρισμό στις ανανεώσιμες πηγές ενέργειας και στο χώρο της ενέργειας γενικότερα. Κάτι τέτοιο δεν μπορεί να γίνει. 
Με όρους κοινωνικής δικαιοσύνης θα μπορούμε να δώσουμε σε συγκεκριμένους επενδυτές, οι οποίοι είναι σημαντικοί για τη χώρα και εξασφαλίζουν πολλές θέσεις εργασίας, όλα εκείνα τα φορολογικά κίνητρα, όλα εκείνα τα διαδικαστικά κίνητρα και τα κίνητρα επιτάχυνσης της επένδυσης για να μπορέσουν να σταθούν με άλλους όρους και με τη σειρά τους να σταθούν και οι θέσεις εργασίας, οι οποίες είναι απαραίτητες και πολύ σημαντικές για την ελληνική πραγματικότητα.
Στις έξι αυτές τροπολογίες θα αναφερθούμε και την Πέμπτη. Θα ήθελα να πω μόνο ότι η πρώτη αφορά στην κατάργηση ουσιαστικά του μέτρου της εξίσωσης του πετρελαίου θέρμανσης με αυτό του πετρελαίου κίνησης και θα αναφερθεί ενδελεχώς σε αυτό η κ. Ξηροτύρη.
Να πούμε ότι έχουμε καταθέσει μία τροπολογία για τη διακοψιμότητα.
Έχουμε καταθέσει μία τροπολογία για τους αγρότες που ασχολούνται με τα φωτοβολταϊκά, οι οποίοι δεν πρέπει να αντιμετωπίζονται ως επενδυτές που απλά ατύχησαν. Πρέπει να ενισχυθούν. Έχουν κάνει επενδύσεις και με πολιτικές αποφάσεις. Αυτές απέτυχαν. Πρέπει να τους σπρώξουμε στην αυτοπαραγωγή, η οποία είναι και η λύση του προβλήματος κατ’ εμάς.
Πρέπει να πούμε ότι ένα σχέδιο νόμου που αντιμετωπίζει τις ΑΠΕ, όπως είπαμε, ως πρόβλημα δεν μπορούμε να το υποστηρίξουμε. Το ενεργειακό μίγμα εκτός γενικότερου ενεργειακού σχεδιασμού δεν μπορούμε και αυτό να το αποδεχτούμε. Δεν θέλουμε άλλες ματαιωθείσες επαναστάσεις. Θα θέλαμε πάρα πολύ να τις ανακαλύψουμε ξανά αυτές τις επαναστάσεις με άλλους όρους.
Καταψηφίζουμε αυτό το νομοσχέδιο επί της αρχής, αναμένοντας αυτό που θα έρθει στο τέλος του χρόνου για τη συνολικότερη ενεργειακή πολιτική που θα εσωκλείει τις ανανεώσιμες πηγές ενέργειας. Τότε ευελπιστούμε ότι θα μπορέσουμε αυτό να το υπερψηφίσουμε και να διαμορφώσουμε ένα άλλο πλαίσιο για την ενεργειακή πολιτική στη χώρα μας.
Ευχαριστώ πολύ.
(Χειροκροτήματα από την πτέρυγα της ΔΗΜΑΡ)</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε, κυρία Φούντα.
Τέλος, το λόγο έχει η κ. Διαμάντω Μανωλάκου, ειδική αγορήτρια του Κομμουνιστικού Κόμματος.</ChairmanSpeech> 
<Speech><Parlmember>ΔΙΑΜΑΝΤΩ ΜΑΝΩΛΑΚΟΥ</Parlmember>: Ευχαριστώ, κυρία Πρόεδρε.
Το σημερινό είναι ένα νομοσχέδιο που κατά τη γνώμη μας δημιουργήθηκε ουσιαστικά για να βρεθεί φόρμουλα μείωσης της τιμής στην ενέργεια αποκλειστικά και μόνο προς τη βιομηχανία. Το είχατε υποσχεθεί στους βιομήχανους και το υλοποιείτε. Δεν ισχύει το ίδιο για τις ανάγκες της λαϊκής οικογένειας που ξεπαγιάζει από την άγρια πολιτική σας και από το ακριβό πετρέλαιο. 
Γι’ αυτό, το Κομμουνιστικό Κόμμα Ελλάδας κατέθεσε έγκαιρα τροπολογία, που είναι σχετική με το αντικείμενο του νομοσχεδίου για την άμεση κατάργηση του ειδικού φόρου κατανάλωσης, αλλά και του ΦΠΑ που επιβαρύνει τόσο το πετρέλαιο θέρμανσης όσο και το φυσικό αέριο, ώστε να είναι φτηνά για την οικιστική χρήση. Αυτήν, λοιπόν, την τροπολογία ζητάμε και από τους συναδέλφους να την ψηφίσουν για να μην ξεπαγιάσει ο κόσμος στην κυριολεξία. 
Κανένα ουσιαστικό αντίκρισμα δεν έχει η κυβερνητική ανακοίνωση που διατηρεί ακέραιη τη φοροληστεία στην ενέργεια. Δεν έχει αντίκρισμα ούτε η προκαταβολή για το 25% της επιδότησης ούτε η διεύρυνση των εισοδηματικών κριτηρίων και βέβαια, δεν συμπεριλαμβάνει τη φτώχεια που κρύβεται μέσα στα διαμερίσματα των πολυκατοικιών.
Δεν θα συμφωνήσουμε βέβαια ούτε με την τροπολογία του ΣΥΡΙΖΑ που προτείνει τιμές πετρελαίου στο ύψος του 2011, γιατί εμπεριέχουν και τους φόρους και τελικά είναι υψηλή η τιμή για το τσάκισμα του λαϊκού εισοδήματος. Αφορολόγητο πετρέλαιο, όπως στους εφοπλιστές. 
Βέβαια, εκτός από τα άρθρα και τις επιμέρους ρυθμίσεις υπέρ των μεγάλων επιχειρήσεων των ανανεώσιμων πηγών ενέργειας, φέρατε και μία σειρά από τροπολογίες που αντιστοιχούν σε ολόκληρα νομοσχέδια, τα οποία είναι άσχετα με το περιεχόμενο και το αντικείμενο του νομοσχεδίου. Φέρατε τροπολογίες μέχρι και από το Υπουργείο Παιδείας και το Διοικητικής Μεταρρύθμισης που τροποποιεί τον Δημοσιοϋπαλληλικό Κώδικα. Μάλιστα -αν είναι δυνατόν- η μη απογραφή υπαλλήλου να θεωρείται παράπτωμα και αυτόματα να τίθεται σε αργία; Δηλαδή, βάζετε θηλιά στο λαιμό του. Είναι απαράδεκτο και σας παρακαλούμε να τις αποσύρετε.
Εξαίρεση αποτελεί -και πρέπει και δεχόμαστε να συζητηθεί- η τροπολογία για τη διακοπή της χρηματοδότησης της Χρυσής Αυγής και αναλυτικά θα τοποθετηθούμε την Πέμπτη, κατά τη διάρκεια της συζήτησης περί των τροπολογιών. 
Σε ό,τι αφορά το νομοσχέδιο στο σύνολό του, ανήκει στην κατηγορία όπου ρυθμίσεις και νομοσχέδια είναι στα πλαίσια της ζούγκλας της απελευθερωμένης αγοράς και των Κανονισμών της Ευρωπαϊκής Ένωσης. Εξάλλου, στηρίζει τα μονοπώλια. 
Οι ιδιωτικοί κολοσσοί επιλέγουν το πότε, το πού θα επενδύσουν, ποιο θα είναι το μέγεθος της επένδυσης, ποιο θα είναι το καύσιμο που θα επιλέξουν, με γνώμονα πάντα τη μέγιστη κερδοφορία τους. Ο κρατικός ενεργειακός σχεδιασμός, λοιπόν, νομοθετεί μέσα από τα νομοσχέδια και τις ρυθμίσεις επί των ρυθμίσεων, ικανοποιώντας ακριβώς αυτές τις απαιτήσεις αυτών των ομίλων. Γι’ αυτό έχει αναγκαστικά περιορισμένο χαρακτήρα και κυρίως έχει βαθιά αντιλαϊκό χαρακτήρα. Δεν στοχεύει, λοιπόν, στην ικανοποίηση των λαϊκών αναγκών, στη διασφάλιση φθηνής και επαρκούς λαϊκής κατανάλωσης, στην ισόρροπη ανάπτυξη περιοχών και κλάδων της οικονομίας, στην προστασία της δημόσιας υγείας, στην ισόρροπη παρέμβαση του ανθρώπου στο περιβάλλον. Το αντίθετο. Στην ουσία έχει μόνο ένα μέλημα, να διασφαλίσει τα κέρδη των μονοπωλίων και να διαχειριστεί τον ανταγωνισμό τους στην άναρχη διαπάλη τους για την κατάκτηση μεριδίων της αγοράς. 
Αυτό εξυπηρετεί και το σημερινό νομοσχέδιο. Στόχος του από τη μία, είναι να διασφαλίσει φθηνότερη ενέργεια στη βιομηχανία και από την άλλη, να θωρακίσει τις κερδοφορίες αυτών των επιχειρηματικών ομίλων των ανανεώσιμων πηγών ενέργειας που σε τελευταία ανάλυση πουλάνε και ένα πανάκριβο εμπόρευμα. Βέβαια, το αγοράζει σε εγγυημένη τιμή η ΔΕΗ. Δεν συμβαίνει όμως και με τους άλλους τομείς της οικονομίας αυτό. Δεν έχουν εγγυημένες τιμές τα προϊόντα των αγροτών. 
Γι’ αυτό, λοιπόν, αντιμετωπίζει τα τρέχοντα θεσμικά ζητήματα που έχουν προκύψει, αντιμετωπίζει ακόμη ζητήματα που έχουν δυσκολέψει τους επενδυτές και την κερδοφορία τους και διορθώνει όσα μπορεί από αυτά, όχι όμως την πανάκριβη τιμή της ενέργειας στη λαϊκή οικογένεια.
Αντίθετα, τα λαϊκά νοικοκυριά επιδοτούν τους επιχειρηματίες των ανανεώσιμων πηγών ενέργειας, αφού μέσα από τον λογαριασμό της ΔΕΗ η κάθε λαϊκή οικογένεια πληρώνει το ειδικό τέλος που κατά μέσο όρο είναι 20 ευρώ, αρκετά τσουχτερό και ιδιαίτερα παράλογο. 
Με το νομοσχέδιο, λοιπόν, γίνεται αναμόρφωση αυτού του πλαισίου προώθησης των ΑΠΕ με παράταση αδειών, μεταφορά θέσης εγκατάστασης, αδειοδότηση μεγάλων υδροηλεκτρικών έργων, με λατομεία δίπλα σε σπίτια. Αυξάνεται ο αποχαρακτηρισμός της γης υψηλής παραγωγικότητας για βιομηχανική χρήση και άλλα. Και βέβαια, η καρδιά του νομοσχεδίου είναι η τιμή μείωσης της ενέργειας στους βιομήχανους. 
Είναι φωτογραφική διάταξη και ειδικά η παράγραφος που μιλάει για την υπηρεσία διακοπτόμενου φορτίου, το οικονομικό αντιστάθμισμα που αναφέρεται ότι θα κυμαίνεται ανάλογα με την προσφερόμενη προς διακοπή ισχύ και το χρόνο προειδοποίησης για τη διάρκεια της διακοπής, είναι κομμένη και ραμμένη στη μείωση της ενέργειας στους βιομήχανους. 
Βεβαίως, δεν κάνετε το ίδιο σε ό,τι αφορά τους μικροεπαγγελματίες ή την αγροτιά, που τους το είχατε υποσχεθεί με τις μεγάλες κινητοποιήσεις -ίσως πρέπει να ξαναβγούν στους δρόμους- και πολύ περισσότερο δεν το κάνετε για την οικιστική ενέργεια. 
Βέβαια, απελευθερώνετε και τους μεγάλους υδροηλεκτρικούς σταθμούς. Τους εντάσσετε πια στις ανανεώσιμες πηγές ενέργειας και το κάνετε τώρα γιατί ιδιωτικοποιείται η ΔΕΗ και μπορείτε πια και αυτούς τους υδροηλεκτρικούς σταθμούς να τους ιδιωτικοποιήσετε, για να έχουν και μια διέξοδο στην κερδοφορία τους τα συσσωρευμένα κεφάλαια. 
Επίσης, δίνετε τη δυνατότητα και καθορίζετε τους όρους και τις προϋποθέσεις για μικρές ανεμογεννήτριες. Έτσι, βέβαια, επιδοτείτε τους μεγάλους κατασκευαστικούς ομίλους για να πουλήσουν και να κερδοφορήσουν, κυρίως οι Γερμανοί και οι Δανοί. 
Διαφωνούμε ακόμα στον αποχαρακτηρισμό της γεωργικής γης υψηλής παραγωγικότητας που είναι για τρόφιμα, έστω και αν είναι περιορισμένη η επέκταση της καταστροφής της. Εμείς θεωρούμε ότι αύριο θα επεκταθεί περισσότερο. Ξέρετε ότι ουσιαστικά είναι καταστροφή παραγωγικών δυνάμεων. Έτσι είναι ο καπιταλισμός. Για το κέρδος καταστρέφει κιόλας. 
Δίνετε ακόμα άδειες εκσκαφής σε αστικό περιβάλλον, ουσιαστικά στις υπό ιδιωτικοποίηση επιχειρήσεις ΔΕΠΑ και ΔΕΣΦΑ. Δηλαδή, το σκάψιμο για τις εταιρείες καθίσταται φθηνότερο, αφού το κάνουν χωρίς δημόσια ασφάλεια, όπου και όποτε θέλουν. 
Επιμένετε επίσης στη χαμηλή τιμή της σμύριδας στη Νάξο. Έτσι είναι. Όταν έχετε να κάνετε με λαϊκό κόσμο, τους καταδικάζετε σε λιτότητα. Δεν είναι, βλέπετε, βιομήχανοι ούτε εφοπλιστές. 
Εμείς καταθέτουμε στα Πρακτικά το υπόμνημα του Συνδέσμου Σμυριδωρυκτών, για να έχει πρόσβαση ο καθένας, για το δίκιο τους. 
(Στο σημείο αυτό η Βουλευτής κ. Διαμάντω Μανωλάκου καταθέτει για τα Πρακτικά το προαναφερθέν έγγραφο, το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
Επίσης, θα θέλαμε να τοποθετηθούμε και για τους αγρότες με τα μικρά φωτοβολταϊκά. Δεν προλάβαμε να δούμε τις αλλαγές που δώσατε πριν από λίγο.
Θέλω όμως εξ’ αρχής να ξεκαθαρίσουμε -και το είπαμε και στους ίδιους- ότι εμείς είχαμε διαφωνήσει από την αρχή, γιατί η αγροτική γη δεν μπορεί να χρησιμοποιείται για φωτοβολταϊκά και να μετατρέπεται σε βιομηχανική. 
Αυτοί οι άνθρωποι όμως έχουν παγιδευτεί, έχουν χρεωθεί, έχουν δεσμεύσει τα χωράφια τους και τώρα απειλούνται με χρεοκοπία και δημεύσεις, αν συνεχιστεί αυτή η κατάσταση. Δεν δαιμονοποιούμε τίποτα, αλλά σε αυτό το λάθος, το οποίο σήμερα το πληρώνουν παρασυρόμενοι οι αγρότες, θα πρέπει να δοθεί μία λύση. 
Δεν πανηγυρίζουμε που δικαιωθήκαμε στην εκτίμηση ότι μέσα από τέτοιες διαδικασίες δεν θα πλούτιζε η αγροτιά, της οποίας το εισόδημα πάει από το κακό στο χειρότερο και θα χειροτερέψει και με τη νέα Κοινή Αγροτική Πολιτική, αλλά επιταχύνεται το ξεκλήρισμά της και ειδικά των μικρομεσαίων. 
Εμείς συνολικά θεωρούμε ότι η Ελλάδα είναι πλούσια σε ενεργειακές πηγές, ορυκτά καύσιμα, ανανεώσιμες πηγές και νερό. Όμως, υπάρχει ενεργειακή φτώχεια στα λαϊκά νοικοκυριά. Ξεπαγιάζουν και αρρωσταίνουν, διότι η ενεργειακή πολιτική δεν είναι και δεν σχεδιάζεται για τις ανάγκες του λαού, αλλά για τα κέρδη των μονοπωλίων.
Οι αιτίες δεν είναι μόνο οι αντιλαϊκές πολιτικές των μνημονίων, αλλά σχετίζονται άμεσα με την πολιτική της Ευρωπαϊκής Ένωσης, που περιλαμβάνεται και μέσα στα μνημόνια, για απελευθέρωση της ενέργειας, για να εξυπηρετήσει τις ανάγκες των μεγάλων επιχειρηματικών ομίλων. Και ως ένα σημείο το κάνουν και αυτές οι ρυθμίσεις του νομοσχεδίου.
Συνεπώς, η κυβερνητική πολιτική εξυπηρετεί συνδυασμένα επιδιώξεις της Ευρωπαϊκής Ένωσης, με βασικούς άξονες ουσιαστικά την ολοκλήρωση της απελευθέρωσης και της ιδιωτικοποίησης της αγοράς ενέργειας και ταυτόχρονα τους στόχους της κυρίαρχης τάξης, που είναι η μετατροπή της Ελλάδας σε ενεργειακό κόμβο.
Συνολικά, λοιπόν, λέμε ότι οι ρυθμίσεις ωφελούν τους μονοπωλιακούς ομίλους και όχι τα λαϊκά συμφέροντα και γι’ αυτό ακριβώς καταψηφίζουμε επί της αρχής το νομοσχέδιο, αφού για εμάς ο σχεδιασμός και η διαχείριση αυτού του ενεργειακού τομέα θα πρέπει να γίνεται από έναν αποκλειστικά ενιαίο κρατικό φορέα ενέργειας και οι πρώτες ύλες, τα μέσα παραγωγής, τα δίκτυα μεταφοράς και διανομής του ενεργειακού τομέα θα αποτελούν κρατική, κοινωνική ιδιοκτησία. Μέσα σε αυτό ακριβώς το πλαίσιο του συνολικού ενεργειακού σχεδιασμού, με γνώμονα τη λαϊκή ευημερία, μπορούν να συμβάλλουν αποτελεσματικά και οι ανανεώσιμες πηγές ενέργειας.
Μέχρι, όμως, αυτό να γίνει, που θα πρέπει να το έχει σαν προοπτική ο λαός, εμείς διεκδικούμε και θα πιέζουμε για φθηνό ρεύμα, όχι μόνο για τη βιομηχανία, αλλά και για τους μικροεπαγγελματίες και για την αγροτιά και για το λαό, με κατάργηση των πράσινων τελών των ΑΠΕ όπως και κατάργηση της έμμεσης φορολογίας στα καύσιμα και βεβαίως αυστηρή οριοθέτηση και τήρηση μέγιστου επιτρεπόμενου ποσοστού κάλυψης και ειδικά στη νησιωτική γη από εγκαταστάσεις ανανεώσιμων πηγών ενέργειας και απαγόρευση εγκατάστασης κοντά σε αρχαιολογικούς χώρους και περιοχές ιδιαίτερου φυσικού κάλλους. 
Επί της αρχής, λοιπόν, καταψηφίζουμε.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε, κυρία Μανωλάκου.
Ολοκλήρωσαν τις ομιλίες τους οι εισηγητές και οι ειδικοί αγορητές και εισερχόμαστε στον κατάλογο των αγορητών επί της αρχής. 
Θα παρακαλέσω το Σώμα για την ανοχή του, για να δώσουμε το λόγο στον κ. Μανώλη Γλέζο, ο οποίος δεν είναι πρώτος, αλλά μας το ζήτησε και νομίζω ότι όλοι οι συνάδελφοι συμφωνούν.
Το λόγο έχει ο κ. Γλέζος για επτά λεπτά.</ChairmanSpeech>
<Speech><Parlmember>ΜΑΝΩΛΗΣ ΓΛΕΖΟΣ</Parlmember>: Ήταν μια ευκαιρία, αγαπητοί Υπουργοί, να γίνουν ορισμένες βασικές τομές σε ένα θέμα που η φύση μας προίκισε με αρκετά στοιχεία.
Είμαστε υποταγμένοι στο αυτοκίνητο, το οποίο θέλει βενζίνη για να κινηθεί και η βενζίνη έρχεται από το εξωτερικό, αφού εμείς δεν έχουμε βενζίνη τώρα. Έχουμε βέβαια, αλλά είναι μια άλλη ιστορία. Και υποτασσόμαστε στο αυτοκίνητο, μέχρι το κοινωνικό πεδίο ώστε να λέει ο πατέρας στο παιδί: «Εάν πετύχεις στις εξετάσεις θα σου αγοράσω μία Πόρσε».
Και ο νέος λέει στην κοπέλα του «κοίταξε, έχω μία BMW», παρ’ όλο που τελευταία σε ένα σχολείο που πήγα μου είπαν οι μαθήτριες ότι έχει σταματήσει αυτό, δεν πιάνει πια. Όμως, θέλω να δείξω ότι έχει φθάσει ως την κοινωνική διάβρωση μία πολιτική, η οποία αποσκοπεί να έχει δεμένη τη χώρα και οικονομικά και πολιτικά. 
Περίμενα μία τομή, μία ρήξη. Δεν την βλέπω. Το νομοσχέδιο είναι αποσπασματικό, εμβαλωματικό, με κύριο στόχο να ικανοποιήσει το μεγάλο κεφάλαιο και όχι τον ελληνικό λαό.
Αγαπητοί Υπουργοί, γνωρίζω τις επιστημονικές ιδιότητές σας. Ας μου επιτραπεί να πω ότι από τις πέντε ανανεώσιμες και οικολογικές πηγές ενέργειας, εμείς στην Ελλάδα έχουμε τις τέσσερις, που η καθεμιά μοναχή της μπορεί να ικανοποιήσει τις πενήντα δύο τεραβατώρες ηλεκτρικής ενέργειας που σήμερα χρησιμοποιεί η χώρα και να πουλά και στο εξωτερικό. 
Ποιες είναι αυτές οι οικολογικές και ανανεώσιμες πηγές ενέργειας; Είναι, πρώτα-πρώτα, το νερό. Η υδροηλεκτρική ενέργεια, που παίρνουμε από τη ροή και την πτώση του νερού. Όμως, όλα τα έργα που έχουν γίνει έως τώρα δεν έχουν λάβει υπ’ όψιν τους σε καμμία απολύτως περίπτωση τον τρόπο που ενεργεί το νερό πάνω στο έδαφος και γι’ αυτό ένα από τα μεγαλύτερα έργα στην Ήπειρο με τα προσχωσιγενή υλικά έχει εγκαταλειφθεί ως υδροηλεκτρική πηγή ενέργειας. Το γνωρίζετε αυτό. Εάν, όμως, είχαν γίνει τα απαραίτητα έργα, ώστε να καλύψουμε τις ανάγκες, με μικρά έργα, από εκεί που πρώτα πίπτει η βροχή μέχρι να φθάσουμε χαμηλά, δεν θα είχαμε τέτοια προβλήματα. Βλέπετε ένα τεράστιο λάθος που έγινε και που έχει ματαιώσει ένα τεράστιο υδροηλεκτρικό έργο. 
Μπορούμε, λοιπόν, να αξιοποιήσουμε και τη ροή και την πτώση του νερού. Μπορούμε και σε περιπτώσεις, όπου έχουμε μεγάλη παραγωγή, να ξαναπαίρνουμε το νερό που πέφτει, να το εναποθέτουμε πάλι πίσω σε δεξαμενές και να το ξαναχρησιμοποιούμε. Τίποτε από όλα αυτά σε αυτό το σχεδιασμό δεν βλέπω εδώ πέρα. 
Η αιολική ενέργεια είναι ο άνεμος. Τα έχουμε παραδώσει όλα στις ανεμογεννήτριες. Δεν εξετάζουμε καθόλου -και έτσι βρήκε το κεφάλαιο αφορμή και εγκαθιστά οπουδήποτε- τις συνέπειες που έχει αυτή η μορφή της αξιοποίησης της αιολικής ενέργειας. Είναι γεγονός αμφισβητήσιμο. Όποιος εξετάσει το θέμα, θα δει ότι μία σειρά από έντομα, τα οποία παίζουν ρόλο στην επικονίαση των φυτών, εξαφανίζεται με αυτού του τύπου τις ανεμογεννήτριες. 
Μπορούσαν να χρησιμοποιηθούν άλλες; Τα πειράματα που έχω κάνει προσωπικά ο ίδιος στο χωριό μου πριν από τριάντα χρόνια και σε συνεργασία με ξένους επιστήμονες έχουν αποδείξει ότι μπορούν να χρησιμοποιηθούν και άλλες μέθοδοι, όπως και το σιφόνι και άλλες ενέργειες κυματαγωγής και άλλες τέτοιες περιπτώσεις. Τίποτα από όλα αυτά δεν αναφέρεται εδώ. 
Και φθάνουμε στην ηλιακή ενέργεια ως πηγή ενέργειας. Κατ’ αρχάς, αγνοούμε εντελώς αυτό που η παράδοση του ελληνικού λαού δημιούργησε στο Αιγαίο. Όλα τα σπίτια είναι προσανατολισμένα στον ήλιο, για να αξιοποιούν την ηλιακή ενέργεια. Έχουν γίνει πολλά πειράματα, έχουμε κάνει και εμείς πειράματα και μπορείς να αξιοποιήσεις τον ήλιο όπως έρχεται. Τίποτε από όλα αυτά δεν υπάρχει. Αποσπασματικό και εμβαλωματικό είναι το νομοσχέδιο. 
Και να μη μιλήσω για τους ηλιακούς θερμοσίφωνες, που έχουμε αναπτύξει μια καταπληκτική παραγωγή και που μπορεί να αξιοποιηθεί ακόμα καλύτερα. Αλλά θυσιάστηκαν όλα στα φωτοβολταϊκά, επειδή η Μέρκελ θέλει ηλεκτρική ενέργεια και είπε «τα φωτοβολταϊκά», αμέσως γεμίσαμε, σπείραμε, καταστρέψαμε, καλλιεργήσαμε γόνιμα εδάφη -τα καταστρέψαμε- και σπέρνουμε φωτοβολταϊκές εγκαταστάσεις. Αν είναι δυνατόν δηλαδή αυτό να λέγεται αξιοποίηση της ηλιακής ενέργειας. 
Φτάνουμε τώρα σε ένα πιο περίπλοκο θέμα, στην αξιοποίηση της γεωθερμικής ενέργειας, όπου τα γεωθερμικά πεδία υψηλής ή χαμηλής ενθαλπίας μπορούν να χρησιμοποιηθούν με πάρα πολλούς τρόπους, όχι με έναν και όχι με τον λαθεμένο τρόπο που πήγε να εφαρμοστεί στη Μήλο. Τίποτα από όλα αυτά δεν έγινε. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Τελειώνω, αγαπητή Πρόεδρε, με την πέμπτη, τη βιομάζα. Δεν προσφέρει βέβαια τη δυνατότητα που έχουν οι άλλες τέσσερις πηγές ενέργειας, όπως είπα και το επαναλαμβάνω, αλλά μπορεί να αξιοποιηθεί και αυτή. 
Η κάθε μια όμως από τις προηγούμενες πηγές ενέργειας μπορεί να αξιοποιηθεί και να καλύψει από μόνη της τις ανάγκες των πενήντα δύο τεραβατώρων σε ηλεκτρισμό που έχει ανάγκη η χώρα και να πουλάμε και στο εξωτερικό. Για σκεφτείτε αν αξιοποιηθούν όλες μαζί. 
Αλλά για να γίνει αυτό χρειάζεται η αυτοδιοίκηση -όχι όπως την κατέστρεψε ο «Καλλικράτης» και ο «Καποδίστριας»- οι κοινότητες, οι δήμοι και, σε περιπτώσεις που δεν είναι δυνατόν, διότι είναι έτσι η διαμόρφωση του εδάφους, η επαρχία, οι νομοί, η περιφέρεια και το ίδιο το κράτος με τη ΔΕΗ, να οργανώσει όλη αυτή τη δουλειά, μακριά από ιδιώτες, μόνο στα χέρια του λαού, δηλαδή στην αυτοδιοίκηση. Μόνο έτσι μπορεί να πετύχουμε οικονομική και εθνική ανεξαρτησία. Η οικονομική ανεξαρτησία φέρνει και την εθνική ανεξαρτησία. 
Αλλά μήπως ζητάω πολλά σήμερα από μία Κυβέρνηση, η οποία έχει παραδώσει τα πάντα στους ξένους και ενεργεί με βάση εντολές της Τρόικας; Αυτό είναι το γεγονός. Κι εδώ πάλι εκτελούμε εντολές της τρόικας. 
Τελειώνω λέγοντας μονάχα ότι μπαίνει και μια τροπολογία για τη σμύριδα. Θα ήθελα να προειδοποιήσω ότι πολλές φορές απέτυχαν να κατακτήσουν το δικαίωμα και χρησικτησίας και εμπορίας, που είχαν τα έξι σμυριδούχα χωριά της Νάξου και απέτυχαν. Απέτυχαν όλες τις φορές. Αποσύρετε από το νομοσχέδιο αυτή την τροπολογία. Μην τολμήσετε να αγγίξετε τη σμύριδα! Αυτό σας λέω μονάχα. Μην τολμήσετε! Τη σμύριδα για την οποία τα πρώτα δάνεια που έγιναν την έθεταν ως εγγύηση στο ελληνικό κράτος. Η Τράπεζα της Ελλάδος όταν σχηματίστηκε, σχηματίστηκε με εγγύηση, με πόρους, τη σμύριδα. Λοιπόν, σας λέω να μην τολμήσετε. Αποσύρετέ την το γρηγορότερο!
Ευχαριστώ.
(Χειροκροτήματα από την πτέρυγα του ΣΥΡΙΖΑ-ΕΚΜ)</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε, κύριε Γλέζο. 
Ο κ. Σπύρος Ταλιαδούρος έχει τον λόγο.</ChairmanSpeech> 
<Speech><Parlmember>ΣΠΥΡΙΔΩΝ ΤΑΛΙΑΔΟΥΡΟΣ</Parlmember>: Κυρίες και κύριοι συνάδελφοι, με τις διατάξεις του νομοσχεδίου που συζητούμε σήμερα επιχειρείται η αναμόρφωση του πλαισίου προώθησης των ανανεώσιμων πηγών ενέργειας στη χώρα μας, με στόχο την εξυγίανση και τον εξορθολογισμό των σχετικών διαδικασιών. Οι παρεμβάσεις αυτές είναι απαραίτητες, προκειμένου να εξασφαλιστεί η βιωσιμότητα των επενδύσεων που ήδη πραγματοποιούνται, αλλά και προκειμένου να προσελκύσουμε νέες επενδύσεις, που θα λειτουργήσουν ως μοχλός ανάπτυξης στην πατρίδα μας.
Οι ρυθμίσεις του νομοσχεδίου αυτού έρχονται να συμπληρώσουν τα βασικά νομοθετήματα για τις ανανεώσιμες πηγές ενέργειας και να διορθώσουν ελλείψεις και προβλήματα. Συγκεκριμένα, αποσαφηνίζεται το καθεστώς χορήγησης παράτασης αδειών εγκατάστασης και αντιμετωπίζονται τα προβλήματα και οι δυσχέρειες που ανέκυψαν από την εφαρμογή του παλαιότερου νομοθετικού πλαισίου. 
Διευκρινίζονται ζητήματα σχετικά με την αδειοδότηση των μεγάλων υδροηλεκτρικών σταθμών και την υπό προϋποθέσεις εγκατάστασή τους σε δασικές εκτάσεις.
Καθορίζονται τα απαραίτητα για την απόδοση στους δικαιούχους οικιακούς καταναλωτές της εισφοράς του 1%, επί της τιμής πώλησης της ηλεκτρικής ενέργειας. 
Ορίζονται οι προϋποθέσεις για τη δημιουργία μικρών ανεμογεννητριών, ενώ απλοποιούνται και οι διαδικασίες εγκατάστασης ανεμογεννητριών σε εκτός σχεδίου περιοχές. 
Ειδικότερα ως προς τις ρυθμίσεις του νομοσχεδίου, θα ήθελα να κάνω και ορισμένες επισημάνσεις, ώστε να εξετάσετε, κύριε Υπουργέ, τη δυνατότητα αποδοχής τους. Πιστεύω ότι κινούνται προς την κατεύθυνση του σχεδίου νόμου και συμβάλλουν στην αναπτυξιακή διαδικασία.
Πρώτον, οι όροι και οι προϋποθέσεις για τις επενδύσεις σε φωτοβολταϊκούς σταθμούς, λόγω της τροποποίησης της σχετικής αρχικής νομοθεσίας του ’10 έχουν ανατραπεί. Καταργήθηκε η επιδότηση, επεβλήθη έκτακτη εισφορά, ανεστάλησαν οι συμβάσεις σύνδεσης, μειώθηκε η τιμή πώλησης. Αυτό, όμως, είχε ως αποτέλεσμα, έργα που είχαν ενταχθεί στις διαδικασίες στρατηγικών επενδύσεων του ’10, να καθίστανται πλέον μη βιώσιμα. 
Προκειμένου να υλοποιηθούν τα έργα αυτά και να αποφευχθεί ο κίνδυνος ματαίωσης των επενδύσεων και απώλειας σημαντικού αριθμού θέσεων εργασίας, θεωρώ ότι θα πρέπει να προβλεφθεί μια τιμή πώλησης, μεταξύ της ανώτερης που ίσχυε παλαιά, το 2010, κατά την ένταξη της επένδυσης και της κατώτερης που ισχύει. Εσείς, κύριε Υπουργέ, γνωρίζετε καλύτερα πώς μπορείτε αυτό να το ρυθμίσετε, ώστε να καταστούν βιώσιμες αυτές οι μονάδες.
Η ρύθμιση αυτή που προτείνουμε προβλέπεται και σε σχετική τροπολογία που έχει κατατεθεί από είκοσι και πλέον συναδέλφους και νομίζω ότι με τη μη κύρωση και την υλοποίηση των επενδύσεων αυτών θα προκύψουν ωφέλειες για το ελληνικό δημόσιο για τις τοπικές κοινωνίες. Θα επέλθει εκσυγχρονισμός υποδομών των δικτύων σύνδεσης και θα προκύψουν σημαντικά περιβαλλοντικά οφέλη. Σε κάθε περίπτωση, η πολιτεία πρέπει να είναι συνεπής προς όλους. Έτσι θα κερδίσουμε την εμπιστοσύνη των επενδυτών. 
Δεύτερον, έχει δημιουργηθεί αβεβαιότητα ως προς το καθεστώς αδειοδότησης των ήδη δρομολογημένων επενδύσεων παραγωγής ηλεκτρικής ενέργειας από φωτοβολταϊκούς σταθμούς, οι οποίοι είτε έχουν εγκατασταθεί είτε πρόκειται να εγκατασταθούν σε αγροτεμάχια χαρακτηριζόμενα ως αγροτική γη υψηλής παραγωγικότητας, λόγω της αναδρομικής αναστολής που επέφεραν στην αδειοδοτική διαδικασία ρυθμίσεις μεταγενέστερες του αρχικού νόμου.
Για να αρθεί η αβεβαιότητα αυτή, προτείνω να αναδιατυπωθεί το σχετικό άρθρο 21 του ν. 4015/11, ώστε να εξαιρούνται από την απαγόρευση εγκατάστασης φωτοβολταϊκών σταθμών σε γαίες υψηλής παραγωγικότητας φωτοβολταϊκοί σταθμοί για τους οποίους είχαν χορηγηθεί άδειες μέχρι τον Αύγουστο του 2012. 
Τρίτον, θεωρώ ότι θα πρέπει να ληφθεί μέριμνα για τους αγρότες παραγωγούς ηλεκτρικής ενέργειας, για να μην πληγεί η ανάπτυξη των αγροτικών φωτοβολταϊκών και να ενισχυθούν συγκεκριμένες μονάδες παραγωγής ηλεκτρικής ενέργειας. Είναι θετικό ότι ο κύριος Υπουργός ανακοίνωσε πως θεσπίζεται ειδική κατηγορία μονάδας παραγωγής ηλεκτρικής ενέργειας από τα αγροτικά φωτοβολταϊκά. Άλλωστε δεν τίθεται θέμα διασταυρωτικών επιδοτήσεων των αγροτών με δευτερεύουσα δραστηριότητα την παραγωγή ηλεκτρικής ενέργειας. 
Τέλος, κυρίες και κύριοι συνάδελφοι, κλείνοντας τη σύντομη αυτή τοποθέτησή μου θεωρώ ότι οι θεσμικές αυτές παρεμβάσεις είναι απαραίτητες και για την εξυγίανση της συγκεκριμένης αγοράς, αλλά και για τη δημιουργία ενός υγιούς επενδυτικού κλίματος που θα ενισχύσει την ανάπτυξη. Το κύριο ζητούμενο αυτή την περίοδο είναι πώς θα βοηθήσουμε την ανάπτυξη της πατρίδας μας. Άλλωστε, κάθε νομοθετική αλλαγή θα πρέπει να προβλέπει και μια μεταβατική περίοδο. Έτσι, και η νομοθετική αλλαγή θα είναι επιτυχής και θα υπάρξει συνέχεια στον επενδυτικό τομέα, που σε κάθε περίπτωση θα είναι επωφελής για τον τόπο μας. 
Με τις σκέψεις αυτές στηρίζω επί της αρχής το σχέδιο νόμου.
Σας ευχαριστώ πολύ.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε και εμείς, κύριε Ταλιαδούρο.
Ο κ. Οδυσσέας Κωνσταντινόπουλος έχει το λόγο.</ChairmanSpeech>
<Speech><Parlmember>ΗΡΩ ΔΙΩΤΗ</Parlmember>: Εγώ, κυρία Πρόεδρε;</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Με συγχωρείτε, κυρία Διώτη, δεν σας είδα. Νόμιζα ότι δεν ήσασταν εδώ.
Ορίστε, έχετε το λόγο.</ChairmanSpeech>
<Speech><Parlmember>ΗΡΩ ΔΙΩΤΗ</Parlmember>: Ευχαριστώ, κυρία Πρόεδρε.
Κυρίες και κύριοι Βουλευτές, έχουμε επαναλάβει πολλές φορές τη θέση μας υπέρ των ΑΠΕ, όπως επίσης έχουμε επαναλάβει πολλές φορές τη θέση μας για την ανάγκη ενεργειακού σχεδιασμού για τη χώρα και όχι τυχάρπαστων σχεδίων ανάλογα με τις ανάγκες του κεφαλαίου και των λεγόμενων επενδυτών που είναι μακριά και έξω από τις ανάγκες της κοινωνίας, μακριά και κόντρα στο δημόσιο συμφέρον. 
Χρειαζόμαστε έναν ενεργειακό σχεδιασμό που θα καλύψει τις κοινωνικές ανάγκες και θα έχει ως ορίζοντα τη σταδιακή απεξάρτηση από τα ορυκτά καύσιμα, την ανάπτυξη των ΑΠΕ και τη συμβολή μας στην ανάσχεση της κλιματικής αλλαγής. 
Το νομοσχέδιο αυτό μόνο τέτοιο δεν είναι, όπως ανέλυσε και ο εισηγητής μας, ο κ. Θανάσης Πετράκος. Αντιθέτως, δημιουργεί επιπρόσθετα προβλήματα και παραχωρεί υπερεξουσίες στον Υπουργό και στη ΡΑΕ. Η υπόθεση των ΑΠΕ είναι πολύ σημαντική για τη χώρα μας και δεν μπορεί να αντιμετωπίζεται με αυτόν τον τρόπο που δυσφημεί ουσιαστικά, αλλά και δυσκολεύει την ίδια την υπόθεση. 
Για τις ΑΠΕ χρειάζεται δημοκρατικός σχεδιασμός σε συνεργασία με τους φορείς που εμπλέκονται και τις τοπικές κοινωνίες, χρειάζεται χωροταξικός σχεδιασμός και όλα αυτά με δημόσιο και κοινωνικό έλεγχο.
Δεν μας εκπλήσσει βέβαια, κύριε Υπουργέ, άλλο ένα τέτοιο νομοσχέδιο, διότι γνωρίζουμε ότι αυτή η Κυβέρνηση, πέρα από πολιτική βούληση, που δεν διαθέτει –παρά μόνο όταν πρόκειται για υποκλίσεις στην τρόικα- δεν διαθέτει και στοιχειώδη ορθολογισμό, ώστε να φέρει ένα νομοσχέδιο της προκοπής.
Θα επικεντρωθώ στην ομιλία μου μόνο σε ορισμένα σημεία. Όπως όλοι ξέρετε –και αν δεν ξέρετε, θα ήταν καλό να το δείτε και να το διαβάσετε- έχει κατατεθεί σε διαβούλευση ένα νομοσχέδιο για τα δάση από το Υπουργείο Περιβάλλοντος, ένα απαράδεκτο κείμενο, που όποιος υπάρχει και δεν υπάρχει που να ασχολείται με την υπόθεση, έχει ζητήσει να αποσυρθεί. 
Παρ’ όλα αυτά, έχουμε και εδώ μία διάταξη που αφορά τα δάση και τις δασικές εκτάσεις και η οποία όπως έχει τροποποιηθεί στο άρθρο 2 και 3 –και θα τα πούμε πιο αναλυτικά στην επί των άρθρων συζήτηση- ουσιαστικά επιτρέπει να γίνονται σε δάση και δασικές εκτάσεις επεμβάσεις κάθε είδους, χωρίς κανένα πρόβλημα και μάλιστα με απλή αίτηση της περιφέρειας.
Κάποιες από αυτές τις επεμβάσεις προβλέπονταν στο ν. 998. Βεβαίως, τότε δεν υπήρχε θέμα τέτοια έργα να είναι ιδιωτικά. Και η ενέργεια ήταν δημόσια και τα τότε ΕΛΠΕ ήταν δημόσια. 
Πέρα όμως από αυτό, τώρα προσθέτει και τα υδροηλεκτρικά με όλα τους τα συνοδά έργα που, ανεξάρτητα αν αυτά είναι δημόσια ή ιδιωτικά και ανεξάρτητα από το αν είναι μεγάλα –και φυσικά όχι ΑΠΕ- εγκαθίστανται σε δάση και δασικές εκτάσεις χωρίς κανένα πρόβλημα.
Έτσι επιτρέπεται, όπως λέει μέσα το κείμενο, η κατασκευή και εγκατάσταση αγωγών φυσικού αερίου και πετρελαϊκών προϊόντων, η κατασκευή και εγκατάσταση έργων ηλεκτροπαραγωγής από ανανεώσιμες πηγές ενέργειας, καθώς και δικτύων σύνδεσης με το σύστημα, η χάραξη των οποίων προβλέπει διέλευσή τους από δάσος ή δασική έκταση, καθώς και κάθε είδους έργου υποδομής ή τεχνικού έργου. Το ίδιο ισχύει για φράγματα, όπως είπαμε παραπάνω.
Με λίγα λόγια, οι δημόσιες εκτάσεις –και μάλιστα δάση και δασικές εκτάσεις που θα βολεύουν- παραχωρούνται τζάμπα με μια απλή απόφαση, γιατί ενδεχομένως, να είναι και ο πιο σύντομος δρόμος για τον επενδυτή. Βεβαίως και αυτή η διάταξη είναι μέσα στο πνεύμα του Υπουργείου Περιβάλλοντος που τελικά έχει καταντήσει να είναι ο «πολιορκητικός κριός» για το περιβάλλον. 
Το συγκεκριμένο νομοσχέδιο δεν λύνει κανένα θέμα των ανανεώσιμων πηγών ενέργειας ή, τουλάχιστον, δεν λύνει κανένα θέμα υπέρ των ανανεώσιμων πηγών ενέργειας. Είναι ουσιαστικά ένα κατακερματισμένο κείμενο που ή βολεύει ή μπερδεύει διάφορες καταστάσεις και που πιάνει θέματα πάρα πολλά, από ανανεώσιμες μέχρι μεταλλεία, μέχρι φράγματα.
Στα μεταλλεία –για να έρθω σε ένα δεύτερο σημείο- υπάρχουν κατά τη γνώμη μας στην υπουργική τροπολογία που είχατε καταθέσει, διατάξεις που μοιάζουν πολύ με φωτογραφικές και συγκεκριμένα, για την περιοχή του Κιλκίς και τις εξορύξεις χρυσού και ουρανίου –πολύ πιθανόν- για τα οποία θα επανέλθουμε στην κατ’ άρθρον συζήτηση και για τα οποία περιμένουμε, κύριε Υπουργέ, μια απάντηση γιατί τα θέσαμε και στην επιτροπή.
Το γενικό μου όμως σχόλιο είναι ότι είναι παροιμιώδης η προχειρότητα, η σκοπιμότητα και πλήρως αντιδημοκρατικός ο τρόπος που το ΥΠΕΚΑ αντιμετωπίζει αυτά τα θέματα. Έτσι και εδώ τροποποιεί τον Μεταλλευτικό Κώδικα, ένα τόσο σημαντικό ζήτημα, ένα ζήτημα που η Κυβέρνηση και τα κανάλια έχουν στην πρώτη γραμμή, μιας και αυτήν την περίοδο προσπαθούν να συκοφαντήσουν και να ποινικοποιήσουν οποιονδήποτε λέει «όχι» σε εξορύξεις, όπως στη Χαλκιδική, όπως στον Έβρο, όπως και στο Κιλκίς που ανέφερα. 
Σε μια τέτοια λοιπόν συγκυρία χωρίς καμμία διαβούλευση, προχειροαλλάζονται ορισμένα άρθρα του Μεταλλευτικού Κώδικα για να βολέψουν εδώ και εκεί διάφορους ενδιαφερόμενους. Πρέπει να αποσυρθούν, κύριε  Υπουργέ, και το ζητήσαμε και στην επιτροπή.
Τέλος, για να θίξω και ένα τρίτο σημείο ανάμεσα στα πάρα πολλά αυτού του νομοσχεδίου, θα ήθελα να σημειώσω το εξής: Θα επιτρέπεται -λέει μέσα- η ανάπτυξη ηλεκτρικών συστημάτων σε αγροτική γη υψηλής παραγωγικότητας με βάση το άρθρο 8 του παρόντος νομοσχεδίου χωρίς καμμία προϋπόθεση.
Η Κυβέρνηση συνεχίζει μία πολιτική που βάζει σε κίνδυνο τη διατροφική κυριαρχία της χώρας και μάλιστα σε εποχή κρίσης. Περιττό βέβαια να πούμε πως δεν υπάρχει καν καταγεγραμμένο το ποια είναι η γη υψηλής παραγωγικότητας.
Κυρίες και κύριοι Βουλευτές, έχουμε πει πολλές φορές και σε όλους τους τόνους, ότι αυτή η διαδικασία που έχει επιλέξει η Κυβέρνηση να συντάσσει και να ψηφίζει νομοσχέδια, πρόχειρα, πολλές φορές αντισυνταγματικά, κομμένα και ραμμένα όχι για το δημόσιο συμφέρον αλλά για την εκποίηση, έχει ξεπεράσει τα όρια εδώ και πάρα πολύ καιρό. 
Με αυτόν τον τρόπο η Κυβέρνηση προσπαθεί να περάσει από το Κοινοβούλιο τις πολιτικές που έχει ήδη συμφωνήσει με άλλους, για να τους δώσει -ας πούμε- και μία νότα νομιμοποίησης. Η νότα αυτή δεν είναι καθόλου εύθυμη, είναι πένθιμη. Και η Κυβέρνηση αυτή είναι πάρα πολύ επικίνδυνη για την κοινωνία, για τους εργαζόμενους, τη νεολαία, όλους όσους και όσες δημιουργούν και παράγουν σε αυτήν τη χώρα.
Σας ευχαριστώ. 
(Χειροκροτήματα από την πτέρυγα του ΣΥΡΙΖΑ-ΕΚΜ)</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Το λόγο έχει ο κ. Οδυσσέας Κωνσταντινόπουλος.</ChairmanSpeech>
<Speech><Parlmember>ΟΔΥΣΣΕΑΣ ΚΩΝΣΤΑΝΤΙΝΟΠΟΥΛΟΣ</Parlmember>: Ευχαριστώ, κυρία Πρόεδρε.  
Κυρίες και κύριοι συνάδελφοι, σήμερα εκτός από το νομοσχέδιο υπάρχει κάτι που μπορεί να ενώσει όλες κι όλους μας εδώ μέσα. Είναι η χρηματοδότηση και η αναστολή χρηματοδότησης μιας εγκληματικής οργάνωσης. Είμαι σίγουρος ότι μέχρι και την τελευταία στιγμή θα βρεθεί ο κοινός τόπος, έτσι ώστε όλοι μαζί, συσπειρωμένοι, να απαιτήσουμε να βρεθεί λύση σε ένα πρόβλημα που απασχολεί την ελληνική κοινωνία. 
Κύριε Υπουργέ, το θέμα της ενέργειας το συζητήσαμε αναλυτικά τόσο το τελευταίο χρονικό διάστημα όσο και την προηγούμενη φορά στο μεσοπρόθεσμο. Η ενέργεια είναι ένα μεγάλο ζήτημα που αφορά καταναλωτές, επιχειρηματίες και εργαζόμενους. Μιλήσαμε τότε για το πώς μπορούν να γίνουν ανταγωνιστικές οι επιχειρήσεις. 
Μάλιστα, εγώ σας είχα προτείνει τη διακοψιμότητα, με ερώτησή μου σχετικά με το πώς θα στηριχθεί η ελληνική βιομηχανία στις 25-6-2013. Σας ζήτησα τότε να δούμε τρόπους, και ένας από αυτούς ήταν η διακοψιμότητα, ώστε να γίνει ανταγωνιστική η ελληνική βιομηχανία και να υπάρχουν καλύτεροι όροι για να έρθουν και νέοι επενδυτές από το εξωτερικό. 
Πραγματικά, σήμερα φέρνετε αυτήν τη ρύθμιση, η οποία βρίσκεται στη σωστή κατεύθυνση και η οποία μπορεί να κρατήσει τις θέσεις εργασίας. 
Τόσο ο εισηγητής μας όσο και οι υπόλοιποι σας ζητήσαμε το κίνητρο για όλη αυτή τη διαδικασία να είναι οι θέσεις εργασίας. Σας ζητήσαμε μάλιστα κατάλογο των βιομηχανιών, οι οποίες θα μπορέσουν να χρησιμοποιήσουν αυτό το κίνητρο, αυτήν τη θετική ρύθμιση για να δούμε και να μπορούμε να αξιολογήσουμε αργότερα αν θα κρατήσουν τους εργαζόμενους ή όχι. Είμαστε σίγουροι ότι μέχρι το τέλος της διαδικασίας θα φέρετε τον αναλυτικό κατάλογο για να μπορούμε να βοηθήσουμε προς αυτήν την κατεύθυνση. 
Θα σας πω ένα παράδειγμα, γιατί πιστεύω στη διακοψιμότητα και γιατί η ελληνική βιομηχανία στηρίζει και την παραγωγή. Αναφέρω πάντα χαρακτηριστικά το παράδειγμα της κλωστοϋφαντουργίας στη Λάρισα, όπου για πρώτη φορά φέτος δόθηκαν πάρα πολλά λεφτά στον Έλληνα παραγωγό και του δίνεται η δυνατότητα να συνεχίσει τις προσπάθειές του. 
Εκείνο τον καιρό, πριν από έξι μήνες, κύριε Υπουργέ, είχαμε μιλήσει για πρώτη φορά για τα θέματα της εγχώριας παραγωγής φωτοβολταϊκών panels. Και επειδή υπάρχουν πάρα πολλές συζητήσεις -τόσο στα πηγαδάκια εντός της Βουλής όσο και εκτός της Βουλής- αλλά και διάφορα στημένα δημοσιεύματα ή μία σπέκουλα, θέλω να ξεκαθαρίσω μερικά πράγματα. 
Μαζί με συναδέλφους σας είπαμε ότι πίσω από αυτήν την εγχώρια παραγωγή υπάρχουν εργαζόμενοι και επενδυτές. 
Καταθέτω το υπόμνημα των εργαζομένων και στην περιοχή μου, την Τρίπολη, η οποία αυτήν τη στιγμή βρίσκεται σε πάρα πολύ δεινή θέση. 
(Στο σημείο αυτό ο Βουλευτής κ. Οδυσσέας Κωνσταντινόπουλος καταθέτει για τα Πρακτικά το προαναφερθέν έγγραφο, το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και  Πρακτικών της Βουλής). 
Είναι διακόσιοι εργαζόμενοι. Πριν λίγο καιρό κόπηκε το ρεύμα –το λέμε- και το εργοστάσιο είναι έτοιμο να κλείσει. 
Με άλλους συναδέλφους προσπαθήσαμε να βρούμε έναν τρόπο για να στηριχθεί η εγχώρια παραγωγή. Μας δόθηκε η ευκαιρία να δούμε το fast track.
Καταθέτω τα σχέδια υλοποίησης του fast track από το 2011, στα οποία υπήρχαν συνάφεια επενδυτών με αυτούς που είχαν τα εργοστάσια. 
(Στο σημείο αυτό ο Βουλευτής κ. Οδυσσέας Κωνσταντινόπουλος καταθέτει για τα Πρακτικά τα προαναφερθέντα έγγραφα, τα οποία βρίσκονται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
Μάλιστα, σας είπαμε όλα τα κόμματα στην επιτροπή ότι θα πρέπει να στηρίξουμε την εγχώρια παραγωγή. Υπήρξε μια τροπολογία που πάλι υπήρξε σπέκουλα. Η τροπολογία λέει ότι μπορεί να δοθεί από τη χαμηλότερη τιμή, όπου η χαμηλότερη τιμή είναι τα ενενήντα ευρώ ανά MWh, ενώ αυτήν τη στιγμή μέση τιμή σε όλα τα επίπεδα –αγροτικά, φωτοβολταϊκά, οικιακά ή οτιδήποτε- είναι πάνω από τριακόσια ευρώ η MWh. Σας παρακαλώ, αν μου έχουν δώσει λάθος στοιχεία οι εργαζόμενοι, θα ήθελα να με διαψεύσετε. 
Τι σας ζητήσαμε; Για να στηρίξουμε την εγχώρια παραγωγή και για να μη χαθούν χίλιες θέσεις εργασίας να μπορούμε να βρούμε έναν τρόπο ώστε να αγοράσουν από την εγχώρια παραγωγή οι επενδυτές. 
Θέλω να ξεκαθαρίσω στους συναδέλφους, στους επενδυτές και στους εργαζόμενους το εξής: Οι επενδυτές αυτοί που έχουν καταθέσει στο fast track το 2011 και υπάρχει απόφαση για να εμπλακούν έχουν πληρώσει ένα εκατομμύριο ευρώ για να μπουν στο InvestinGreece. Ξέρετε κάτι; Το ξεπερνώ για τους επενδυτές. Διότι οι επενδυτές έτσι κι αλλιώς θα κλείσουν τα εργοστάσια και όταν θα γίνει η αναστολή των φωτοβολταϊκών θα πάρουν τα κινέζικα και θα μπουν στην αγορά. 
Δεν θέλω να δείτε κανένα εκβιασμό ούτε οτιδήποτε άλλο. Θέλω όμως να σας το πω. Τι θα κάνουν οι εργαζόμενοι όμως; Ξέρετε ότι όχι τη Δευτέρα, αλλά την Παρασκευή σε εμάς στην Αρκαδία και στα υπόλοιπα εργοστάσια χίλιοι άνθρωποι θα μπουν στην ανεργία.  
Εγώ υπερασπίζομαι αυτό που πιστεύω, κύριε Υπουργέ, και δεν φοβάμαι θέλω να το πω. Διάβασα σήμερα σε site ότι έρχεται χαρτί από την τρόικα που δεν το θέλει αυτό. Προτείνω στο Υπουργείο να κάνει πρόταση στο Σώμα, στους εργαζόμενους και στους επενδυτές, οποιαδήποτε τιμή θέλετε εσείς. Πείτε ξεκάθαρα στον κόσμο «η μικρότερη τιμή που καταθέτουμε στην τροπολογία είναι ενενήντα ευρώ η MWh, ενώ η μέση τιμή που δίνουμε αυτήν τη στιγμή είναι τριακόσια ευρώ η MWh». Σας καλώ να δώσετε εσείς το μείγμα που πιστεύετε ότι μπορεί να οδηγήσει στο να σωθούν αυτές οι θέσεις εργασίας. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή) 
Με συγχωρείτε, θα χρειαστώ ένα λεπτό, κυρία Πρόεδρε. 
Όπως ξέρετε τις βουλευτικές τροπολογίες τις κάνετε δεκτές εσείς ή τις αλλάζετε και τις τροποποιείτε. Εγώ θέλω να σας πω, όμως, ξεκάθαρα ότι όταν βγάλαμε το διαγωνισμό, που δυστυχώς πάγωσε στη ΔΕΗ στη μεγάλη επένδυση της Κοζάνης, που ήταν διακόσια MW, για να έρθουν οι ξένοι επενδυτές στην προκήρυξη δώσαμε επίσημη τιμή διακόσια ενενήντα δύο ευρώ η MWh. 
Το καταθέτω για τα Πρακτικά. 
(Στο σημείο αυτό ο Βουλευτής κ. Οδυσσέας Κωνσταντινόπουλος καταθέτει για τα Πρακτικά το προαναφερθέν έγγραφο, το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
Αν κάνω λάθος τα στοιχεία, επειδή μου τα έχουν δώσει οι εργαζόμενοι, σας παρακαλώ να με διαψεύσετε εντός της Αίθουσας. 
Σας κάνω μια παράκληση, κύριε Υπουργέ, επειδή ξέρω πως λειτουργούμε με την τρόικα τα τελευταία χρόνια, τα χαρτιά δεν τα φέρνει η τρόικα, τα στέλνουμε εμείς και τα φέρνει η τρόικα. 
Δεν αναφέρομαι προσωπικά σε εσάς σε καμμία περίπτωση. 
Τα χαρτιά δεν φεύγουν από το εξωτερικό, κύριε Υπουργέ. Τα χαρτιά φεύγουν από την Ελλάδα, πηγαίνουν στην τρόικα και επιστρέφουν στην Ελλάδα. 
Αναγνωρίζω με αυτά που λέω ότι δημιουργώ πρόβλημα. Αναγνωρίζω ότι γίνομαι στόχος. Λέω όμως ότι έχετε την ευθύνη να μας φέρετε μια πρόταση, την οποία θεωρείτε ότι θα βοηθήσει την εγχώρια παραγωγή και θα σώσει χίλιες θέσεις εργασίας. 
Και σας παρακαλώ να πείτε επίσημα από το Βήμα ποια είναι η μικρότερη τιμή που απολαμβάνει σήμερα ένα φωτοβολταϊκό, οποιοδήποτε. Δεν υπάρχει τιμή κάτω από 300 ευρώ το MW. Εμείς στην τροπολογία σας λέμε να αρχίσουμε από 90 ευρώ. Και για να μην χαθούν χίλιες θέσεις εργασίας -και δεν σας εκβιάζω-σας καλώ να βρείτε εσείς το μείγμα.
Σας ευχαριστώ πάρα πολύ.
(Χειροκροτήματα από την πτέρυγα του ΠΑΣΟΚ)</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Το λόγο έχει η κ. Σταυρούλα Ξουλίδου. Μετά θα λάβει το λόγο η κ. Ξηροτύρη, θα ακολουθήσει η τοποθέτηση του κυρίου Υπουργού και μετά θα μπούμε στον κύκλο των Κοινοβουλευτικών Εκπροσώπων. Άρα, οι συνάδελφοι ξέρουν ότι θα πάνε την Πέμπτη οι υπόλοιποι ομιλητές, οι εναπομείναντες που είναι και περισσότεροι.
Σήμερα η πρόβλεψη είναι να ολοκληρώσουμε περίπου στις δωδεκάμισι, θα σας πει και ο κ. Μαρκογιαννάκης που θα με αντικαταστήσει σε λίγο στην Έδρα. Κάποιοι συνάδελφοι ξέρω ότι ετοιμάζεστε να μιλήσετε, ίσως ένας-δύο προλάβετε, αλλά οι περισσότεροι θα τοποθετηθείτε στη συζήτηση της Πέμπτης.
Ορίστε, κυρία Ξουλίδου, έχετε το λόγο.</ChairmanSpeech>
<Speech><Parlmember>ΣΤΑΥΡΟΥΛΑ ΞΟΥΛΙΔΟΥ</Parlmember>: Ευχαριστώ, κυρία Πρόεδρε.
Μέσα στο παρόν νομοσχέδιο κατατίθεται μία τροπολογία που έχει άμεση σχέση με το Υπουργείο Παιδείας. Οι σπασμωδικές κινήσεις που υπαγορεύονται από τις μνημονιακές δεσμεύσεις δεν έχουν τελειωμό. Στο νομοσχέδιο αρμοδιότητας Υπουργείου Περιβάλλοντος, Ενέργειας και Κλιματικής Αλλαγής που καλούμαστε να συζητήσουμε, έρχεται όλως αιφνιδίως μία το λιγότερο περίεργη τροπολογία αρμοδιότητας Υπουργείου Παιδείας και Θρησκευμάτων, που βάζει την «ταφόπλακα» στο ήδη ημιθανές εκπαιδευτικό σύστημα της χώρας μας. Και αντί να διαφυλάξουμε πάση θυσία το αδήριτο αγαθό της παιδείας, οι ανεύθυνες κυβερνητικές αντιλήψεις περί ανάπτυξης θα οδηγήσουν τελικά σε πλήρη και μη αναστρέψιμη διάλυση της ελληνικής εκπαίδευσης. 
Αυτήν τη φορά στο στόχαστρο της συγκυβέρνησης μπαίνει η εκπαιδευτική κοινότητα, η οποία συνθλίβεται κάτω από τις μνημονιακές πιέσεις. Ωστόσο τα αποτελέσματα δεν θα αργήσουν να επηρεάσουν και την πιο ουσιαστική ομάδα του εκπαιδευτικού συστήματος, τους μαθητές. 
Ζούμε ήδη έναν εκπαιδευτικό μεσαίωνα με διάχυτο το αίσθημα του πνευματικού σκοταδισμού. Η πορεία της ελληνικής εκπαίδευσης είναι καθοδική. Τα νέα μέτρα που έχουν επιβληθεί καθιστούν την παιδεία με έμμεσο τρόπο προνόμιο των λίγων και των κοινωνικά δυνατών. Αναρωτιέμαι πώς μπορούμε να μιλάμε για ίση και δημοκρατική παιδεία όταν πολλά σχολεία σήμερα, 15 Οκτωβρίου, παραμένουν κλειστά χάριν ελλείψεως υλικοτεχνικών υποδομών, καθηγητών, δασκάλων, ακόμα και μαθητών, όπως στις περιπτώσεις των ΣΕΠ. Έχουμε αναγκαστικά δεχθεί περικοπές σε μισθούς, συντάξεις, χιλιάδες απολύσεις, εξαθλίωση του ανθρώπινου βίου και έχουμε δει συνανθρώπους μας να οδηγούνται στην αυτοκτονία. Τώρα δεχόμαστε και ένα ακόμα πλήγμα στο εκπαιδευτικό γίγνεσθαι. 
Η τροπολογία που προωθείτε στοχεύει στην υποβάθμιση του έργου και του κοινωνικού λειτουργήματος του εκπαιδευτικού. Και εξηγούμαι αμέσως: Στην πρώτη παράγραφο κάνετε λόγο για τήρηση καθημερινού παρουσιολόγιου του εκπαιδευτικού προσωπικού και εν συνεχεία για ηλεκτρονική καταχώρησή του. Προφασίζεστε τη διαφάνεια, την αποτύπωση του ανθρώπινου δυναμικού και την ορθή λειτουργία των σχολικών μονάδων. Εξηγήστε μας, όμως, κύριοι της συγκυβέρνησης με ποιον τρόπο θα λειτουργήσει το απουσιολόγιο των καθηγητών ανά σχολική μονάδα, τη στιγμή που πολλοί εκπαιδευτικοί αναγκάζονται να μετακινούνται σε διάφορα σχολεία καθημερινά προκειμένου να συμπληρώσουν το διδακτικό τους ωράριο. 
Ακολούθως, αναφέρετε ότι οι εκπαιδευτικοί που δεν συμπληρώνουν το υποχρεωτικό ωράριο μπορούν να απασχολούνται σε ενδοσχολικές δραστηριότητες, καθώς και σε υπηρεσίες διοίκησης. Αν είχατε ωστόσο την παραμικρή ευαισθησία και τη στοιχειώδη εικόνα της σχολικής καθημερινότητας, θα γνωρίζατε εκ των προτέρων ότι στα περισσότερα δημόσια σχολεία της χώρας μας, η έλλειψη ή ακόμα η παντελής απουσία υλικοτεχνικών υποδομών δεν επιτρέπει τη φυσική παρουσία των εκπαιδευτικών στο χώρο των γραφείων καθηγητών προκειμένου να ασκήσουν οποιαδήποτε διοικητική υπηρεσία. 
Δεν υποτιμάτε το εκπαιδευτικό έργο όταν με τις αποφάσεις σας αναγκάζετε τους καθηγητές να στοιβάζονται σε μία αίθουσα χωρίς γραφεία και τους επιβάλετε διοικητική ή άλλη εργασία, η οποία απαιτεί συγκεκριμένες συνθήκες που, όμως, δεν ικανοποιούνται;
Επιπλέον, οι ενδοσχολικές δραστηριότητες, στις οποίες αναφέρεστε για συμπλήρωση του ωραρίου, πέφτουν κυριολεκτικά στο κενό, αφού οι αθλητικές και, εν γένει, οι πολιτιστικές δραστηριότητες, οι σχολικές βιβλιοθήκες και η εκμάθηση ξένων γλωσσών στο δημόσιο σχολείο θυσιάζονται λόγω έλλειψης των απαιτούμενων οικονομικών πόρων. 
Ειδικά, οι βιβλιοθήκες στις σχολικές μονάδες είναι ένα οδυνηρό θέμα για τους ανθρώπους της εκπαίδευσης. Σε πολλά δημόσια σχολεία της χώρας, οι βιβλιοθήκες έχουν να λειτουργήσουν περισσότερο από δύο χρόνια και έτσι ένας μεγάλος αριθμός συγγραμμάτων και βιβλίων παραμένει κυριολεκτικά στο ράφι, εντελώς αναξιοποίητος από τη μαθητική κοινότητα και αυτό λόγω της τραγικής έλλειψης εξειδικευμένου προσωπικού.
Όμως, οι ταλαιπωρίες των καθηγητών συνεχίζονται και στην παράγραφο 3 της προτεινόμενης τροπολογίας, στην οποία –υποτίθεται- ότι ρυθμίζετε θέματα των αναπληρωτών και ωρομισθίων εκπαιδευτικών. Στην πράξη, όμως, εξυπηρετείτε τις επιταγές των ξένων δανειστών μας, που επιδεικτικά ζητούν απολύσεις.
Η παιδεία είναι έρμαιο των οικονομικών αποφάσεων, οι οποίες λαμβάνονται έξωθεν και το βαθύτερο διαχρονικό νόημα έχει θυσιαστεί στο βωμό ξένων συμφερόντων, τα οποία μας εξαντλούν και μας απαξιώνουν καθημερινά. 
Αυτός είναι ο στόχος σας, κύριοι Υπουργοί; Η απαξίωση και ο ακρωτηριασμός του εκπαιδευτικού συστήματος; 
Επικαλείστε τις διατάξεις του ν. 4172∕2013 για τη φορολογία εισοδήματος και τα επείγοντα μέτρα εφαρμογής των ν. 4046∕2012, 4093∕2012, 4127∕2012 και επεκτείνετε την εφαρμογή τους στις περιπτώσεις μετάταξης εκπαιδευτικών πρωτοβάθμιας και δευτεροβάθμιας εκπαίδευσης. Ανατρέχοντας στις επικαλούμενες διατάξεις του ανωτέρω νόμου, διαπιστώνουμε ότι με περίσσεια κρυψίνοιας και εκκωφαντική θρασύτητα ανοίγετε το δρόμο για μετατάξεις εκπαιδευτικών σε θέσεις διοικητικών υπαλλήλων σε κλάδο κατώτερης κατηγορίας. Μα, πόσο ακόμα έχετε σκοπό να υποβαθμίσετε το θεσμικό ρόλο της εκπαίδευσης και των λειτουργών της;
Στην παράγραφο 6 της προτεινόμενης τροπολογίας αναφέρεστε στο ειδικό πειθαρχικό παράπτωμα της μη απογραφής του υπαλλήλου, το οποίο με τον τρόπο αυτό θεσπίζεται για πρώτη φορά και επισύρει την ποινή της αυτοδίκαιης θέσης σε αργία.  
Ας μη γελιόμαστε, κυρίες και κύριοι. Η συγκεκριμένη διάταξη φωτογραφίζει το διοικητικό προσωπικό των ιδρυμάτων της τριτοβάθμιας εκπαίδευσης, που απειλείται με διαθεσιμότητα και βρίσκεται υπό διωγμό δυνάμει των μνημονιακών πολιτικών μέτρων που εφαρμόζει η συγκυβέρνηση.
Το εκπαιδευτικό και διοικητικό προσωπικό του Υπουργείου Παιδείας, της πρωτοβάθμιας, δευτεροβάθμιας και τριτοβάθμιας εκπαίδευσης έχει καταντήσει έρμαιο της κυβερνητικής υποτέλειας στις μνημονιακές επιταγές. Ποιος είναι ο ρόλος του Υπουργείου; Ποια τα μέτρα και οι αποφάσεις που θα ληφθούν; 
Μήπως, κύριοι Υπουργοί, θα έπρεπε να είχατε ήδη κινητοποιηθεί; Προς τι όλη αυτή η αδράνεια και ο εφησυχασμός; Βρισκόμαστε στα μέσα του Οκτωβρίου και πολλοί μαθητές δεν έχουν παρακολουθήσει ούτε μία ώρα μάθημα και, ταυτόχρονα, υπάρχουν χιλιάδες φοιτητές που αδυνατούν να αποφοιτήσουν και το μέλλον τους διαγράφεται αβέβαιο, εφόσον η εξεταστική έχει αναβληθεί με άγνωστη ημερομηνία ορισμού. Σαφώς, βέβαια, δεν μπορούμε να παρακάμψουμε και το γεγονός ότι οι νεοεισακτέοι φοιτητές αδυνατούν να εγγραφούν και να ενταχθούν στην ανώτερη βαθμίδα.
Μέσα στον παραλογισμό και τη ζάλη της κρίσης, η παιδεία έχει χάσει το ουσιαστικό της νόημα, έχει πάψει να έχει όραμα και αξίες και έχει βυθιστεί στο σκοτάδι της δημαγωγούμενης ημιμάθειας, της άγνοιας, της επιφανειακής και μηχανιστικής γνώσης.
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού) 
Τελειώνω, κυρία Πρόεδρε.
Οι μαθητές έχουν γίνει εξιλαστήρια θύματα της παράλυσης του κρατικού μηχανισμού και της αδυναμίας του κράτους να λάβει δραστικά και ουσιαστικά μέτρα, τα οποία θα κρατήσουν την παιδεία μακριά από μικροκομματικά συμφέροντα.
Ας σταματήσει, λοιπόν, η εκδούλευση και η φαρσοκωμωδία των τροπολογιών σε εντελώς διαφορετικού περιεχομένου νομοσχέδια και ας επιλέξουμε, επιτέλους, ουσιαστικές και αποτελεσματικές λύσεις στα προβλήματα της ελληνικής παιδείας.
Ευχαριστώ.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε κι εμείς, κυρία Ξουλίδου.
Η κ. Ασημίνα Ξηροτύρη έχει το λόγο.</ChairmanSpeech>
<Speech><Parlmember>ΑΣΗΜΙΝΑ ΞΗΡΟΤΥΡΗ-ΑΙΚΑΤΕΡΙΝΑΡΗ</Parlmember>: Ευχαριστώ, κυρία Πρόεδρε.
Θα ήθελα να ξεκινήσω πρώτα με μία σημαντική τροπολογία που έχουμε καταθέσει ως Δημοκρατική Αριστερά, αλλά και που είδα ότι κατέθεσε και ο ΣΥΡΙΖΑ. Αφορά το πολύ μεγάλο θέμα -συναρτάται και με το νομοσχέδιο που συζητάμε- του μέτρου της εξίσωσης των φόρων του πετρελαίου θέρμανσης με το πετρέλαιο κίνησης. Είναι μια διαδικασία που επιβλήθηκε από το μνημόνιο στη χώρα μας με την αιτιολογία ότι δεν μπορεί να καταπολεμηθεί το λαθρεμπόριο καυσίμων και να ανακτήσει το δημόσιο τα έσοδα που χάνει. 
Όμως, τώρα κάποια εργαλεία προχώρησαν για την πάταξη του λαθρεμπορίου. Και είναι στοίχημα όλων μας –εμείς κάνουμε συνεχείς ερωτήσεις- να ελέγχεται παντού η διακίνηση από τα σύνορα και το ναυτιλιακό πετρέλαιο, τις αποθήκες και μέχρι τα φορτηγά μεταφοράς. 
Από την άλλη πλευρά, πέρα από το τεράστιο κοινωνικό πρόβλημα το οποίο δημιουργήθηκε, τα έσοδα του κράτους από το συγκεκριμένο μέτρο έχουν καταρρεύσει και δεν έχει γίνει κανένα αντιστάθμισμα από αυτήν τη ρύθμιση. 
Δεν υπάρχει, λοιπόν, καμμία δικαιολογία. Η Κυβέρνηση δεν χρειάζεται να ρωτάει την τρόικα, γιατί εδώ «κάνει τα στραβά μάτια» η τρόικα. Το κράτος έχει χάσει έσοδα και παράλληλα οι πολίτες ταλαιπωρήθηκαν και ταλαιπωρούνται αφάνταστα. Πρέπει να καταργηθεί αυτή η διάταξη. 
Μία τροπολογία που είναι σημαντική είναι αυτή που αφορά, βεβαίως, το θέμα της αναστολής της κρατικής χρηματοδότησης των κομμάτων. Νομίζω ότι εδώ γίνονται κάποιες προσπάθειες να υπάρξει συναίνεση των κομμάτων. Και πρέπει να υπάρξει μία ευρύτερη συναίνεση των κομμάτων. Πρέπει άμεσα να δοθεί αυτή η λύση, γιατί ξέρουμε αυτήν τη στιγμή ποιος είναι ο στόχος μας και τι πρέπει να ολοκληρώσουμε. Πρέπει να ολοκληρώσουμε αυτή τη διαδικασία με τη Χρυσή Αυγή. Και αυτή η τροπολογία είναι σημαντική και χρειάζεται η συναίνεση των κομμάτων. 
Πολύ σημαντική είναι και η τροπολογία η οποία κατατέθηκε σε αυτό το νομοσχέδιο εσπευσμένα και αφορά τα θέματα της παράτασης των προθεσμιών του δικαιώματος του δημοσίου να εισπράττει χρήματα από φόρους, τέλη κ.λπ.. Παράλληλα, πολλές από αυτές τις υποθέσεις θα πρέπει να μπορεί να τις βλέπει ως προσωρινές, ούτως ώστε να κατοχυρώνει κάθε φορά το δικαίωμά του, να το ανανεώνει για να παρεμβαίνει. 
(Στο σημείο αυτό την Προεδρική Έδρα καταλαμβάνει ο Γ΄ Αντιπρόεδρος της Βουλής κ. ΧΡΗΣΤΟΣ ΜΑΡΚΟΓΙΑΝΝΑΚΗΣ )
Έχουμε κάνει από την αρχή του έτους ως Δημοκρατική Αριστερά -και εγώ προσωπικά- αλλά και τα άλλα κόμματα, πάρα πολλές ερωτήσεις. Δεν έχει, όμως, τελειώσει καμμία λίστα, ούτε αυτή των εμβασμάτων, με αυτά τα χίλια άτομα που μας είχαν τεθεί υπ’ όψιν στη Βουλή, με τις υπέρογκες διαφορές μεταξύ εμβασμάτων και φορολογικής δήλωσης. Τελικά, μόνο δύο περιπτώσεις έχει τελειώσει το Υπουργείο. Ακόμα και η αναστολή να δοθεί, εάν τελικά δεν υπάρξει πολιτική βούληση σε αυτό το θέμα, τίποτα δεν μπορεί να γίνει. Και εδώ, πραγματικά, το αίσθημα του λαού έχει σμπαραλιαστεί. Δηλαδή, δεν μπορούμε αυτά τα θέματα να τα τελειώσουμε; Μάλιστα, έχουμε κάνει και συμφωνίες με τα άλλα κράτη για την πάταξη της φοροδιαφυγής, για τα στοιχεία και για όλα αυτά. 
Μπαίνει τώρα στην Αίθουσα και ο πρώην Πρόεδρος της Βουλής, που, πράγματι, λόγω και της δικής του ερώτησης έρχεται αυτή η τροπολογία. 
Ας πάω τώρα στο νομοσχέδιο. 
Πραγματικά, το νομοσχέδιο που συζητάμε σήμερα περιέχει κρίσιμες διατάξεις για το ενεργειακό μέλλον της χώρας. Το ενεργειακό μέλλον της χώρας είναι μια εξαιρετική, σημαντική πτυχή της αναπτυξιακής πορείας της χώρας. Έρχεται να συμπληρώσει πρόσφατους νόμους και είναι φυσικό να διακρίνεται από αποσπασματικότητα, όπως και οι πρόσφατοι νόμοι, από τη στιγμή που έρχεστε να τους συμπληρώσετε. 
Το νομοσχέδιο αδυνατεί κυρίως να αντιμετωπίσει αντικειμενικά και ορθολογικά τον τρόπο διαχείρισης όλων των πηγών ενέργειας και αντίστοιχα των φορέων παραγωγής της ενέργειας, όταν μάλιστα γνωρίζουμε όλοι πολύ καλά ότι η χώρα μας χρειάζεται μία εθνική ενεργειακή πολιτική που να αντιμετωπίζει τόσο τα ζητήματα παραγωγής -και κυρίως τις δυνατότητες των φυσικών πηγών της χώρας και των φορέων παραγωγής ενέργειας της χώρας- όσο και τα ζητήματα της αγοράς ενέργειας.
Τα προβλήματα της αγοράς ενέργειας, κυρίως μετά την απελευθέρωση, είναι καθοριστικά για την εθνική οικονομία, κρίσιμα για την προστασία των καταναλωτών, αλλά και για την ανταγωνιστικότητα της ελληνικής βιομηχανίας. Παράλληλα, με όλα αυτά είναι κρίσιμο το περιβαλλοντολογικό αίτημα και οι υποχρεώσεις της χώρας μας, ούτως ώστε πράγματι το ενεργειακό μας μείγμα να αντιστρέψει την περιβαλλοντολογική υποβάθμιση. 
Μετά την οικονομική και περιβαλλοντολογική κρίση, λοιπόν, όλες οι χώρες -και πολύ περισσότερο η δική μας που βιώνει μια τεράστια οικονομική κρίση- πρέπει συνεχώς να μεριμνούν για την αποτροπή μιας ενεργειακής κρίσης. 
Ξέρετε πάρα πολύ καλά ότι, εάν σε ένα κράτος που έχει τεράστια οικονομική κρίση, δεν ληφθούν σωστά μέτρα, το πρώτο σύστημα που καταρρέει είναι το ενεργειακό και αμέσως έρχεται η πτώχευση.
Εδώ, λοιπόν, εμείς χρειαζόμαστε όσο τίποτε άλλο αυτόν τον μεσοπρόθεσμο και μακροπρόθεσμο ενεργειακό σχεδιασμό, έτσι ώστε να προβλέπονται και να εξειδικεύονται οι αναγκαίες δράσεις για την αντιμετώπιση των κρίσιμων προβλημάτων, οι επιλογές για τη βελτίωση της ενεργειακής επάρκειας αλλά και να υπηρετείται ο μακροπρόθεσμος στόχος, δηλαδή, να έχει η χώρα πλήρη ενεργειακή επάρκεια.
Αυτό, λοιπόν, το εργαλείο του ενεργειακού σχεδιασμού, σε αυτήν τη δυσμενή κρίση, σε αυτήν την οξύτατη περιβαλλοντική κρίση που βιώνει ο πλανήτης και η χώρα μας, μαζί με την οικονομική κρίση, είναι άκρως απαραίτητο, όπως και ο καθορισμός του βέλτιστου ενεργειακού μείγματος, συμβατού με τις κοινωνικές ανάγκες, με τις ανάγκες παραγωγής της βιομηχανίας του πρωτογενούς τομέα και τις οικολογικές δεσμεύσεις. 
Πρωτεύοντα ρόλο σε αυτόν το σχεδιασμό θα πρέπει να έχουν οι δυνατότητες, αλλά και οι υποχρεώσεις των εγχώριων ενεργειακών φορέων και η προστασία τους, αυτό που λέμε εμείς «προστασία του δημόσιου συμφέροντος», από μία άκρατη αποκρατικοποίηση και «διαμελισμό» των ιματίων των δικών μας φορέων παραγωγής ενέργειας, όπως η ιδιωτικοποίηση των δικτύων του ΑΔΜΗΕ, το σπάσιμο της ΔΕΗ χωρίς σαφή προγραμματισμό, το «όλα για όλα» για την πώληση του ΔΕΣΦΑ και πολλά άλλα πράγματα που χρειάζονται πάρα πολύ σοβαρή συζήτηση.
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού)
Τελειώνω, κύριε Πρόεδρε, σε λίγο.
Σε αυτόν, λοιπόν, τον τομέα εμείς δεν παραβλέπουμε τις αγκυλώσεις του παρελθόντος, δεν παραβλέπουμε τα προβλήματα. Δεν μπορούμε, όμως, να πούμε ότι όλα αυτά τα προβλήματα δημιουργήθηκαν τώρα, από την άναρχη διαχείριση των ανανεώσιμων πηγών ενέργειας και έτσι να θεωρήσουμε ότι αυτές είναι το «μαύρο πρόβατο».
(Στο σημείο αυτό κτυπάει επανειλημμένα το κουδούνι λήξεως του χρόνου ομιλίας της κυρίας Βουλευτού)
Τελειώνω, κύριε Πρόεδρε, σε ένα λεπτό.
Υπάρχουν εδώ κάποιες ρυθμίσεις που εξισορροπούν λίγο τα πράγματα. Παρ’ όλα αυτά, όπως σας είπε και η εισηγήτριά μας, έχουμε σημαντικές αντιρρήσεις. Δεν θέλουμε οι ανανεώσιμες πηγές ενέργειας, μία σημαντική πηγή καθαρής και φθηνής ενέργειας για τη χώρα μας, να πληρώσουν το τίμημα της έλλειψης ενός ολοκληρωμένου ενεργειακού σχεδιασμού και ενεργειακής πολιτικής. 
Οι ρυθμίσεις που αφορούν τα λατομεία, τον ορυκτό πλούτο της χώρας είναι θετικές.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Κυρία συνάδελφε, παρακαλώ συντομεύετε.</ChairmanSpeech>
<Speech><Parlmember>ΑΣΗΜΙΝΑ ΞΗΡΟΤΥΡΗ-ΑΙΚΑΤΕΡΙΝΑΡΗ</Parlmember>: Τελειώνω, κύριε Πρόεδρε.
Θα ήθελα, όμως, να τονίσω ότι πράγματι η χώρα μας έχει ορυκτό πλούτο και πως χρειάζεται και εδώ ένας ολοκληρωμένος σχεδιασμός για την αξιοποίηση και διαχείρισή του. 
Θα ήθελα να τελειώσω -θα τα πούμε και στην κατ’ άρθρον συζήτηση- με το βασικό θέμα το οποίο εισάγεται στο άρθρο 17, το θέμα της διακοψιμότητος. Εγώ επί της αρχής θα συμφωνούσα με αυτό το θέμα, αλλά πρέπει να συνδυαστεί με πολλές άλλες πολιτικές, και καθορισμού του ενεργειακού μείγματος και με μία ξεκάθαρη πολιτική στον καθορισμό της οριακής τιμής, χωρίς στρεβλώσεις και ευνοϊκές ρυθμίσεις στο φυσικό αέριο κ.λπ.. Και, βέβαια, πρέπει να συνδυαστεί και με μέτρα εξοικονόμησης ενέργειας. Η βιομηχανία πρέπει να στηριχθεί, αλλά με έναν ξεκάθαρο τρόπο, μέσα από καθορισμένες επιλογές και ρυθμίσεις.
Ευχαριστώ.
(Χειροκροτήματα από την πτέρυγα της ΔΗΜΑΡ)</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ευχαριστούμε, κυρία συνάδελφε.
Το λόγο έχει ο Βουλευτής της Νέας Δημοκρατίας κ. Καρασμάνης Γεώργιος.</ChairmanSpeech>
<Speech><Parlmember>ΓΕΩΡΓΙΟΣ ΚΑΡΑΣΜΑΝΗΣ</Parlmember>: Ευχαριστώ, κύριε Πρόεδρε.
Κυρίες και κύριοι συνάδελφοι, δεν υπάρχει καμμία αμφιβολία πως το συζητούμενο νομοσχέδιο, παρά τις όποιες επιμέρους αιτιάσεις και διαφοροποιήσεις, αποτελεί μοχλό εξορθολογισμού και εξυγίανσης του θεσμικού πλαισίου λειτουργίας των ανανεώσιμων πηγών ενέργειας, ώστε να διαμορφωθεί ένα θετικό επενδυτικό κλίμα στον συγκεκριμένο τομέα. 
Υπάρχει μία σειρά ρυθμίσεων που αποσαφηνίζουν τις διατάξεις και καλύπτουν τα κενά του υφιστάμενου θεσμικού πλαισίου, παρέχοντας σε πολλές περιπτώσεις λύσεις στα προβλήματα που προέκυψαν στην πράξη, όπως επίσης υπάρχουν και σημεία που χρήζουν διευκρινίσεων και περαιτέρω καλύψεων, όπως, για παράδειγμα, το θέμα των αγροτικών φωτοβολταϊκών.
Εκείνο πάντως που θέλω να συγκρατήσω από τη μέχρι στιγμής διαδικασία εξέτασης του νομοσχεδίου είναι η δέσμευση του κυρίου Υπουργού ότι δεν πρόκειται να υπάρξουν περαιτέρω μειώσεις τιμών στα φωτοβολταϊκά.
Επίσης, κύριε Υπουργέ, θεωρώ πολύ σημαντική τη δήλωσή σας ότι θα επανεξετάσετε το νομοθετικό πλαίσιο που διέπει τα φωτοβολταϊκά και θα φέρετε στο αμέσως προσεχές διάστημα νέο νομοσχέδιο, αφού φυσικά τελειώσει ο διάλογος που έχετε ανοίξει με τις τράπεζες και τους φορείς για να δοθεί λύση στη βιωσιμότητα των φωτοβολταϊκών. Διότι θα πρέπει να πούμε την αλήθεια: Η έκτακτη εισφορά ήταν άδικη, οριζόντια και ισοπεδωτική.
Σήμερα αποτελεί αδήριτη ανάγκη η προσέλκυση νέων επενδύσεων στη χώρα μας. Για να επιτευχθεί, όμως, αυτό απαιτείται η εμπιστοσύνη των επενδυτών στην πολιτεία μέσω της σταθερότητας στην εφαρμογή των συμφωνηθέντων. Και αυτό είναι που προέχει.
Με δυο λόγια, το συζητούμενο νομοσχέδιο επιχειρεί να βάλει μια τάξη σε έναν ιδιαίτερα κρίσιμο τομέα για την ενεργειακή αυτάρκεια της χώρας μας. Για το λόγο αυτό, τόσο εγώ όσο και πενήντα ένας συνάδελφοι που υπογράφουμε τη σχετική τροπολογία, αδράξαμε την ευκαιρία να βάλουμε τάξη σε έναν επίσης κρίσιμο τομέα για την πρωτογενή παραγωγή της χώρας μας, αυτόν δηλαδή, της ασφάλισης της αγροτικής δραστηριότητας.
Εύλογα θα αναρωτηθείτε γιατί τώρα και γιατί με αυτόν τον τρόπο. Θα σας απαντήσω αμέσως. Γιατί εδώ και τρία χρόνια έχουμε ένα σαθρό θεσμικό πλαίσιο ασφάλισης της αγροτικής παραγωγής, που στην πράξη αποδείχθηκε ανεπαρκές και αναποτελεσματικό, αφού δεν μπόρεσε να προσφέρει όσα ενδεχομένως οι συντάκτες του είχαν κατά νου. Και όχι μόνο αυτό, αλλά αντί να λύσει, προκάλεσε περισσότερα προβλήματα στους αγρότες από εκείνα που υποτίθεται πως θα αντιμετώπιζε.
Διαβλέποντας τις αστοχίες και το ατελέσφορο του υφιστάμενου θεσμικού πλαισίου, όταν είχα την τιμή να προΐσταμαι της Γραμματείας Αγροτικού Τομέα της Νέας Δημοκρατίας, μαζί με τους συνεργάτες μου προχωρήσαμε στη σύνταξη ενός ολοκληρωμένου σχεδίου νόμου για την ασφάλιση της αγροτικής παραγωγής με κύριο και βασικό στόχο την εύρυθμη και βιώσιμη λειτουργία του συστήματος, την παροχή περισσότερων καλύψεων, αξιοπρεπών αποζημιώσεων, επαρκών προκαταβολών, την αξιοποίηση των κοινοτικών κονδυλίων και τη διασφάλιση της διαφάνειας και της χρηστής διαχείρισης των πιστώσεων του Οργανισμού Ελληνικών Γεωργικών Ασφαλίσεων, του ΕΛΓΑ.
Θέλαμε και θέλουμε να προσφέρουμε μια ανακούφιση στον αγρότη από τις στρεβλώσεις και τις αδικίες που επέφερε ο ν. 3877/2010, στηρίζοντας την αγροτική δραστηριότητα, την ανάπτυξη της υπαίθρου που τόσο ανάγκη έχει σήμερα ο τόπος μας. Αυτή η ολοκληρωμένη πρόταση νόμου αποτέλεσε μια από τις βασικές προεκλογικές δεσμεύσεις της Νέας Δημοκρατίας στις βουλευτικές εκλογές του περσινού Μαΐου και Ιουνίου.
Σήμερα, λοιπόν, είμαστε αναγκασμένοι εκ των πραγμάτων να επαναφέρουμε αυτήν την πρόταση νόμου υπό μορφή τροπολογίας, γιατί ήδη έχει περάσει ένα αρκετά μεγάλο χρονικό διάστημα, στη διάρκεια του οποίου η πολιτική ηγεσία του Υπουργείου Αγροτικής Ανάπτυξης και Τροφίμων, παρά τις αιτιάσεις και ενστάσεις των αγροτών, των εκπροσώπων τους και των Βουλευτών της περιφέρειας για την αναποτελεσματικότητα του υφιστάμενου συστήματος ασφάλισης της αγροτικής δραστηριότητας, επέδειξε κατά τη γνώμη μας μια ανεξήγητη θα έλεγα ολιγωρία. 
Δεν μπορεί να καταστρέφεται από την ακαρπία το μεγαλύτερο μέρος της φετινής παραγωγής σε δενδρώδεις καλλιέργειες, όπως τα ροδάκινα, τα μήλα, τα αχλάδια, καθώς και σε άλλα προϊόντα, και να έρχεται η επίσημη πολιτεία και να υποστηρίζει πως η περίπτωση της ακαρπίας δεν μπορεί να καλυφθεί ασφαλιστικά από τον ΕΛΓΑ. Μα, αν δεν καλύπτονται τέτοιου είδους ζημιές, τότε τι στο καλό θέλουμε το ασφαλιστικό σύστημα της αγροτικής παραγωγής; Πώς ο αγρότης θα μπορέσει να συνεχίσει και την επόμενη χρονιά τις καλλιεργητικές του δραστηριότητες;
Κυρίες και κύριοι συνάδελφοι, αναφέρθηκα ενδεικτικά μόνο στην ακαρπία, γιατί υπάρχουν πληθώρα προβλημάτων, όπως για παράδειγμα, το να πληρώνει ασφαλιστικές εισφορές ο αγρότης για παραγωγή που ποτέ δεν θα δει στα μάτια του ή το να εκλιπαρεί τους πολιτικούς του εκπροσώπους για μια μικρή έστω προκαταβολή επί της αποζημίωσης για καταγεγραμμένες και αποδεδειγμένες σοβαρές ζημιές. 
Αυτού του είδους τα προβλήματα δεν λύνονται ούτε με επιτροπές ούτε με ομάδες εργασίας ούτε με επικλήσεις στο μέλλον. «Όποιος δεν θέλει να ζυμώσει, δέκα μέρες κοσκινίζει», λένε στα περισσότερα χωριά της πατρίδας μας.
Για όλους αυτούς τους λόγους, κυρίες και κύριοι συνάδελφοι, εμείς, οι πενήντα δυο Βουλευτές της συμπολίτευσης, πήραμε την τολμηρή –επιτρέψτε μου- πρωτοβουλία να υποβάλουμε ολοκληρωμένη πρόταση νόμου με την οποία επέρχονται ριζικές αλλαγές στο σύστημα ασφάλισης της αγροτικής παραγωγής που ανακουφίζουν τους αγρότες και προσδίδουν νέα ώθηση στην ανάπτυξη της ελληνικής γεωργίας, κτηνοτροφίας και αλιείας. 
Δεν ανακαλύψαμε την Αμερική. Βασιστήκαμε στην εμπειρία, σε ασφαλιστικά συστήματα προηγμένων χωρών. Αντλήσαμε διδάγματα από τις αστοχίες του παρελθόντος. Και προσπαθήσαμε με αυτή μας τη νομοθετική πρωτοβουλία -που πιστεύω ότι πρέπει να βρει ανταπόκριση και στήριξη από όλες τις πτέρυγες της Βουλής- να δώσουμε μία ανάσα στον Έλληνα αγρότη, να συμβάλουμε στην αποκατάσταση ενός δίκαιου και αποτελεσματικού συστήματος ασφάλισης της αγροτικής δραστηριότητας, που θα στηρίζει και δεν θα δυναστεύει τον αγρότη. Θα διασφαλίζει την γεωργική, κτηνοτροφική και αλιευτική μας παραγωγή, καλύπτοντας περισσότερους κινδύνους και θα παρέχει ικανοποιητικές αποζημιώσεις και προκαταβολές, όταν έχουμε ζημιές από δυσμενείς καιρικές συνθήκες κι άλλα φαινόμενα. 
Πολιτικά θα θέλαμε να δείξουμε πως σε αυτήν τη συγκυρία κανένας δεν πρέπει να μείνει αδρανής και αδιάφορος σε κεφαλαιώδη ζητήματα, όπως ο αγροτικός τομέας. 
Και γι’ αυτό ευελπιστώ πως την Πέμπτη ο κ. Υπουργός Αγροτικής Ανάπτυξης και Τροφίμων, που έχει τη νομοθετική πρωτοβουλία, όχι απλά θα τοποθετηθεί με σαφήνεια επί της πρότασης νόμου αλλά θα την κάνει και αποδεκτή. 
Σας ευχαριστώ.
(Χειροκροτήματα από την πτέρυγα της Νέας Δημοκρατίας)</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>):  Το λόγο έχει ο Υπουργός, κ. Μανιάτης, για δεκαοκτώ λεπτά.</ChairmanSpeech>
<Speech><Parlmember>ΙΩΑΝΝΗΣ ΜΑΝΙΑΤΗΣ</Parlmember> (Υπουργός Περιβάλλοντος, Ενέργειας και Κλιματικής Αλλαγής): Ευχαριστώ, κύριε Πρόεδρε.
Κυρίες και κύριοι συνάδελφοι, θέλω να δηλώσω από το Βήμα ότι η συζήτηση που διεξάγεται εδώ και λίγη ώρα στην Ολομέλεια, είναι μία πολύ υψηλού επιπέδου συζήτηση. Νομίζω ότι οι τοποθετήσεις όλων των συναδέλφων, μόνο να προσθέσουν έχουν σε όλο αυτό που συνιστά τον κεντρικό προβληματισμό της κοινωνίας, αλλά και ημών στο Υπουργείο, για το πώς μπορούμε τα μεγάλα προβλήματα που απασχολούν την ενέργεια και τον ορυκτό πλούτο της χώρας να προσπαθήσουμε να τα επιλύσουμε.
Θέλω να κάνω μόνο μία ειδική αναφορά, χωρίς να υποβαθμίζω την τοποθέτηση κανενός συναδέλφου, σε αυτά που είπε ο Μανώλης Γλέζος, με τον απαιτούμενο κάθε φορά σεβασμό.
 Έχει δίκιο ο Μανώλης Γλέζος ότι στον τόπο μας έχουμε ξεχάσει τη μεγάλη συμβολή των μικρών υδροηλεκτρικών, έχουμε ξεχάσει τη μεγάλη συμβολή που μπορεί να έχει η βιομάζα και κυρίως, έχουμε ξεχάσει –αλλά εδώ υπάρχουν κάποιες τοπικές, ιστορικού χαρακτήρα, δικαιολογίες- τη συμβολή που μπορεί να έχει η γεωθερμία στο ενεργειακό μείγμα των ανανεώσιμων πηγών ενέργειας. 
Θεωρώ, λοιπόν, ότι επειδή η πατρίδα μας είναι μία χώρα που έχει προικιστεί και με γεωθερμία, είναι μία μεγάλη πρόκληση προς όλους μας και από όλους μας να βοηθήσουμε ώστε το πρώτο εργοστάσιο παραγωγής ηλεκτρικού ρεύματος από γεωθερμία στη χώρα να γίνει πράξη.
Γνωρίζετε πολύ καλά, κυρίες και κύριοι συνάδελφοι, ότι έχουμε προχωρήσει σε διαγωνισμούς. Έχουν δοθεί άδειες. Όλα, όμως, έχουν σταματήσει σε αυτό που συνιστά την αντίδραση πολλές φορές τοπικών κοινωνιών μπροστά σε εύλογες επιφυλάξεις για το πώς μπορεί κι αν μπορεί η πολιτεία ή ο κάθε επενδυτής να διασφαλίσει στοιχειώδεις συνθήκες περιβαλλοντικής ισορροπίας. 
Νομίζω, όμως, ότι έχουμε πια την ωριμότητα να μπορέσουμε να πείσουμε και να παλέψουμε όλοι μαζί για να το κάνουμε πράξη και η γεωθερμία να αποτελέσει έναν πρώτο βασικό παράγοντα παραγωγής ηλεκτρικής ενέργειας στον τόπο μας. Διότι,  όπως ξέρετε πολύ καλά, με δικές μας υπουργικές αποφάσεις απελευθερώθηκε η γεωθερμία χαμηλών θερμοκρασιών και ήδη στη Θράκη πια υπάρχουν θερμοκήπια που παράγουν ποιοτικά αγροτικά προϊόντα, τα οποία ακριβώς αξιοποιούν τη γεωθερμία χαμηλής ενθαλπίας, χαμηλών θερμοκρασιών. Και αυτό είναι μία σημαντική παρέμβαση στο αγροτικό γίγνεσθαι της χώρας.
Κυρίες και κύριοι συνάδελφοι, στην πολιτική ρητορεία των τελευταίων ετών ο όρος «ανάπτυξη» έχει πολλές φορές πάρει μία μυθική διάσταση. Θεωρείται ένα σύνορο ή ένα αχαρτογράφητο πεδίο, κάτι το οποίο θα πρέπει να παλέψουμε για να το κατακτήσουμε. 
Στη δική μας αντίληψη, το νέο μοντέλο ανάπτυξης της χώρας, ένα μοντέλο ανάπτυξης το οποίο θα βλέπει με ειλικρίνεια κι εντιμότητα τα λάθη του παρελθόντος, αλλά, κυρίως, θα βλέπει με γενναιότητα τις προοπτικές του αναπτυξιακού μέλλοντος της χώρας, δεν μπορεί παρά να στηριχθεί σε δύο βασικούς παράγοντες, σε δύο πυλώνες:
Ο πρώτος πυλώνας είναι οι άνθρωποί μας, είναι τα μυαλά μας, είναι τα μυαλά των ανθρώπων μας και κυρίως, τα μυαλά της καινούργιας γενιάς που έχει απίστευτα πιο αυξημένα προσόντα από εμάς τους μεγαλύτερους. 
Το δεύτερο συγκριτικό πλεονέκτημα είναι αυτό που μας χάρισε απλόχερα η φύση. Είναι ο ορυκτός πλούτος της χώρας, είναι τα ενεργειακά αγαθά, είναι ουσιαστικά όλο αυτό που αγνοήσαμε στο παρελθόν, γιατί είχαμε την εύκολη λύση του να δανειζόμαστε προκειμένου να καλύπτουμε τις καθημερινές βιοποριστικές μας ανάγκες. Αυτό, όμως, τέλειωσε πια και άρα, θα πρέπει να δούμε πώς θα πάμε στο μέλλον, αξιοποιώντας ακριβώς τους ανθρώπους μας και το φυσικό μας πλούτο.
Ο οικονομολόγος και φιλόσοφος Τζέρεμι Ρίφκιν από το 2001, στο βιβλίο του για την Τρίτη Βιομηχανική Επανάσταση, είχε μιλήσει για το όραμα της ενεργειακής δημοκρατίας. Νομίζω ότι αυτό το όραμα συνεχίζει να έχει και θα έχει για μεγάλο χρονικό διάστημα ισχύ και ενδιαφέρον για όλες τις κοινωνίες. Είναι ένα όραμα που θα φέρει επενδυτικές ευκαιρίες, θέσεις εργασίας και ισχυρή κοινωνική συνοχή.
Με τις διαρθρωτικές αλλαγές που συμβαίνουν τώρα, η Ελλάδα μπορεί να αποτελέσει κομμάτι αυτού του οράματος, συνδιαμορφωτή αυτής της νέας εποχής και καταλύτη στην ανάσχεση της κλιματικής αλλαγής και τον εκδημοκρατισμό του τομέα της ενέργειας.
Επιδιώκουμε να ενισχύσουμε στοχευμένα και ποσοτικοποιημένα την ενεργειακή μας αυτονομία, διερευνώντας τα εγχώρια κοιτάσματα υδρογονανθράκων. Επενδύουμε σε ένα μακροπρόθεσμο γεωστρατηγικό πλαίσιο για τους αγωγούς φυσικού αερίου και τις ηλεκτρικές διασυνδέσεις της χώρας με τους πλουτοπαραγωγικούς πόρους της Νοτιοανατολικής Μεσογείου. Εξορθολογίζουμε το ενεργειακό μείγμα, θέτοντας τις ανανεώσιμες πηγές ενέργειας στο επίκεντρο της πολιτικής μας και το νομοσχέδιο που συζητούμε τώρα, επίσης, βοηθά στον εξορθολογισμό. 
Η πρόοδος της τεχνολογίας στις ανανεώσιμες πηγές ενέργειας, με κορυφαίο παράδειγμα τις τεράστιες εξελίξεις στην αποδοτικότητα των φωτοβολταϊκών που έχουν γίνει τα τελευταία τέσσερα με πέντε χρόνια με εκπληκτικές αποδόσεις, οι εξελίξεις στα ζητήματα αποθήκευσης ενέργειας -ένα τεράστιο θέμα όλου του πλανήτη- η ολοκλήρωση της ενεργειακής αγοράς της Ευρώπης και η επέκταση των ενεργειακών διασυνδέσεων, μπορούν να μας επιτρέψουν ως Ευρώπη να υλοποιήσουμε το στόχο του να έχουμε 80% ηλεκτροπαραγωγή στο ευρωπαϊκό ενεργειακό μείγμα μέχρι το 2050.
Η ενεργειακή δημοκρατία δεν αποτελεί μια παλαιού τύπου, μια κρατικομονοπωλιακού τύπου προσέγγιση η οποία θα αφορά μόνο το δημόσιο και το κράτος. Αντίθετα, σχετίζεται με μια σύγχρονη προοδευτική προσέγγιση, που αφορά το σύνολο της κοινωνίας και των δομών της κοινωνίας και που επιτρέπει σε κάθε πολίτη να μπορεί να επενδύει και να έχει πρόσβαση σε φθηνή παραγωγή ηλεκτρικής ενέργειας από ανανεώσιμες πηγές.
Θέλουμε να δημιουργήσουμε τις προϋποθέσεις για μια πολιτεία βασισμένη στην αρχή της ενεργειακής ισότητας. Η ταχύτατη μείωση του κόστους εγκατάστασης των ΑΠΕ τις καθιστά ευθέως ανταγωνιστικές με πολλές από τις συμβατικές μορφές παραγωγής ηλεκτρικής ενέργειας. Πολύ περισσότερο είναι ανταγωνιστικές οι ΑΠΕ με τις μονάδες που χρησιμοποιούνται για ηλεκτροπαραγωγή στα νησιά της χώρας, όπου υπενθυμίζω ότι κάθε χρόνο δαπανούμε πάνω από 600 εκατομμύρια ευρώ για ρυπογόνο καύσιμο, μαζούτ ή πετρέλαιο, προκειμένου να έχουμε ηλεκτρικό ρεύμα στα νησιά μας.
Το νομοσχέδιο που συζητούμε δίνει τη δυνατότητα εγκατάστασης φωτοβολταϊκών σταθμών και σταθμών μικρών ανεμογεννητριών από αυτοπαραγωγούς, εισάγοντας έτσι την έννοια του ενεργειακού συμψηφισμού. Η διείσδυση που θέλουμε να πετύχουμε στις ανανεώσιμες πηγές θα επιταχυνθεί με τη δρομολογημένη ηλεκτρική διασύνδεση των νησιών μας με την ηπειρωτική Ελλάδα. Αυτό το πλαίσιο είναι σε εξέλιξη. Μέσα στον Οκτώβρη κατατίθενται οι προσφορές για την ηλεκτρική διασύνδεση των Κυκλάδων, ένα έργο ενταγμένο στο ΕΣΠΑ.
Το έργο της υποθαλάσσιας ηλεκτρικής διασύνδεσης της Ελλάδας με την Κύπρο και το Ισραήλ -μέσω Κρήτης- αποτελεί ένα μεγάλο έργο προϋπολογισμού άνω των 3,5 δισεκατομμυρίων ευρώ, που καταφέραμε ως Ελλάδα και το εντάξαμε στα έργα πανευρωπαϊκού ενδιαφέροντος, έτσι ώστε να πάρει γρήγορη αδειοδοτική διαδικασία αλλά και να έχει σημαντική προτεραιότητα σε επιλεξιμότητα χρηματοδότησης από ευρωπαϊκούς χρηματοδοτικούς μηχανισμούς και από διεθνείς τράπεζες. Ένα μέρος αυτού του έργου είναι ασφαλώς η ηλεκτρική διασύνδεση της Κρήτης με την ηπειρωτική Ελλάδα, προϋπολογισμού κατασκευής του καλωδίου πάνω από 800 εκατομμύρια ευρώ. Είναι ένα έργο το οποίο θα στηρίξουμε με εθνικούς πόρους στο πλαίσιο της νέας προγραμματικής περιόδου.
Κυρίες και κύριοι συνάδελφοι, με την κατάθεση του νομοσχεδίου κάνουμε μια καινοτομία. Εισάγουμε την έννοια της «διακοψιμότητας». Για πρώτη φορά δίνουμε τη δυνατότητα να υπάρχει σύμβαση ανάμεσα στον πάροχο, στον καταναλωτή ηλεκτρικής ενέργειας και τον διαχειριστή του συστήματος, έτσι ώστε με συγκεκριμένη σύμβαση που θα υπογράψουν μεταξύ τους να έχουμε διαδικασίες παροχής μεγαλύτερης ασφάλειας και ευστάθειας του ηλεκτρικού συστήματος. 
Οι πόροι για το οικονομικό αντιστάθμισμα θα επιβαρύνουν την παραγωγή ενέργειας. Θέλω να σημειώσω ότι αυτό αποτελεί μια καινοτομία σε σχέση με την υπόλοιπη Ευρωπαϊκή Ένωση, όπου σε πολλά κράτη-μέλη ισχύει η διακοψιμότητα με μια διαφορά σε σχέση με αυτό που νομοθετούμε εμείς. Το κόστος της διακοψιμότητας εκεί το πληρώνουν οι απλοί καταναλωτές. Η επιλογή που έγινε σε εμάς είναι το κόστος της διακοψιμότητας να μην το πληρώσουν οι Έλληνες καταναλωτές, αλλά οι παραγωγοί ηλεκτρικής ενέργειας.
Κυρίες και κύριοι συνάδελφοι, ο σχεδιασμός των πολιτικών μας εντάσσεται σε ένα πλαίσιο ολιστικής αντιμετώπισης των αλληλεπιδράσεων οικονομίας, περιβάλλοντος και κοινωνίας. Εδώ θέλω να κάνω μια διακριτή αναφορά στο μεγαλύτερο ανεκμετάλλευτο ενεργειακό κοίτασμα της χώρας, που είναι η εξοικονόμηση ενέργειας.
Δεν θα κουραστώ να επαναλαμβάνω σε κάθε ευκαιρία ότι ασφαλώς οι ανανεώσιμες πηγές ενέργειας αποτελούν ένα μεγάλο όραμα. Επιτρέψτε μου, όμως, να καταθέσω την προσωπική μου άποψη ότι η εξοικονόμηση ενέργειας στην πιο σπάταλη ενεργειακά χώρα της Ευρώπης, που είναι η Ελλάδα, αποτελεί ακόμη πιο σπουδαίο όραμα.
Και υπάρχει και ένας λόγος, γιατί ειδικά στον τόπο μας η εξοικονόμηση ενέργειας μπορεί και πρέπει να αποτελέσει ένα πιο σπουδαίο όραμα. Η προστιθέμενη αξία από δράσεις εξοικονόμησης ενέργειας κυρίως στα κτήρια -μια πολύ σπουδαία παρέμβαση που αφορά τα περίπου οκτώ με εννέα εκατομμύρια κτήρια της χώρας- ξαναπέφτει στην ελληνική αγορά.
Γιατί πάνω από το 60% των υλικών που χρησιμοποιούνται για ενεργειακή θωράκιση των κτηρίων παράγεται από βιομηχανίες μέσα στον τόπο μας και δεν χρειάζεται  να κάνουμε παρά ελαχιστότατη εισαγωγή προϊόντων από το εξωτερικό. Και είναι προφανές, ότι θέλουμε όλοι να δημιουργήσουμε πολλές νέες θέσεις εργασίας στην οικοδομή. Και οι θέσεις εργασίας στην οικοδομή δεν μπορούν πια να γίνονται χτίζοντας νέα ντουβάρια, επεκτείνοντας αλόγιστα τα σχέδια πόλης και καταλαμβάνοντας γη υψηλής παραγωγικότητας. 
Εάν θέλουμε να δώσουμε πνοή στην οικοδομή της Ελλάδας, θα πρέπει να στοχεύσουμε στην αναβάθμιση, στην ενεργειακή θωράκιση και στη συντήρηση του πολύ μεγάλου κτηριακού αποθέματος που έτσι και αλλιώς έχει παραχθεί τις τελευταίες δεκαετίες στον τόπο μας. Ο κύκλος ζωής των κτηρίων μπορεί πραγματικά να επιμηκυνθεί,  εάν επενδύσουμε σε αυτά τα κτήρια. 
Και έχει και ακόμη μια μεγάλη σημασία αυτό. Η επένδυση στις κατοικίες, ειδικά των φτωχών νοικοκυριών, έχει άμεση αντανάκλαση στο κόστος διαβίωσης της φτωχής ελληνικής οικογένειας. Άρα, έχουμε πολλαπλούς λόγους να δώσουμε πρώτιστη προτεραιότητα στα ζητήματα εξοικονόμησης ενέργειας. 
Θέλω να κάνω μόνο μια μικρή αναφορά στο πρόγραμμα «Εξοικονόμηση κατ’ οίκον». Είναι ένα πρόγραμμα, το οποίο τα τελευταία δυόμισι χρόνια θεωρείται σε πανευρωπαϊκό επίπεδο το πιο καινοτόμο και το πιο φιλόδοξο.  Αναλογικά με τον πληθυσμό είναι το μεγαλύτερο ευρωπαϊκό πρόγραμμα. Πρόκειται να κάνει παρεμβάσεις σε εξήντα πέντε χιλιάδες ελληνικές οικογένειες, σε εξήντα πέντε χιλιάδες σπίτια φτωχών νοικοκυριών. Ήδη μέχρι σήμερα έχουν ενταχθεί σαράντα χιλιάδες αιτήσεις για σαράντα χιλιάδες φτωχά νοικοκυριά του τόπου μας. Για ένα μεγάλο μέρος -πάνω από δέκα έξι χιλιάδες αιτήσεις- έχουν ήδη υλοποιηθεί και έχουν εκταμιευθεί τα χρήματα και ένα μεγάλο μέρος των αιτήσεων είναι σε διαδικασία υλοποίησης. 
Η εκτίμηση είναι ότι με το πρόγραμμα αυτό δημιουργούνται κάθε χρόνο στον τόπο μας τρεις χιλιάδες νέες θέσεις εργασίας, πάνω από δώδεκα χιλιάδες θέσεις εργασίας συνολικά στη διάρκεια ζωής του προγράμματος. 
Έχουμε κάθε λόγο να το στηρίξουμε και σας δηλώνω ως Υπουργείο Περιβάλλοντος -και εγώ και ο παριστάμενος Υφυπουργός- ότι θα επιδιώξουμε να εξασφαλίσουμε ακόμα περισσότερα κονδύλια στη νέα προγραμματική περίοδο. 
Ο κύκλος του χρήματος στο συγκεκριμένο πρόγραμμα ξεπερνά τα οκτακόσια εκατομμύρια ευρώ, άρα είμαστε σε μία πολύ καλή συγκυρία. 
Εδώ λοιπόν θέλω, επίσης, να προσθέσω πως και τα άλλα προγράμματα εξοικονόμησης ενέργειας που έχουμε δρομολογήσει και τα οποία χρηματοδοτούνται από το ΕΣΠΑ φτάνουν σχεδόν μαζί με το «Εξοικονομώ κατ’ Οίκον» τα 2 δισεκατομμύρια ευρώ. Πρόκειται για σπουδαία αναπτυξιακή παρέμβαση στην πραγματική οικονομία του τόπου με τα λεφτά να πέφτουν σ’ αυτούς που παράγουν πλούτο, σ’ αυτούς που δουλεύουν στην οικοδομή, σ’ αυτούς που δουλεύουν στην ελληνική βιομηχανία. 
Σε συνθήκες αβεβαιότητας για την ευρύτερη περιοχή, επιδιώκουμε να καταστήσουμε την Ελλάδα προπύργιο ενεργειακής ασφάλειας για όλη την Ευρώπη. Την προηγούμενη εβδομάδα το κυβερνητικό συμβούλιο που επισκέφθηκε το Ισραήλ με επικεφαλής τον Πρωθυπουργό της χώρας και τον Αντιπρόεδρο της Κυβέρνησης υπέγραψε ένα σύνολο συμφωνιών με το Ισραήλ. Μία από τις συμφωνίες που υπογράψαμε εμείς ως Υπουργείο Ενέργειας με τον ομόλογο Υπουργό Ενέργειας αφορά δράσεις αξιοποίησης του ορυκτού πλούτου της Ανατολικής Μεσογείου και χρηματοδότησης αγωγών, διόδων μεταφοράς ενεργειακών προϊόντων από τα ευρύτερα κοιτάσματα της Λεκάνης της Λεβαντίνης μέσω Κύπρου, Κρήτης προς την ηπειρωτική Ελλάδα και στη συνέχεια προς τις αγορές της Ευρώπης. 
Επίσης πρόκειται για δράσεις που λένε κάτι πολύ σημαντικό. Λένε ότι αυτός εδώ ο τόπος δεν είναι απλώς μια οικονομία ή μια κοινωνία που βρίσκεται σε μία δημοσιονομική δυσπραγία –για την οποία πρέπει οι εταίροι να αντιληφθούν ότι δεν μπορεί να συνεχιστεί- αλλά ότι αυτός εδώ ο τόπος αποτελεί ταυτόχρονα την εσχατιά της Ευρώπης. «Φυλάττουμε Θερμοπύλες» σ’ αυτόν τον τόπο σε σχέση με την ευρύτερη περιοχή η οποία έχει μια απίστευτη γεωπολιτική ρευστότητα: εμφύλιος στη Συρία, προβλήματα στην Τουρκία, προβλήματα μεταξύ του Ισραήλ και του Ιράν, εμφύλιος στην Αίγυπτο, εμφύλιος στη Λιβύη. 
Ποιος είναι, λοιπόν, η εσχατιά της Ευρώπης; Αυτός ο τόπος! Απαιτούμε, λοιπόν, από τους εταίρους μας να μας αντιμετωπίζουν -και γι’ αυτό παλεύουμε- όχι ως μια οικονομία που έχει διαρθρωτικά προβλήματα που έρχονται από το παρελθόν και που με τεράστιες θυσίες ο ελληνικός λαός παλεύει να τα εξαφανίσει, αλλά ταυτόχρονα ως μια κοινωνία που στηρίζουμε την ευστάθεια του πολιτικού συστήματος στην ευρύτερη περιοχή. 
Η Ελλάδα αποτελεί πια πόλο σταθερότητας της ευρύτερης περιοχής. Γι’ αυτό το λόγο, αυτό που υπογράψαμε στο τριμερές μνημόνιο Ελλάδα-Κύπρος-Ισραήλ στις αρχές Αυγούστου –τη δημιουργία, δηλαδή, ενός αγωγού με κόστος πάνω από 4,7 δισεκατομμύρια ευρώ, ο οποίος θα μεταφέρει πάνω από οκτώ δισεκατομμύρια κυβικά μέτρα το χρόνο από τα ισραηλινο-κυπριακά κοιτάσματα προς την υπόλοιπη Ευρώπη- αποτελεί μια σπουδαία δράση μαζί με το ηλεκτρικό καλώδιο που θα συνδέει το Ισραήλ, την Κύπρο και την Ελλάδα. 
Κυρίες και κύριοι συνάδελφοι, στο Κεφάλαιο Β΄ του σχεδίου νόμου έχουμε επιδιώξει να επιλύσουμε ορισμένα ζητήματα που σχετίζονται με τον ορυκτό πλούτο της χώρας. Δεν θέλω να μπω σε λεπτομέρειες, γιατί και ο κ. Παπαγεωργίου, αλλά και εγώ θα έχουμε τη δυνατότητα να τα πούμε στην κατ’ άρθρον συζήτηση. 
Σας παρακαλώ, κυρίες και κύριοι συνάδελφοι, να κρατήσετε στο μυαλό σας το εξής. Ο ορυκτός πλούτος της χώρας αποτιμάται σε δεκάδες δισεκατομμύρια ευρώ. Σήμερα έχουμε πάνω από εξακόσιες πολύ σοβαρές επιχειρήσεις στον τόπο μας που αξιοποιούν τον ορυκτό πλούτο, πάνω από είκοσι χιλιάδες άμεσα εργαζόμενους και πάνω από ογδόντα χιλιάδες έμμεσα απασχολούμενους σ’ αυτόν τον κλάδο. 
Άρα, είναι ένας κλάδος τον οποίο πρέπει να προσέξουμε, γιατί αξιοποιεί τον εθνικό ορυκτό πλούτο και θα πρέπει να τον ενισχύσουμε με έναν τέτοιο τρόπο, ώστε να βελτιώσουμε την ανταγωνιστικότητά του. Ο Έλληνας επιχειρηματίας που ασχολείται με τον ορυκτό πλούτο του τόπου μας έχει να ανταγωνιστεί τον Τούρκο και το Βούλγαρο, που επίσης απευθύνονται στις ίδιες αγορές με εμάς. Άρα, έχει μεγάλη σημασία να διευκολύνουμε την αξιοποίηση του ορυκτού πλούτου. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Υπουργού)
Κύριε Πρόεδρε, δώστε μου, σας παρακαλώ, τρία λεπτά ακόμα.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ορίστε, κύριε Υπουργέ, συνεχίστε.</ChairmanSpeech> 
<Speech><Parlmember>ΙΩΑΝΝΗΣ ΜΑΝΙΑΤΗΣ</Parlmember> (Υπουργός Περιβάλλοντος, Ενέργειας και Κλιματικής Αλλαγής):  Θέλω να σημειώσω μερικά πολύ βασικά πράγματα, γιατί έχει σημασία να ξέρουμε πού στεκόμαστε, ώστε να ξέρουμε και ποιες είναι οι προκλήσεις του μέλλοντος. 
Το 2011 δημοσιεύσαμε τον πιο σύγχρονο Κώδικα Μεταλλευτικών και Λατομικών Εργασιών της Ευρώπης, άρα ένα σύγχρονο εργαλείο που λέει πώς μπορεί να προστατευθεί η υγιεινή και η ασφάλεια των εργαζομένων στις συγκεκριμένες εξορυκτικές δραστηριότητες και ταυτόχρονα να διαφυλαχθεί το περιβάλλον. 
Είμαστε μια από τις πέντε πρώτες ευρωπαϊκές χώρες που δημοσιεύσαμε και αναρτήσαμε τους άξονες της πολιτικής μας για την εθνική μεταλλευτική πολιτική και σε αυτήν τη κατεύθυνση βαδίζουμε και θα βαδίζουμε και στο μέλλον. Προχωρούμε, καταγράφουμε και αξιολογούμε τους περίπου εκατόν είκοσι δημόσιους μεταλλευτικούς χώρους και την αξιοποίηση των κοιτασμάτων της χώρας. Δρομολογούμε το Μεταλλευτικό Κτηματολόγιο στο πλαίσιο της συνολικής δραστηριότητας για το Κτηματολόγιο της χώρας και με την ευθύνη του κ. Παπαγεωργίου του Υφυπουργού μέχρι το τέλος της χρονιάς, θα καταθέσουμε για δημόσια διαβούλευση το νέο λατομικό νομοσχέδιο.
Ταυτόχρονα έχουμε κάνει μια τομή σε σχέση με αυτό που ίσχυε τις τελευταίες δεκαετίες. ‘Εχουμε ενισχύσει απεριόριστα τα αντισταθμιστικά οφέλη από δημόσια και ιδιωτικά μεταλλεία που παίρνουν οι τοπικές κοινωνίες. 
Δυστυχώς υπήρχε μια παράνοια τις τελευταίες δεκαετίες, απαγορευόταν να έχουν συγκεκριμένα αντισταθμιστικά οφέλη οι τοπικές κοινωνίες δίπλα στις οποίες υπήρχε η εξορυκτική δραστηριότητα. Σταμάτησε αυτό και άρα, δημόσια και ιδιωτικά μεταλλεία πληρώνουν συγκεκριμένα τέλη. 
Ολοκληρώνοντας, κυρίες και κύριοι συνάδελφοι, θέλω να σημειώσω ότι η παγκόσμια οικονομική κρίση αμφισβήτησε τον κυρίαρχο νεοκλασικό τρόπο σκέψης. Αμφισβήτησε την ικανότητα αυτορρύθμισης της αγοράς και τη δυσπιστία σε κάθε μορφής κρατικό παρεμβατισμό, η γνωστή σχολή Μίλτον Φρίντμαν, αμφισβήτησε τα υποδείγματα γενικής ισορροπίας, αμφισβήτησε το δήθεν ορθολογικό μοντέλο περί κρίσεων και λήψης αποφάσεων, ένα μοντέλο που στοιχειοθετήθηκε και επιστημονικά από πλήθος ρευμάτων οικονομικής σκέψης, μεταξύ άλλων και από τη συμπεριφορική οικονομική θεωρία του νομπελίστα Ντάνιελ Κάνεμαν.  
Η οικονομική κρίση αμφισβήτησε στην πράξη τη δυνατότητα του παγκόσμιου χρηματοπιστωτικού καπιταλισμού να δημιουργεί επαρκείς θέσεις εργασίας. Η κοινωνία μας το βιώνει, άλλωστε, όσο καμμία άλλη χώρα στον κόσμο αυτήν τη στιγμή. Η κρίση αποτελεί και μια ευκαιρία για να διαμορφώσουμε ένα μοντέλο βιώσιμης οικονομικής ανάπτυξης, ένα μοντέλο που ενσωματώνει τις δημιουργικές δυνάμεις του τόπου, ένα μοντέλο που απαιτεί η Ελλάδα να πάει στο μέλλον με νέες σκέψεις και νέες προσεγγίσεις. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Υπουργού)
Βρισκόμαστε σε μια εποχή εθνικής ανασυγκρότησης, που θα πρέπει να αποφασίσουμε τι ανάπτυξη θέλουμε, να αποκτήσουμε μια νέα εθνική αυτογνωσία, μια νέα πατριωτική περηφάνια. 
Η κλιματική αλλαγή επίσης, που συνιστά κορυφαίο θέμα της ενέργειας, έφερε στο προσκήνιο και ένα μεγάλο πλανητικό δίλημμα, τη σύγκρουση των γενεών και άρα εδώ την ανάγκη για αλληλεγγύη των γενεών. 
Και επειδή είμαστε μια χώρα που περνάει πραγματικά δύσκολες στιγμές, θέλουμε από πλευρά μας, ως Υπουργείο Περιβάλλοντος, Ενέργειας και Κλιματικής Αλλαγής να καταθέσουμε αυτό που στο άρθρο 17 συνιστά  μια πρόβλεψη. Είχα την τιμή πριν δυόμισι χρόνια να είμαι ο πρώτος Ευρωπαίος Υπουργός, που δημοσιοποίησε υπουργική απόφαση για φτηνό ηλεκτρικό ρεύμα σε φτωχές οικογένειες. Ακολούθησαν άλλες χώρες. Αυτό είναι απόφαση Συμβουλίου Υπουργών Ενέργειας. Ήμασταν οι πρώτοι που το εφαρμόσαμε. Σήμερα, τετρακόσιες τριάντα χιλιάδες ελληνικές οικογένειες παίρνουν ηλεκτρικό ρεύμα με έκπτωση έως και 40%, σε σχέση με τις υπόλοιπες. Μακάρι να υπήρχε η δυνατότητα αυτές οι τετρακόσιες τριάντα χιλιάδες οικογένειες να γίνουν πολύ περισσότερες. 
Τι κάνουμε τώρα στο νομοσχέδιο αυτό; Παρακαλώ την προσοχή σας και είμαι βέβαιος ότι αυτό θα ψηφιστεί απ’ όλες τις πτέρυγες.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Και παρακαλώ με αυτό να τελειώσετε, κύριε Υπουργέ.</ChairmanSpeech>
 <Speech><Parlmember>ΙΩΑΝΝΗΣ ΜΑΝΙΑΤΗΣ</Parlmember> (Υπουργός Περιβάλλοντος, Ενέργειας και Κλιματικής Αλλαγής): Θα τελειώσω και ζητώ συγγνώμη, έχετε δίκιο, κύριε Πρόεδρε. 
Στο άρθρο 17 επεκτείνουμε τη δυνατότητα που έχει ο αρμόδιος Υπουργός να δώσει ειδικές εκπτώσεις, όχι μόνο στα άτομα και στις οικογένειες που εντάσσονται στο Κοινωνικό Οικιακό Τιμολόγιο, αλλά και σε μια νέα κατηγορία δικαιούχων. Η νέα αυτή κατηγορία είναι τα δημοτικά, κοινωνικά και εκκλησιαστικά συσσίτια, τα δημοτικά και κοινοτικά παντοπωλεία και φαρμακεία, είναι το σύνολο όλων αυτών των δράσεων που τα τελευταία χρόνια, δείχνουν ότι σε αυτόν τον τόπο υπάρχει ανθρωπιά και αλληλεγγύη. Και έχουμε χρέος όλοι να αποδείξουμε -και γι’ αυτό είμαι βέβαιος ότι όλοι θα το υπερψηφίσουμε αυτό το άρθρο- ότι σε αυτές τις δράσεις του, που είναι δράσεις κοινωνικής αλληλεγγύης, έχουμε το δικαίωμα να δώσουμε έκπτωση έως και 60% ή 70% και το δικαιούνται αυτοί που προσφέρουν με ανιδιοτέλεια στο συνάνθρωπό τους. 
Τελειώνοντας και ευχαριστώντας για την κατανόησή σας, θέλω να σας πω, κυρίες και κύριοι συνάδελφοι, ότι μπορούμε όλοι μαζί να κάνουμε την ενέργεια και τον ορυκτό πλούτο της χώρας  βασικούς πυλώνες για ένα νέο μοντέλο ανάπτυξης: Αειφορία, βιωσιμότητα, ισόρροπη περιφερειακή ανάπτυξη, δημιουργία νέων θέσεων εργασίας είναι αυτό το οποίο συνιστά την προοπτική εξόδου της χώρας από την κρίση. 
Ευχαριστώ πολύ. 
(Χειροκροτήματα από την πτέρυγα του ΠΑΣΟΚ)</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ευχαριστούμε, κύριε Υπουργέ. 
Τον λόγο έχει ο κ. Παπαδημούλης, Κοινοβουλευτικός Εκπρόσωπος του ΣΥΡΙΖΑ.</ChairmanSpeech> 
<Speech><Parlmember>ΔΗΜΗΤΡΙΟΣ ΠΑΠΑΔΗΜΟΥΛΗΣ</Parlmember>: Ευχαριστώ, κύριε Πρόεδρε. 
Κύριοι Υπουργοί, κυρίες και κύριοι συνάδελφοι, εδώ και είκοσι χρόνια όποτε συζητάμε νομοσχέδια για την ενέργεια, υπάρχει μία ομόφωνη διαπίστωση -με τον εκάστοτε Υπουργό να πρωτοπορεί στις διαπιστώσεις- ότι έχουμε μια πάρα πολύ σπάταλη, ενεργειακά, οικονομία, μια πολύ ενεργοβόρα οικονομία και ότι προέχει--πρώτη προτεραιότητα είναι- η εξοικονόμηση ενέργειας, γιατί η εξοικονόμηση είναι το μεγαλύτερο κοίτασμα. Ευχαριστώ πολύ! 
Τι κάνετε  είκοσι χρόνια, για να αντιμετωπιστεί αυτό το πρόβλημα; Πού είναι το σχέδιο, πού είναι οι στόχοι, πού είναι το αποτέλεσμα; Μας φέρνετε μία ρύθμιση που θα έπρεπε να υπάρχει εξαρχής, για να μπορούν και οι δήμοι να μπουν στο Πρόγραμμα «Εξοικονομώ». Πού είναι; Το περίφημο καλώδιο που θα συνδέει την Κρήτη με την ηπειρωτική Ελλάδα το ακούω περίπου τριάντα χρόνια. Το λέω αυτό, γιατί με πολλές διαπιστώσεις του Υπουργού δεν έχω καμμία αντίρρηση. 
Αν διαβάσετε το πρόγραμμα ανασυγκρότησης και ανάπτυξης που κατέθεσε στον ελληνικό λαό ο ΣΥΡΙΖΑ πριν από ένα χρόνο, θα δείτε ότι ορισμένες διαπιστώσεις είναι περίπου ταυτόσημες. Το θέμα είναι αν ο απολογισμός της κυβερνητικής πράξης υπηρετεί αυτούς τους στόχους. Η απάντηση, δυστυχώς, είναι όχι. Έχουμε μία πολύ ενεργοβόρα  οικονομία. Έχουμε μία ακριβή ενέργεια, πολύ ακριβή και για τις επιχειρήσεις, αυξάνοντας τα λουκέτα, μειώνοντας την ανταγωνιστικότητα των προϊόντων και των υπηρεσιών, υποθηκεύοντας τις εξαγωγές, αλλά και για τα νοικοκυριά. Και επειδή δεν μου αρέσουν οι θεωρίες, θα πω ότι στη Γερμανία το πετρέλαιο θέρμανσης έχει 90 λεπτά και στην Ελλάδα έχει 1,30. Αυτό δεν είναι παραλογισμός;
Πριν από λίγες μέρες η Κυβέρνησή σας έστειλε ένα e-mail –λέει- στην τρόικα, για να μειωθεί κατά 15% ο φόρος στο πετρέλαιο κ.λπ. και έγινε μεγάλος «μπουχός», αν το έστειλε ο Στουρνάρας, αν το έστειλε ο Σταϊκούρας με εντολή Σαμαρά, ερήμην Στουρνάρα κ.λπ.. 
Η τρόικα απάντησε  όχι σε είκοσι τέσσερις ώρες.  Ποια είναι η δική σας αντίδραση;  Ήταν απλώς ένα επικοινωνιακό κόλπο, για να πούμε ότι το ζητήσαμε, αλλά δεν μας το έδωσαν, σε μια χώρα που ακόμη και για να δοθεί παράταση στην υποβολή φορολογικών δηλώσεων, πρέπει να πει ναι η τρόικα; 
Δεύτερο παράδειγμα: Φυσικό αέριο. Το προμηθευόμαστε 30%-33% περίπου ακριβότερα απ’ ό,τι η Βουλγαρία από τον ίδιο αγωγό από τους Ρώσους. Το φωνάζουμε χρόνια. Έστειλε μια επιστολή ο Πρωθυπουργός  πριν από μερικές ημέρες. Όμως όσο θέλατε να πουλήσετε τη ΔΕΠΑ, δεν το θίγατε το θέμα, για να έχει προίκα ο ιδιώτης. 
Η ακριβή ενέργεια σημαίνει και ενεργειακή φτώχεια. Σημαίνει νοικοκυριά που δεν έχουν τη δυνατότητα να χρησιμοποιήσουν την ενέργεια, γιατί έχουμε και ακριβό πετρέλαιο –σας είπα αριθμούς- και ακριβό φυσικό αέριο και ακριβή ηλεκτρική ενέργεια, σε σύγκριση με την αγοραστική δύναμη των νοικοκυριών σε άλλες ευρωπαϊκές χώρες. Μη συγκρίνουμε παπούτσια με πορτοκάλια! 
Τα τελευταία χρόνια, αν δει κανείς το ρυθμό αύξησης των τιμολογίων ηλεκτρικής ενέργειας, θα δει ότι για τα νοικοκυριά πάει έτσι.  Και πληρώνουν τα νοικοκυριά τα «σπασμένα» και για μια μεγάλη προχειρότητα στο σχεδιασμό της ανάπτυξης των ΑΠΕ. Εμείς είμαστε η παράταξη που και από τα δύσκολα χρόνια λέγαμε ότι πρέπει να αναπτυχθούν οι ΑΠΕ στην Ελλάδα για τους λόγους που έξοχα ανέπτυξε και ο εισηγητής μας ο Θανάσης Πετράκος και ο Μανώλης Γλέζος. 
Πρέπει να μειωθεί η χρήση των ορυκτών καυσίμων είτε είναι εγχώρια –λιγνίτης- είτε είναι εισαγόμενα  -πετρέλαιο- προς όφελος των ΑΠΕ. ‘Ομως ο τρόπος με τον οποίο έγινε στην Ελλάδα, ήταν τόσο πρόχειρος, τόσο γαλαντόμος που έκτοτε, υπάρχει ένα συνεχές σπασμωδικό αλαλούμ που δημιουργεί προβλήματα τεράστια, διότι το κράτος εμφανίζεται ως μπαταχτσής, εμφανίζεται να υιοθετεί δεσμεύσεις που ανέλαβε, γιατί δεν σκέφτηκε όταν έδινε αυτές τις εγγυημένες τιμές αυτό που όλοι προέβλεπαν, τη ραγδαία πτώση του κόστους των επενδύσεων στις ΑΠΕ.
Επιπλέον οι κυβερνήσεις σας, κύριε Μανιάτη και κύριε Παπαγεωργίου, ανακάτεψαν μαζί με τις ΑΠΕ κι άλλα πράγματα με φωτογραφικές ρυθμίσεις, για να εξυπηρετήσετε συμφέροντα φίλων σας. Από το τέλος ΑΠΕ, που τώρα μετονομάστηκε σε ΕΤΜΕΑΡ –αντί να κάνετε σοβαρή πολιτική, αλλάζετε απλώς τους όρους- το 40% πάει για να επιδοτήσει πραγματικές ΑΠΕ και το 60% περίπου πάει για να επιδοτήσει παραγωγή ηλεκτρικού ρεύματος μεγάλων εγκαταστάσεων, μεγάλων ονομάτων, μεγάλων επενδυτών που χρησιμοποιούν ως πρώτη ύλη, το φυσικό αέριο. Αυτό δεν είναι ΑΠΕ. Είστε και οι δύο μηχανολόγοι, αν δεν κάνω λάθος. Δεν είναι ΑΠΕ αυτό.
Έχουμε και ένα νομοθετικό «ράβε-ξήλωνε». Το νομοσχέδιο σας τι κάνει; Αλλάζει διατάξεις που εσείς φέρατε να ψηφιστούν το ’12 και το ’13. Είναι αυτό σχεδιασμός; Είναι σοβαρή πολιτική; 
Και επιπλέον τι κάνει αυτό το νομοσχέδιο; Σε όλα τα κρίσιμα και τα μεγάλα θέματα ζητάει από τη Βουλή να εξουσιοδοτήσει τον Υπουργό να τα ρυθμίσει με υπουργική απόφαση. Αυτό είναι το άκρον άωτον του συγκεντρωτισμού και της αυτοκατάργησης του Κοινοβουλίου. 
Και έχει σε πολλά θέματα και φωτογραφικές ρυθμίσεις, μπαλώματα, που ορισμένες φορές δημιουργεί την υποψία ότι θέλετε να εξυπηρετήσετε και συγκεκριμένες καταστάσεις. Αλλά γι’ αυτά θα μιλήσουμε και την Πέμπτη στη συζήτηση επί των άρθρων και των τροπολογιών. 
Κύριε Μανιάτη και κύριε Παπαγεωργίου, όλα τα ανοιχτά θέματα παραμένουν ορθάνοιχτα και μετά την ψήφιση του νομοσχεδίου από την κυβερνητική πλειοψηφία. 
Τι θα γίνει με τις εγγυημένες τιμές των φωτοβολταϊκών στις διάφορες γενιές των επενδύσεων και το ενδεχόμενο νέας μείωσης κ.λπ., κ.λπ. Και ποιος θα πληρώσει; Και πώς θα κατανεμηθεί το κόστος; Το νομοσχέδιο δεν λέει τίποτα γι’ αυτά. Θα τα κάνετε εσείς με υπουργική απόφαση. Με ποιον οδηγό, με ποια κριτήρια δεν ξέρω. Θα το συζητήσετε, λέει, με τους παραγωγούς.
Τι θα κάνετε με το έλλειμμα του ΛΑΓΗΕ; Θα το δείτε και θα βρείτε μία καλή λύση. Αυτά μας είπατε στην επιτροπή. Τι θα κάνετε με το σχεδιασμό για την αλλαγή του ενεργειακού μείγματος; Με ποιους στόχους; Με ποια μέσα πολιτικής; Με ποιους πόρους; Το ετοιμάζετε. 
Το τέλος διακοψιμότητας, που δεν είναι κακή ιδέα ως φιλοσοφία, πόσο θα κοστίσει; Και ποιοι θα πληρώσουν και πόσο το «μάρμαρο»; Δεν αρκεί να μας λέτε «δεν θα το πληρώσει ο καταναλωτής, θα το πληρώσουν οι παραγωγοί».
Πού είναι η μελέτη επιπτώσεων, κύριε Μανιάτη και κύριε Παπαγεωργίου; Όταν εισάγουμε μία τέτοια ρύθμιση κάνουμε μια μελέτη, εξετάζουμε σενάρια και λέμε αυτή είναι η βέλτιστη για το δημόσιο συμφέρον. Πού είναι η μελέτη επιπτώσεων;
Πώς συνδέεται αυτό με τους ευρωπαϊκούς στόχους, για τους οποίους δεν μας είπατε τίποτα, αλλά τους έχει υπογράψει η χώρα; Είναι φιλόδοξοι, εννοώ το εθνικό σχέδιο δράσης « 20 -20- 20», το 20% για το 2020 - να μην το εξηγώ τώρα- που αν δεν επιτευχθεί, θα έχουμε πέναλτι. Πώς συνδέεται αυτό;
Πώς θα υπηρετηθούν όλοι αυτοί οι στόχοι όταν κομματιάζετε και πουλάτε τη ΔΕΗ, βάζετε χέρι και στα δίκτυα, παραβιάζοντας ακόμη και τις προεκλογικές δεσμεύσεις και της Νέας Δημοκρατίας και του ΠΑΣΟΚ και την προγραμματική συμφωνία Νέας Δημοκρατίας, ΠΑΣΟΚ, ΔΗΜΑΡ;
Διότι καινούργια συμφωνία δεν υπάρχει. Είστε Κυβέρνηση τέσσερις μήνες. Τη νέα προγραμματική συμφωνία Νέας Δημοκρατίας – ΠΑΣΟΚ ακόμα δεν την έχουμε δει, διότι προφανώς έχετε το μνημόνιο και βολεύεστε. 
	Έρχομαι τώρα στα θέματα που εσείς φέρνετε και δεν μας επιτρέπετε να συζητάμε μόνο για τα ενεργειακά, γιατί εσείς το κάνετε το νομοσχέδιο «κουρελού». Μια που συζητάμε για την ενέργεια, γιατί δεν δέχεστε την τροπολογία που καταθέτουμε εμείς, για να επανέλθει η φορολογία στο πετρέλαιο θέρμανσης εκεί που ήταν το 2011; Το κράτος τότε εισέπραξε 440 εκατομμύρια ευρώ από ό,τι θα υπάρξει το 2013. Γιατί αν είναι πιο φθηνό, θα καταναλώσουν περισσότεροι και θα αγοράσουν περισσότερο. Δεν θα επαναληφθεί το φαινόμενο επτά, οκτώ στις δέκα πολυκατοικίες, κυρία Βούλτεψη, να μην αγοράσουν πετρέλαιο με απόφαση της συνέλευσης της πολυκατοικίας. Εδώ υπάρχει και έλλειψη κοινής λογικής. 
Υπάρχουν, επίσης, μερικά άρθρα που έχουν κάτι πράγματα σκανδαλώδη. Ως προς το ΑΔΜΗΕ, είναι αλήθεια ότι διορίσατε επικεφαλής ενός πάρα πολύ σημαντικού οργανισμού, έναν απόφοιτο ΤΕΙ, που το βασικό του προσόν είναι ότι στην εσωκομματική κούρσα της Νέας Δημοκρατίας υποστήριξε φανατικά τον κ. Σαμαρά; Δεν υπάρχει κανένας με καλύτερο βιογραφικό γι’ αυτό το πόστο; 
Στη ΡΑΕ, γιατί αυτή η ειδική μεταρρύθμιση για το νούμερο ένα και το νούμερο δύο της ΡΑΕ; Μπορείτε να μας καταθέσετε εδώ τα έγγραφα τού τι αναθέτουν αυτοί και σε ποιους; Μήπως αναθέτουν και σε συγγενείς και φίλους ακριβές μελέτες; 
Ως προς τα αποθέματα πετρελαίου, συζητάγαμε το νομοσχέδιο εδώ και σας λέγαμε –επειδή ήταν και προσαρμογή σε ευρωπαϊκή νομοθεσία- ότι κάνετε ένα δώρο στους μεγαλοεπιχειρηματίες που ασχολούνται με την εμπορία και με τη διύλιση, όταν τους επιτρέπετε να κρατάνε τα αποθέματα και εκτός Ελλάδας, διότι δεν είναι και εύκολος ο έλεγχος. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Παρακαλώ, κύριε Πρόεδρε, θα ήθελα την ίδια ανοχή που δείξατε και στον κύριο Υπουργό. 
Δεν μας ακούσατε. Γιατί όντως, αν τα αποθέματα τα κρατάει κανείς έξω, «πιασ’ τ’ αυγό και κούρευ’ το». Εδώ δυόμισι χρόνια, έχετε τη λίστα Λαγκάρντ και δεν μπορέσατε να μαζέψετε ένα ευρώ, θα ελέγξετε τα αποθέματα πετρελαίου στο εξωτερικό;
Και τώρα τους κάνετε και δεύτερο δώρο! Καταργείτε μια ρύθμιση που εσείς φέρατε, που λέγατε ότι τα αποθέματα για το στρατό είναι άλλο πράγμα από τα αποθέματα που πρέπει να κρατάμε από την υπόλοιπη οικονομική δραστηριότητα της χώρας. Τώρα λέτε να βάλουμε και αυτά, να μειώσουμε δηλαδή την υποχρέωση των αποθεμάτων, για να διευκολύνουμε φίλους επιχειρηματίες. Δεν θέλετε να είναι τόσο φτωχοί! Επιδοτούν και την επαναφορά των αρμάτων μάχης στις παρελάσεις. 
Και με την ευκαιρία, ρωτήστε τους υπευθύνους των οικονομικών. Όταν καταργήσατε την παρουσία των αρμάτων μάχης στις παρελάσεις, μας είπατε ότι θα κάνετε οικονομία 3 εκατομμύρια ευρώ, αν θυμάμαι καλά. Τώρα που τα επαναφέρετε –και γι’ αυτό το θέμα έχει γίνει μέγας καβγάς μεταξύ ΠΑΣΟΚ και Νέας Δημοκρατίας- μας λέτε ότι θα κοστίσει μόνο 35.000 ευρώ η επαναφορά. Δεν μπορεί να λέτε αλήθεια και τη μία φορά και την άλλη και η διαφορά είναι 1 προς 100! 
Για να πω και μια καλή κουβέντα, η επαναδιατύπωση που καταθέσατε για τα αγροτικά φωτοβολταϊκά είναι ένα μισό θετικό βήμα που έρχεται προς την κατεύθυνση μιας πρότασης που εμείς έχουμε καταθέσει. Σας προτείνουμε -πριν ψηφιστεί το νομοσχέδιο- να συνεργαστείτε και με το Υπουργείο Αγροτικής Ανάπτυξης και να φέρετε κάτι πιο τολμηρό, γιατί κινδυνεύουν με τη νέα ΚΑΠ κάποιοι άνθρωποι, που επένδυσαν σε ένα μικρό φωτοβολταϊκό, να θεωρηθούν ότι δεν είναι, κατά κύριο επάγγελμα, αγρότες και να χάσουν τις συρρικνωμένες αγροτικές επιδοτήσεις. Είναι κρίμα να γίνει αυτό.  
Όσον αφορά τα υπόλοιπα, θα τα πούμε την Πέμπτη στη συζήτηση για τα άρθρα και τις τροπολογίες. Στο ένα λεπτό που μου μένει, θα ήθελα να σας ρωτήσω: Πού είναι η έκθεση του Γενικού Λογιστηρίου για το πόσο θα κοστίσει αυτό που μας φέρνετε για τη δήθεν Δημόσια Τηλεόραση που έχετε στήσει; 
Πόσο θα κοστίσει αυτή η παράταση για δέκα μήνες; Αυτοί που έχετε προσλάβει πώς δουλεύουν και τι φτιάχνουν; Γιατί αυτό που παράγουν ως προϊόν, «δεν βλέπεται». Αν εξαιρέσει κανείς τη φιλοκυβερνητική προπαγάνδα, είναι χειρότερο και από το προιόν αυτό της ταινίας «Λούφα και Παραλλαγή», που έβγαζαν στην ΥΕΝΕΔ. Τι εγγυάται ότι με την παράταση που προκλήθηκε –επειδή ξεσηκώθηκαν και οι πέτρες για δύο χρόνια, προκειμένου να μην παραγραφούν υποθέσεις, όπως η λίστα Λαγκάρντ, κ.λπ.- θα αλλάξει κάτι στην απουσία πολιτικής σας βούλησης να συλλάβετε τη μεγάλη φοροδιαφυγή; 
Είναι εξευτελιστικό να λέει ο κ. Στουρνάρας πριν λίγες μέρες εδώ στη Βουλή, ότι από τις είκοσι τέσσερις χιλιάδες επτακόσιες δέκα υποθέσεις ολοκληρώθηκε ο έλεγχος μόνο σε δύο, γιατί δεν έχουμε την τεχνολογία. Ποιος σας εμπόδισε σαράντα χρόνια με δικές σας κυβερνήσεις να αποκτήσετε αυτήν τη τεχνολογία, για να μαζέψετε λεφτά, που άλλες χώρες μάζεψαν σε εβδομάδες; 
Τέλος, για να κλείσω πάλι εποικοδομητικά, εμείς λέμε «ΝΑΙ» στην αναστολή χρηματοδότησης κομμάτων, εφόσον ο αρχηγός και ένα σημαντικό μέρος της Κοινοβουλευτικής Ομάδος έχει εμπλακεί, κατηγορείται, έχουν ασκηθεί διώξεις και υπάρχουν προσωρινές κρατήσεις για θέματα εγκληματικής δράσης. Πρέπει όμως, να βρούμε τρόπο με κοινό νου, με αμοιβαίες υποχωρήσεις, να νομοθετήσουμε όλοι μαζί εδώ και χωρίς να αυτοκαταργούμε τη Βουλή. 
Η θεωρία τού «δεν χρειάζεται η Βουλή, δεν χρειάζεται Πλειοψηφία, δεν χρειάζεται και διευρυμένη Πλειοψηφία» που είναι το καλύτερο, γιατί το κριτήριο της συναίνεσης πιστοποιεί ότι πάμε και σε ένα καλό δρόμο, είναι σε αντίφαση με την αυτοπεποίθηση που πρέπει να έχει η δημοκρατία, όταν αντιμετωπίζει τέτοιες δραστηριότητες, αλλά σε αντίφαση και με τη νέα πρόταση που φέρνετε. Δηλαδή, χρειάζεται η Βουλή για να ψηφίσετε τη ρύθμιση και από εκεί και πέρα, θα λειτουργούν όλα αυτόματα χωρίς τη Βουλή; 
Η Κυβέρνηση μετακινήθηκε από τις αρχικές προτάσεις. Επομένως κάνω έκκληση –ξέρω ότι δεν το χειρίζεστε εσείς- να συνεχίσει να κάνει βήματα έτσι, ώστε στο τέλος της συνεδρίασης την Πέμπτη, να νομοθετήσουν όλες οι πτέρυγες της Βουλής, πλην των χιτλερικών, μαζί πάνω σ’ αυτό το θέμα.
Ευχαριστώ πολύ.
(Χειροκροτήματα από την πτέρυγα του ΣΥΡΙΖΑ-ΕΚΜ)</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Το λόγο έχει ο Κοινοβουλευτικός Εκπρόσωπος του ΠΑΣΟΚ, ο κ. Κουκουλόπουλος.</ChairmanSpeech>
<Speech><Parlmember>ΠΑΡΙΣ ΚΟΥΚΟΥΛΟΠΟΥΛΟΣ</Parlmember>: Ευχαριστώ, κύριε Πρόεδρε.
Κυρίες και κύριοι συνάδελφοι, νομίζω ότι έχουμε ήδη αποφασίσει σιωπηρά να συζητήσουμε τις τροπολογίες αναλυτικότατα την Πέμπτη. Σπεύδω να πω ότι οι παριστάμενοι Υπουργοί θα πρέπει να ενημερώσουν τους συναδέλφους τους ότι για την ποιότητα της συζήτησης και για την κοινοβουλευτική τάξη θα πρέπει να έχουμε για το σύνολο των τροπολογιών την παρουσία των αρμοδίων Υπουργών. Παρακαλώ πολύ να μεταφερθεί, κύριε Υπουργέ. Πιστεύω πως μας εκφράζει όλους. Δεν θέλω να διεκδικήσω την πρόταση. 
Σπεύδω να υπογραμμίσω και να χαιρετίσω αυτό που είπε προ ολίγου ο Κοινοβουλευτικός Εκπρόσωπος του ΣΥΡΙΖΑ, για την ανάγκη να ομοφωνήσουμε στην κρισιμότερη τροπολογία που αφορά τη διαδικασία διακοπής της χρηματοδότησης κομμάτων.
Θα ήθελα να πω από το Βήμα της Βουλής με τον πιο επίσημο τρόπο, ότι στο κρισιμότερο ζήτημα που χωρίζει δύο σχέδια που πρέπει να γίνουν ένα  είμαστε απόλυτα θετικοί στο ότι η Βουλή πρέπει να έχει ρόλο. ‘Εχουμε κάνει γνωστή αυτήν τη θέση μας στον κύριο Υπουργό. Έχουμε συζητήσει και με τον Γραμματέα της Κοινοβουλευτικής Ομάδας του ΣΥΡΙΖΑ. Δεν είναι ζητήματα που πρέπει να τα διευθετούμε μεταξύ μας σιωπηρά. Εδώ πρέπει να διευθετηθεί την Πέμπτη ανοικτά και δημόσια αυτό το ζήτημα. 
Πιστεύω ότι θα είναι ό,τι καλύτερο, όλα τα κόμματα του συνταγματικού τόξου να στείλουν ένα μήνυμα ενότητας στην ελληνική κοινωνία. Πιστεύω ότι θα είναι πάρα πολύ σημαντικό, όταν μάλιστα αυτή η περιπέτεια των κοινοβουλευτικών θεσμών ξεκίνησε με πρώτο θύμα προπηλακισμών εδώ μέσα στη Βουλή, τoν παριστάμενο σήμερα Υπουργό, τότε Γραμματέα Κοινοβουλευτικής Ομάδας. Νομίζω ότι το θυμόμαστε όλοι, γιατί οι περισσότεροι ήμασταν παρόντες και παρούσες.
Εδώ σταματάω για τις τροπολογίες, γιατί, όπως είπα, θα πρέπει να συζητηθούν παρουσία των αρμοδίων Υπουργών την Πέμπτη. 
Έρχομαι στο επίμαχο θέμα που αφορά την ενέργεια. Θα μπορούσα να πω πάρα πολλά, ασχολούμενος επί πάρα πολλά χρόνια με την ενέργεια, ωστόσο θέλω να σταθώ σε μερικά πολύ συγκεκριμένα σημεία. 
Το πρώτο αφορά γενικότερα, θέμα της ενέργειας. Νομίζω ότι αδικούμε τους εαυτούς μας και τη χώρα, όπου στην ανάγκη για σχέδιο –για την οποία ανάγκη θα μιλήσω κι εγώ στη συνέχεια και μάλιστα πολύ συγκεκριμένα- υποβαθμίζουμε και μηδενίζουμε ό,τι γίνεται στη χώρα, αυτό δεν χρειάζεται. Αναφέρομαι αναγκαστικά στην ηλεκτρική ενέργεια, γιατί οι ΑΠΕ είναι ηλεκτρική ενέργεια. Προφανώς υπάρχουν τα τεράστια κοιτάσματα των υδρογονανθράκων, που μακάρι να οδηγήσουν πολύ γρήγορα σε ένα άλλο τοπίο. Το νομοσχέδιο μάς υποχρεώνει να περιορίσουμε κατά κάποιο τρόπο, τη συζήτηση στην ηλεκτρική ενέργεια, ένα κρίσιμο παράγοντα και για το λαϊκό εισόδημα, αλλά και για το ανταγωνιστικό των ελληνικών προϊόντων και κατά συνέπεια, για τη βιωσιμότητα των επιχειρήσεων, ιδιαίτερα αυτών που είναι ηλεκτροβόρες. 
Η Ελλάδα είναι μία χώρα, που τους κρισιμότερους παράγοντες που παραδοσιακά διείπαν τον τομέα της ηλεκτρικής ενέργειας, δηλαδή ενεργειακή αυτάρκεια, ασφάλεια εφοδιασμού και κόστος Kwh, τους είχε κατακτημένους από τα πρώτα μεταπολεμικά χρόνια. Από αυτήν την άποψη είναι μία χώρα πρότυπο, θα έλεγα, σε αυτόν τον τομέα. Βέβαια βάσισε όλη αυτήν την πολιτική, κατά κύριο λόγο, στα εγχώρια κοιτάσματα των λιγνιτών. Έτσι είχαμε και τιμή ιδιαίτερα ανταγωνιστική επί χρόνια και αυτάρκεια και ασφάλεια εφοδιασμού. 
Εκεί που δεν τα πήγαμε ιδιαίτερα καλά, ήταν, όταν ήρθαν οι δύο νέες παράμετροι στον ενεργειακό σχεδιασμό, που είναι η περιβαλλοντική διάσταση με το εθνικό σχέδιο δράσης «20-20-20» και όχι μόνο, και βέβαια και η διάσταση απελευθέρωσης της ενέργειας. Εκεί η χώρα δεν έκανε τόσο στέρεα και σταθερά βήματα. Παραπάτησε πολλές φορές. Αυτό το λέω για να ξέρουμε τι μας συμβαίνει. 
Δεν θέλω τώρα να απεραντολογήσω γιατί είναι πολλά χρόνια, δεκαετίες ξαναλέω, που ασχολούμαι με το ενεργειακό ζήτημα. Δεν θέλω να κουράσω την αντιπροσωπεία. Θέλω να είμαι χρήσιμος και εύστοχος σε μερικά σημεία. 
Θέλω να πω σήμερα -αξιοποιώντας την παρουσία και του Υπουργού και του αρμοδίου Υφυπουργού για πολλά ενεργειακά θέματα και του Γενικού Γραμματέα, που επίσης ασχολείται και κατέχει ιδιαίτερα το ενεργειακό, αλλά και πολλών συνεργατών και όλων των συναδέλφων- ότι ακριβώς, επειδή τα πράγματα έχουν γίνει σύνθετα, δηλαδή πλην της ενεργειακής αυτάρκειας, της ασφάλειας εφοδιασμού, του κόστους της Kwh, έχει μπει και η παράμετρος απελευθέρωσης και η παράμετρος περιβάλλον, νομίζω ότι είναι ώρα να ξαναβάλουμε να λειτουργήσει η Εθνική Επιτροπή Ενεργειακού Σχεδιασμού. Πρέπει να είναι η εικοστή φορά που το λέω από το Βήμα της Βουλής, από τότε που σιωπηρά στην πράξη καταργήθηκε. 
Το έργο της επιτροπής από το 2007 ως το 2009 υπό τον κ. Μωυσή, ήταν ένα έργο μοναδικό. Γνώριζε όλη η ελληνική κοινωνία πώς και γιατί αλλάζει κάθε φορά το μείγμα το ενεργειακό, ποιες είναι οι διεθνείς εξελίξεις, γιατί πρέπει και γιατί δεν πρέπει να αλλάξει. Αυτό σιωπηρά έχει πάψει να λειτουργεί από το 2009 και δεν είναι μόνο ζήτημα διαφάνειας, που είναι έτσι κι αλλιώς απαίτηση όλων, είναι θέμα ουσίας. 
Οι αποφάσεις στην ενέργεια διέπονται από μία απόλυτη αλήθεια. Έχουν τρομερά μεγάλο συντελεστή αδράνειας. Αν αργήσεις να πάρεις αποφάσεις, το κόστος θα το βρεις μπροστά σου και ό,τι αποφάσεις κι αν πάρεις σήμερα, το όφελος δεν θα το εισπράξεις αύριο το πρωί. Έχουν μεγάλο συντελεστή αδράνειας οι αποφάσεις για ενεργειακές επενδύσεις, γι’ αυτό χρειάζεται κι ένας μακροχρόνιος και μεσοπρόθεσμος σχεδιασμός, ο οποίος θα λαμβάνει υπ’ όψιν του τις διεθνείς εξελίξεις και όλες τις παραμέτρους που συνθέτουν το ενεργειακό. 
Όλα όσα συμβαίνουν εδώ και λίγα χρόνια με την απελευθέρωση, κύριε Υπουργέ, πρέπει να σας προβληματίσουν. Την απελευθέρωση δεν θα την φορτώσω βέβαια στο Υπουργείο και στην Ελλάδα. Περιορίζομαι να πω και έχω όλα τα στοιχεία για να το αποδείξω, ότι πρέπει να αναλάβουμε πρωτοβουλία, για να αλλάξει ρότα  η Ευρώπη. 
Η απελευθέρωση είναι απόλυτη πομφόλυγα σε ό,τι αφορά το κόστος της Kwh. Απόλυτη! 
Η Αμερική εδώ και δέκα χρόνια, με τους πιο έγκυρους επιστήμονες, αλλάζει ρότα, αλλάζει κατεύθυνση. Η Ευρώπη επιμένει και έχει καταφέρει το ακατόρθωτο: Αντί να περιορίσει την τιμή της Kwh, την έχει ανεβάσει πανευρωπαϊκά η απελευθέρωση. 
Αυτό είναι το αποτέλεσμα της απελευθέρωσης, μια αναδιανομή των κερδών υπέρ συγκεκριμένων. Δυστυχώς υπάρχουν ντοκουμέντα της ίδιας της EUROSTAT, τα οποία δεν επιδέχονται καμμία αμφισβήτηση. 
Προφανώς δεν ισχυρίζομαι ότι μπορούμε εμείς να αρνηθούμε μια νόρμα ευρωπαϊκή. Μπορούμε όμως, να πρωταγωνιστήσουμε και να βάλουμε ένα θέμα στο τραπέζι της Ευρωπαϊκής Ένωσης και στην Ευρωπαϊκή Επιτροπή.
Θα πρέπει τουλάχιστον να γνωρίζουμε ότι δεν έχουμε τίποτα να περιμένουμε από την απελευθέρωση εν γένει, σε ό,τι αφορά συγκεκριμένα ζητήματα και ειδικότερα το κόστος. Το κόστος θα ανεβαίνει όσο απελευθερώνεται. Αυτό λέει η ιστορία της Ευρώπης  εδώ και είκοσι χρόνια. 
Το δεύτερο που θέλω να πω, αφορά τις ΑΠΕ. 
Κύριε Υπουργέ, όσον αφορά τις ΑΠΕ, εγώ σας άκουσα με πολύ ενδιαφέρον, προσυγράφω τα πάντα και θα προσθέσω και κάτι σε αυτό που είπατε. Έχω να κάνω δύο προτάσεις. 
Μία έκανα για την Επιτροπή Ενεργειακού Σχεδιασμού που πρέπει να επαναλειτουργήσει. Η άλλη αφορά τις ΑΠΕ. 
Το είχαμε πει και στις προγραμματικές δηλώσεις της κυβέρνησής μας διά του Προέδρου μας, κύριε Υπουργέ, για την Εθνική Επιτροπή Ενεργειακού Σχεδιασμού και νομίζω ότι την έχει συμπεριλάβει και ο Πρωθυπουργός στις προγραμματικές του δηλώσεις, άρα πρέπει να λειτουργήσει. 
Σε ό,τι αφορά τις ΑΠΕ, θέλω να βάλω δύο παραμέτρους: Η πρώτη, που είναι και η σημαντικότερη, είναι μια πρόταση τομή, που δεν αφορά μόνο το ΥΠΕΚΑ. Αφορά και άλλα συναρμόδια Υπουργεία. 
Αν κάτι πρέπει να αλλάξει στον τομέα των ΑΠΕ, αυτό δεν είναι άλλο από τη γενικότερη φιλοσοφία που διέπει τη χώρα στον αγώνα της να επιτύχει τους στόχους με τα τρία εικοσάρια. 
Η Ελλάδα δεν μπορεί να είναι χώρα υποδοχέας ΑΠΕ, πρέπει να γίνει χώρα παραγωγός. Δεν υπάρχει κανένα σημείο του πλανήτη που οι ανανεώσιμες πηγές -αέρας, ήλιος, γεωθερμία- να υπάρχουν σε τέτοια υπερεπάρκεια. Πρέπει να χρηματοδοτήσουμε έρευνα, για να γίνουμε χώρα παραγωγός. Το έχουμε ξανακάνει. 
Τη δεκαετία του 1980 ο Ανδρέας Παπανδρέου στελέχωσε το ΚΑΠΕ με επιστήμονες από το εξωτερικό. Έρευνες οδήγησαν σε θεαματική βελτίωση της ποιότητας των ηλιακών θερμοσιφώνων, δηλαδή των στοιχείων από τα οποία αποτελείται ο ηλιακός θερμοσίφωνας. 
Κυρίες και κύριοι συνάδελφοι, αν δεν το γνωρίζετε, έχουμε τις τρεις μεγαλύτερες βιομηχανίες ηλιακών θερμοσιφώνων στην Ευρώπη και είμαστε η χώρα με το μεγαλύτερο μέσο όρο θερμοσιφώνων ανά κάτοικο ή ανά κατοικία. 
Αυτό θα έπρεπε να έχει γίνει και με τις ΑΠΕ στην Ελλάδα, διότι υπάρχει πεδίο δόξης λαμπρό για έρευνα και όχι να διαγκωνιζόμαστε μέσα στη Βουλή για απαραίτητες κατά τα άλλα ρυθμίσεις, διότι λάθη πάμε να μαζέψουμε και να διορθώσουμε. Γι’ αυτό στηρίζουμε όλες τις ρυθμίσεις που φέρνει ο Υπουργός.
Κινδυνεύουμε να καταστρέψουμε κόσμο, από τους αγρότες μέχρι μικρομεσαίους επενδυτές. Γι’ αυτό και πρέπει όλες αυτές οι ρυθμίσεις που έρχονται εδώ να περάσουν. Διορθώνουμε λάθη. Δόθηκε μια παράλογη εγγυημένη τιμή, παρασύραμε κόσμο σε μια ιστορία που έμοιαζε με επενδυτικό Ελ Ντοράντο, όπου η Ελλάδα βέβαια εισήγαγε και συστήματα, ενώ αλλού είναι το ζήτημα. 
Κύριε Υπουργέ, σε αυτήν τη λογική -και δεν θέλω να καταχραστώ το χρόνο- θέλω να σας κάνω μια πρόταση, την οποία ξέρετε, και θέλω να την κάνω εδώ δημόσια, όσον αφορά τον τομέα της εξοικονόμησης. 
Προσθέτοντας σε αυτά που είπατε για το Πρόγραμμα «Εξοικονομώ κατ’ οίκον», που πραγματικά, έχουν μια διαρκώς ανακυκλούμενη προστιθέμενη αξία στο εσωτερικό της χώρας -για να μην επαναλαμβάνω τα ίδια- ακριβώς το ίδιο μπορούμε κάνουμε, αν θέλουμε να διευρύνουμε και αυτήν τη διάσταση, δηλαδή το κοινωνικό όφελος από τις ΑΠΕ. Και εδώ είναι πεδίο ερευνητικό. 
Θα μπορούσαμε να κάνουμε και με αναπλάσεις όψεων για τις πόλεις, που έχουν ανοικοδομηθεί πολεοδομικά και αισθητικά, τις προηγούμενες δεκαετίες, με την αντιπαροχή, στο πλαίσιο συγκεκριμένων μελετών, που τις κάνουν χώρες με πολύ μικρότερη ηλιοφάνεια, όπως για παράδειγμα το Βερολίνο. 
Το Βερολίνο έχει καταπληκτικές επιδόσεις ως πόλη. Έχει καινοτόμες πρακτικές ανάπλασης όψεων κτηρίων με φωτοβολταϊκά στοιχεία και μηδενικό κόστος σύνδεσης. Δεν έχουν φάει το μισό ΠΔΕ, όπως εμείς που συνδέουμε τα διάφορα φωτοβολταϊκά πάρκα, μικρά, μεσαία και μεγάλα. Έχει γίνει η απόλυτη αποκοτιά και ανευθυνότητα με τα φωτοβολταϊκά. Δεν θέλω να σχολιάσω διότι θα ξημερώσουμε. 
Πρέπει λοιπόν, να πάει σε κάθε ένα σπίτι.
 Στην Πορτογαλία είναι έτοιμος ο ΓΟΚ. Παλιότερα, πριν πέντε-έξι χρόνια –θα ψάξω να σας τα στείλω- από την Κεντρική Ένωση Δήμων και Κοινοτήτων είχαμε καταθέσει επίσημα στο Υπουργείο ολοκληρωμένη μελέτη ΓΟΚ που έχουν κάνει οι Πορτογάλοι, για το πώς ενσωματώνεται υποχρεωτικά στη σκεπή το φωτοβολταϊκό. Δεν μπορεί να υπάρχει κατοικία χωρίς φωτοβολταϊκό. Συνδέεται με ένα μικρό ρελεδάκι με το στύλο του δικτύου έξω. Προσφέρει τεράστια στην ευστάθεια του δικτύου και βέβαια, όπως είπα, διευρύνει το κοινωνικό όφελος.
 Όλες αυτές είναι πρακτικές με τις οποίες και την έρευνα μπορούμε να προχωρήσουμε στην πατρίδα μας, αλλά βέβαια και να αναπτύξουμε πρακτικές στην κατοικία, διότι πραγματικά πιστεύω ότι αυτό σε συνδυασμό με ό,τι δρόμους μας ανοίγει το Πρόγραμμα «Εξοικονομώ Κατ’ οίκον», μπορεί να δώσει στην ενέργεια έναν ακόμη δρόμο, πέραν των υδρογονανθράκων, πέραν των υπόλοιπων επενδύσεων στον πιο δοκιμαζόμενο τομέα της οικονομίας που είναι η οικοδομή. Είναι σχεδόν κατεστραμμένος αυτός ο τομέας. Έχει καταρρεύσει πλήρως και μόνον έτσι, νομίζω, μπορεί να αναδιοργανωθεί.
Με αυτές τις σκέψεις είναι προφανές βέβαια –και το εξήγησα νομίζω- ότι ψηφίζουμε επί της αρχής το νομοσχέδιο - το είπε εξάλλου και ο εισηγητής μας- διότι κάνει συγκεκριμένες ρυθμίσεις, με τις οποίες κυριολεκτικά σώζει επενδυτές. Στέκομαι βέβαια με ιδιαίτερη έμφαση και εγώ σε αυτήν των αγροτών, που χαιρέτησε και ο ειδικός αγορητής, ο κ. Μωραΐτης, προ δύο-τριών ωρών. Είναι πραγματικά ζωτικής σημασίας. Τα είπε με επάρκεια και δεν θέλω να επαναλάβω τα ίδια. Αλλά και οι άλλες κατηγορίες επενδυτών που έχουν μία χείρα βοηθείας, πρέπει να πούμε με απόλυτη καθαρότητα και σαφήνεια από το Βήμα της Βουλής ότι αυτήν τη χείρα βοηθείας τη δικαιούνται, διότι κανένας δεν δικαιούται στο όνομα κάποιου λάθους που ενδεχομένως έγινε πριν δύο ή τρία ή πέντε χρόνια, κάποιον ο οποίος καλόπιστα είχε επενδύσει, να τον οδηγήσει στην καταστροφή.
Για τα υπόλοιπα θα τα πούμε την Πέμπτη στις τροπολογίες.
Ευχαριστώ, κύριε Πρόεδρε.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Το λόγο έχει η κ. Βούλτεψη, Κοινοβουλευτική Εκπρόσωπος της Νέας Δημοκρατίας.</ChairmanSpeech>
<Speech><Parlmember>ΣΟΦΙΑ ΒΟΥΛΤΕΨΗ</Parlmember>: Κύριε Πρόεδρε, θα είμαι πάρα πολύ σύντομη. Εκτός από ενέργεια πρέπει να εξοικονομούμε και λέξεις μέσα στην Αίθουσα. 
Πάντως πρέπει να ομολογήσω ότι άκουσα πάρα πολύ ενδιαφέρουσες απόψεις και προτάσεις απ’ όλες τις πτέρυγες, αν και μπαίνουν πάντα διάφορα ζητήματα και συχνά αναρωτιέμαι τι θα γίνει, όταν θα φύγει το μαξιλάρι του μνημονίου και θα μείνει η περίφημη δανειακή σύμβαση; Τι θα συμβεί μετά; Όπως επίσης, ακούγοντας και κάποιες αντιπολιτευτικές κορώνες, σκέφτομαι ότι πάντοτε στην Αντιπολίτευση υπάρχουν οι λύσεις και στην Κυβέρνηση αυτές χάνονται.
Παρ’ όλα αυτά συζητήσαμε και θα συζητήσουμε και την Πέμπτη τα θέματα της ενεργειακής θωράκισης της χώρας που είναι πάρα πολύ σημαντικά. Εγώ θέλω να σταθώ μόνο σε ένα ζήτημα, το οποίο θεωρώ πάρα πολύ κρίσιμο. 
Μέχρι την Πέμπτη υπάρχει χρόνος πράγματι, το είπαν και άλλοι συνάδελφοι, να συμφωνήσουμε όσον αφορά στην αντιμετώπιση του ναζιστικού φαινομένου στην πατρίδα μας. Είναι καλή η ενεργειακή θωράκιση της χώρας, αλλά χωρίς δημοκρατία ακόμα και αυτή είναι άχρηστη. Άρα λοιπόν, πρέπει να θωρακίσουμε τη δημοκρατία μας και αυτό να το κάνουμε όλοι μαζί. Υπάρχει ο χρόνος μέχρι την Πέμπτη. Αύριο υπάρχει συζήτηση για τις άρσεις ασυλίας. Νομίζω ότι υπάρχει αυτός ο χρόνος να συμφωνήσουμε και να πάμε όλοι μαζί σε μια τέτοια απόφαση.
 Κατά μία σύμπτωση που θα μπορούσε να ειπωθεί και τυχαία, έρχεται και μια τροπολογία σχετιζόμενη με τη φοροδιαφυγή και τις παραγραφές. Πρέπει να θωρακίσουμε τη χώρα και απέναντι στη φοροδιαφυγή. Αυτό που συμβαίνει με τη λίστα Λαγκάρντ πιστεύω και εγώ ότι είναι απαράδεκτο. 
Δεν το συνδέω βέβαια με το θέμα του ναζισμού. Θα ήταν πολύ μεγάλο λάθος να δώσουμε ηθική νομιμοποίηση και να πούμε ότι αφού υπάρχει φοροδιαφυγή, γιατί να μην υπάρχει και ο ναζισμός ή αφού υπάρχει το μνημόνιο, αφού υπάρχει φτώχεια, άρα είναι δικαιολογημένος και ο ναζισμός. Όχι, δεν τα συνδέω αυτά. Λέω με όση δύναμη διαθέτω ότι αυτήν τη στιγμή η Κυβέρνηση, η χώρα, η Βουλή, το Υπουργείο Δημόσιας Τάξης κάνουν το καθήκον τους όσον αφορά στην αντιμετώπιση της Χρυσής Αυγής. Οφείλει και το Υπουργείο των Οικονομικών να κάνει το καθήκον του. 
Σε αυτήν την Αίθουσα δεν χωρούν ούτε ναζί ούτε φοροφυγάδες. Δεν τα συνδέω, επαναλαμβάνω. Υποστηρίζω όμως, ότι οφείλουμε να κάνουμε το καθήκον μας, όσον αφορά στη λίστα Λαγκάρντ και στις άλλες λίστες, όχι στη λογική ότι εάν κάνουμε το καθήκον μας και γίνουν όλα καλά, θα επιστρέψουν αυτοί που πήγαν στους ναζιστές. Όχι λοιπόν γι’ αυτό το ποσοστό. Το καθήκον μας πρέπει να το κάνουμε, γιατί το οφείλουμε σε αυτούς που παρά τις δυσκολίες και τα δεινά, παρέμειναν στο στρατόπεδο της δημοκρατίας. Δεν οφείλουμε τίποτε σε αυτούς που κρύφτηκαν πίσω από τα προβλήματα της χώρας, για να πάνε εκεί που πήγαν. Εμείς οφείλουμε σε αυτούς που συνεχίζουν να στέκονται με την πλευρά της δημοκρατίας. Γι’ αυτούς πρέπει να δώσουμε λύσεις, όσον αφορά και στα θέματα τα ενεργειακά και στα θέματα της φοροδιαφυγής και στα θέματα της φτώχειας.
Ευχαριστώ πολύ, κύριε Πρόεδρε.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ο Κοινοβουλευτικός Εκπρόσωπος των Ανεξάρτητων Ελλήνων κ. Μαριάς έχει το λόγο.
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Κύριε Πρόεδρε, κύριοι Υπουργοί, κύριοι Βουλευτές, συζητούμε σήμερα ένα ενδιαφέρον σχέδιο νόμου με τίτλο: «Ρυθμίσεις θεμάτων Ανανεώσιμων Πηγών Ενέργειας και άλλες διατάξεις». Συζητούμε αυτά βεβαίως, όχι σε κάποιο πολιτικό κενό, αλλά τη στιγμή που κατά τη γνώμη μας –και αυτό έχει αποδειχθεί- έχει αποτύχει πλήρως η στρατηγική της συγκυβέρνησης του μνημονίου. 
Θα θυμάστε εδώ, σε αυτήν την Αίθουσα, ότι επί αρκετό χρονικό διάστημα, οι κυβερνητικοί καλούσαν τους Βουλευτές τους να ψηφίζουν συνεχώς διάφορους μνημονιακούς νόμους, λέγοντάς τους ότι θα γίνει κούρεμα μετά τις γερμανικές εκλογές. Φυσικά κανένα κούρεμα δεν πρόκειται να γίνει και αυτό το ξεκαθάρισαν οι δανειστές, το ξεκαθάρισε και η Μέρκελ. 
Ταυτόχρονα, αυτό που είδαμε στο χθεσινό Eurogroup ήταν, ότι το success story του κ. Σαμαρά έχει τελείως καταρρεύσει. Όταν λέγαμε ότι υπάρχει δημοσιονομικό κενό -και αυτό το είπαμε προχθές, την Πέμπτη, κατά τη συζήτηση του προσχεδίου του προϋπολογισμού- και θα αναγκαστούν να φέρουν συγκεκριμένες ρυθμίσεις και μέτρα, για να καλυφθεί το δημοσιονομικό κενό, μας έλεγαν ότι κάτι τέτοιο δεν ισχύει. Απέρριπτε ο κ. Σαμαράς ότι θα ληφθούν νέα μέτρα. Όμως ο κ. Άσμουσεν και έμμεσα και ο κ. Ντάισελμπλουμ είπαν πολύ απλά ότι πρέπει να καλυφθεί το δημοσιονομικό κενό του 2014. Αυτό σημαίνει είτε μαζικό ξεπούλημα της δημόσιας περιουσίας για να βρεθούν, αν βρεθούν, σε ένα χρόνο τουλάχιστον 6 δισεκατομμύρια ευρώ, ποσό απίθανο να βρεθεί, ή η μόνη λύση που μένει από εκεί και πέρα, θα είναι να λάβετε ή να επιχειρήσετε να λάβετε μέτρα αντιλαϊκά, μέτρα τα οποία θα διαλύουν τον κοινωνικό ιστό. Αυτή είναι η πραγματικότητα. Και όλα αυτά τα λέτε και συμβαίνουν τη στιγμή που καταθέσατε ένα προσχέδιο προϋπολογισμού, το οποίο πλέον δεν έχει καμμία αξία, είναι ένα κουρελόχαρτο.
Δεύτερο και σημαντικό: Έχουμε μία κρίσιμη απόφαση, που πήρατε σε σχέση με το πετρέλαιο θέρμανσης, κάτι το οποίο έχουμε συζητήσει επανειλημμένα. Πέρυσι είχαμε φέρει έγκαιρα μία τροπολογία για την εξίσωση προς τα κάτω του πετρελαίου θέρμανσης και κίνησης, για να χτυπηθεί το λαθρεμπόριο και φυσικά, για να μην παγώσει ο ελληνικός λαός. Εδώ παρά τα πολλά μεγάλα λόγια που έλεγαν οι απουσιάζοντες αυτήν τη στιγμή, συνάδελφοι της κυβερνητικής πλειοψηφίας, το απέρριψαν και συνεχίζουν αυτήν την ιστορία.
Και έφεραν -λέει- πέρυσι τις ρυθμίσεις για το περίφημο επίδομα θέρμανσης, που μπορούσαν να το πάρουν πεντακόσιες χιλιάδες δικαιούχοι και το πήραν μόνο ογδόντα χιλιάδες. Και τώρα υποτίθεται ότι έφεραν νέα λύση, η οποία φυσικά είναι μια νέα κοροϊδία και θα οδηγήσει στο να κάνουν πάρτι οι λαθρέμποροι και φυσικά να παγώσει ο ελληνικός λαός. Αυτή είναι η πραγματικότητα. 
Σε αυτήν την πραγματικότητα συζητούμε και ακούσαμε ενδιαφέρουσα άποψη από την πλευρά του κυρίου Υπουργού, ότι πρέπει να υπάρξει και άλλο φθηνό ρεύμα για άλλους δικαιούχους σε σχέση με τη ΔΕΗ. 
Ξεχνάτε, όμως, κύριε Υπουργέ, ότι επειδή έχει φτωχοποιηθεί ο ελληνικός λαός από τις αποφάσεις των μνημονιακών πολιτικών, πλέον δεν έχει τη δυνατότητα να πληρώσει το ρεύμα και κόβεται. Είναι πάρα πολλές οι διακοπές που γίνονται αυτήν τη στιγμή. Υπάρχει κόσμος που δεν έχει ρεύμα. Αυτή είναι η πραγματικότητα. 
Έχουμε ένα νομοσχέδιο που έχει άσχετες τροπολογίες. Μία από αυτές, η χρηματοδότηση των κομμάτων και η διακοπή της. Εγώ θα σας έλεγα ότι η χρηματοδότηση των κομμάτων, σε ένα συνολικό πλαίσιο, θα μπορούσε να έρθει με ένα νομοσχέδιο και να αντιμετωπιστεί. Κι εκεί να περιγράφονται και οι προϋποθέσεις διακοπής, αναστολής κ.λπ.. Εν πάση περιπτώσει όμως, φέρατε μία τροπολογία. Θα τοποθετηθούμε αναλυτικά την Πέμπτη στο ζήτημα αυτό, για να υπάρξει μία απόφαση στο συγκεκριμένο θέμα.
Έχετε επίσης διατάξεις που θυμηθήκατε τώρα να φέρετε, ώστε να μην υπάρξουν παραγραφές για φορολογικές υποθέσεις, όταν στις χιλιάδες υποθέσεις της λίστας Λαγκάρντ και άλλων περίφημων αντίστοιχων περιπτώσεων, δεν έχουν γίνει έλεγχοι, δεν έχουν καταλογισθεί οι φορολογικές υποχρεώσεις. 
Άκουσα την κ. Βούλτεψη, η οποία εξανίσταται πλέον, γιατί έχει φτάσει σε αυτήν την κατάσταση η Κυβέρνηση. Μα η ίδια η Νέα Δημοκρατία στηρίζει αυτήν την επιλογή, που είναι σαφέστατη επιλογή να υπάρξει η φοροδιαφυγή.
Φυσικά έχετε μια σειρά υπεξουσιοδοτήσεις προς τον Υπουργό. Εμείς θεωρούμε ότι δεν πρέπει να γίνουν, διότι, πέραν των άλλων, ανοίγει και ένα αλισβερίσι με τις υπουργικές αποφάσεις για τις τακτοποιήσεις διαφόρων περιπτώσεων, σε σχέση με φωτοβολταϊκά, σε σχέση με τις τιμές εγγύησης. Σε όλους αυτούς είχατε πει παλαιότερα ότι θα τους βοηθήσετε. Βεβαίως λόγω μνημονιακών πολιτικών, έπρεπε να πάρετε μέτρα με τα οποία καταστρέψατε αυτούς τους επενδυτές. Και τώρα, με τη λογική «κατόπιν ενεργειών μου» -δηλαδή θα έχει ο Υπουργός τη δυνατότητα και θα έρχονται και οι Βουλευτές της συγκυβέρνησης να κάνουν και καμμιά ερώτηση- θα χτυπάτε στην πλάτη τους ψηφοφόρους -αγρότες και άλλους επενδυτές στην επαρχία- και θα τους λέτε: «Μη σε νοιάζει, θα το τακτοποιήσω». Και όλα αυτά, αφού βέβαια έχει ψηφίσει τα μνημόνια και τους έχει καταστρέψει. Αυτή είναι η πραγματικότητα.
Κύριε Υπουργέ, έχουμε σαφέστατα σοβαρά ζητήματα, όπως είναι το ζήτημα της ενέργειας. Βεβαίως στην παγκόσμια οικονομία το βασικό πλέον στοιχείο που αναδεικνύεται για την απογείωση των διαφόρων οικονομιών, για να μπορούν να είναι ανταγωνιστικές, είναι το θέμα της ενέργειας. 
Σήμερα οι Ηνωμένες Πολιτείες έχουν διασφαλίσει πάρα πολύ φθηνή ενέργεια. Γι’ αυτό θέλουν να κτίσουν και εργοστάσια ακόμη και λιπασμάτων, τη στιγμή που τέτοια εργοστάσια κλείνουν ακόμα και στην Ευρώπη. Έχουν τη δυνατότητα με τη φθηνή ενέργεια να πετύχουν την επανεγκατάσταση πλέον εταιρειών, επιχειρήσεων, των Ηνωμένων Πολιτειών ή και της Ευρώπης που είχαν εγκατασταθεί στην Ασία για να ρίξουν το κόστος. 
Επομένως καταρρέει και το μοντέλο που έλεγε ότι, για να είναι ανταγωνιστικές οι διάφορες οικονομίες, πρέπει και να μειώσουν μισθούς. Να πετύχουν χαμηλό κόστος εργασίας και έτσι να γίνουν ανταγωνιστικές. Τώρα η ανταγωνιστικότητα και για την Ελλάδα και για την παγκόσμια σκηνή «παίζει» στο θέμα της ενέργειας και στη δυνατότητα χαμηλής χρηματοδότησης. Το ζήτημα του χαμηλού εργασιακού κόστους έχει έρθει -αν θέλετε- σε τριτεύουσα, σε δευτερεύουσα συνάρτηση. Ωστόσο πάνω σε αυτήν τη λογική και εσείς με τα μνημόνια και οι νεοφιλελεύθερες αντιλήψεις έλεγαν μέχρι πρόσφατα, ότι το πρόβλημα είναι το κόστος εργασίας. 
Άρα λοιπόν, εδώ θέλουμε πραγματικά ένα εθνικό σχέδιο, για να μπορούμε να προχωρήσουμε στα ζητήματα αυτά. 
Και επειδή εμείς έχουμε την ευκαιρία να τα συζητήσουμε και στα θέματα της ΑΟΖ εδώ, κύριοι Υπουργοί, θεωρούμε ότι και το θέμα του χρέους πρέπει να αντιμετωπιστεί σε ένα γεωστρατηγικό πλαίσιο. Δεν πρόκειται να υπάρξει επίλυση του χρέους με την αντίληψη, την οικονομίστικη που έχετε εσείς, με την οποία θα συμπιέζετε τον ελληνικό λαό, για να εξοφλήσετε δήθεν ένα υπέρογκο και ταυτόχρονα παράνομο χρέος. Δεν βγαίνει έτσι. Μόνο με όρους στρατηγικής αντίληψης, οι οποίοι όροι θα έχουν συμμαχίες, θα έχουν προϋποθέσεις, θα μπορούν να διαμορφώσουν έναν οδικό χάρτη, που για εμάς θα έχει τα στοιχεία της καταγγελίας των μνημονίων, της καταγγελίας των δανειακών συμβάσεων, της διαγραφής του επονείδιστου χρέους, της αξιοποίησης και τιτλοποίησης των μελλοντικών εσόδων για φυσικό αέριο και πετρέλαιο, που, όταν τα λέγαμε εδώ, αρκετοί από εσάς μας λοιδορούσαν.
Τώρα βλέπετε κι εσείς ότι μπορεί να γίνει τέτοια τιτλοποίηση. Καταθέσαμε και συγκεκριμένη μελέτη, μάλιστα. Σε αυτό το πλαίσιο, με αυτές τις προϋποθέσεις, μπορεί να πετύχουμε πραγματικά μία διαφορετική θέση της Ελλάδας και εκεί πρέπει να εξεταστούν και στοιχεία που έχουν σχέση και με την ενεργειακή ασφάλεια της Ευρώπης και για το τι πρέπει να πληρώσει η Ευρώπη, γιατί η Ελλάδα θα διασφαλίζει αυτήν την ενεργειακή ασφάλεια και για το πώς θα παίξουμε στον άξονα Ελλάδα-Κύπρος-Ισραήλ, αλλά με συζήτηση, με ανάλυση και όχι μόνο πηγαίνοντας σε υπουργικό επίπεδο και κάνοντας τις όποιες συμφωνίες, χωρίς να έχετε ενημερώσει νωρίτερα τη Βουλή και χωρίς να έχετε βάλει διαδικασίες συζήτησης και διαβούλευσης. Αυτή λοιπόν η πραγματικότητα απέναντί της έχει ταυτόχρονα, τις δεσμεύσεις του μνημονίου, γιατί το μνημόνιο δίνει τη δυνατότητα κατάσχεσης των ακατάσχετων, κατά τα άλλα, περιουσιών του ελληνικού δημοσίου και άρα σε περίπτωση μη εξόφλησης χρεών, να δύνανται να ισχυριστούν σε διεθνή δικαστήρια οι δανειστές ότι μπορούν να κατάσχουν και τέτοια αποθέματα, πράγμα το οποίο εμείς αντικρούουμε, αλλά αυτές είναι οι απόψεις και οι δεσμεύσεις, τις οποίες εσείς πήρατε.
Άρα λοιπόν, εδώ έχουμε ένα ευρύτερο ζήτημα και δεν είδαμε μια μεγάλη στρατηγική, δεν είδαμε πώς τοποθετούνται αυτά σε ένα μεγάλο εθνικό σχέδιο. Σε ένα σχέδιο, το οποίο μπορεί και θα βοηθήσει να απογειωθεί η ελληνική οικονομία, ώστε να μπορέσει να είναι πράγματι παραγωγική, ανταγωνιστική, μια οικονομία της γνώσης και της τεχνολογίας, της καινοτομίας και της ενίσχυσης του πρωτογενούς τομέα και της αξιοποίησης της γεωθερμίας, όπως είπατε κι εσείς, με πάρα πολλές εφαρμογές.
Άρα λοιπόν, αυτήν τη βεντάλια, που πολύ σωστά ανέλυσε και ο Μανώλης ο Γλέζος, για αιολική ενέργεια, για ηλιακή ενέργεια, για γεωθερμία, δεν την είδαμε. Είδαμε μόνο επικέντρωση παλαιότερα στο περίφημο σχέδιο «`Ηλιος», για να αγοράζονται πάνελς φωτοβολταϊκά και εξοπλισμοί από τη Γερμανία, για να γίνει η Ελλάδα η μπαταρία της Γερμανίας και να πουλάει φθηνά την ηλιακή ενέργεια στη Γερμανία, όπου οι Γερμανοί θα επενδύσουν –τι;- αξιοποιώντας το ελληνικό ΕΣΠΑ, με δικά μας λεφτά, για να κάνουν τις δικές τους πολιτικές. Αυτή είναι η πραγματικότητα. Επομένως αυτά πρέπει να σπάσουν. Είμαστε απέναντι, δεν συμφωνούμε και πρέπει να δούμε πλέον, πώς θα τα τοποθετήσουμε τα θέματα στις λεπτομέρειές τους, μιλώντας για τα άρθρα.
Θα ήθελα να πω λίγο γρήγορα, για να μην καταχραστώ το χρόνο, ότι πρέπει να γίνει σχεδιασμός και για τον ορυκτό πλούτο. Αλλά εδώ έχετε τη «ΛΑΡΚΟ», όπου υπάρχει η αξιοποίηση του νικελίου -έχει ορυχεία δικά της η «ΛΑΡΚΟ»- και πάει να κλείσει, γιατί ο μέτοχός της, η ΔΕΗ, της πουλάει ακριβό ρεύμα και γιατί πλέον θέλετε να πάτε στην ιδιωτικοποίηση και σε αυτό το επίπεδο. Εμείς λέμε, η «ΛΑΡΚΟ» είναι στρατηγικής σημασίας. Μπορεί να αξιοποιηθεί και να έχουμε αξιοποίηση του ορυκτού πλούτου, καθετοποίηση της βιομηχανικής ανάπτυξης και ένα άλλο μοντέλο στήριξης και της δευτερογενούς παραγωγής και παρακολούθηση της εξόρυξης των μεταλλείων, όπως είπατε. Αλλά από ό,τι θυμάμαι –μπορεί να κάνω λάθος, τώρα να μην ισχύει- έχετε μία επιθεώρηση μεταλλείων, που τουλάχιστον παλαιότερα που ασχολιόμουν με την αυτοδιοίκηση στη Φθιώτιδα, είχε δύο υπαλλήλους για να ελέγξουν όλη τη νότια Ελλάδα. Ισχύει ακόμη αυτό; Αν ισχύει, τότε πραγματικά δεν μπορεί να γίνει τίποτε.
Αυτά τα θέματα πρέπει να συζητηθούν και να αντιμετωπιστούν.
Όσον αφορά την αξιοποίηση σε σχέση με τις ΑΠΕ, θα ήθελα να πω τα εξής: Αυτήν τη στιγμή στην Κρήτη έχει δημιουργηθεί ένα κίνημα ενάντια στις ΑΠΕ, διότι οι διάφοροι μεγαλοσχήμονες, οι διάφορες μεγάλες εταιρείες μπλοκάρουν, εγκλωβίζουν ολόκληρες περιοχές, ολόκληρα βουνά και τα έχουν αποκλειστικά για δική τους χρήση. Αυτό έχει ως αποτέλεσμα, να διαμαρτύρονται οι ιδιοκτήτες, να διαμαρτύρονται οι πάντες.
Αυτή η κατάσταση δεν μπορεί να συνεχιστεί. Πρέπει να υπάρξουν ανεμογεννήτριες. Και πρέπει να στηρίζονται από τις τοπικές κοινωνίες. Πρέπει τα αποτελέσματά τους να είναι θετικά για τις ίδιες τις τοπικές κοινωνίες. Πρέπει να φτάσουμε σε σημείο όπου πραγματικά να στηρίζεται και η αγροτική παραγωγή και η εγχώρια παραγωγή.
Άκουσα με ενδιαφέρον τον συνάδελφο του ΠΑΣΟΚ, που ενδιαφέρεται να διατηρηθούν τα εργοστάσια -όπως είπε- παραγωγής και να μην κερδίζουν οι μεγαλοεισαγωγείς. Και μας αποκάλυψε αυτό το οποίο είναι γνωστό: Ότι η τρόικα τα σημειώματα τα παίρνει από συγκεκριμένα κοινωνικά και οικονομικά συμφέροντα, που έρχονται μετά εδώ να επιβάλουν λύσεις εις βάρος του ελληνικού λαού.
Δυστυχώς είναι από αυτούς που έχει ψηφίσει και τα μνημόνια και τα μεσοπρόθεσμα. Χαιρόμαστε για την εκ των υστέρων βερμπαλιστική αυτοκριτική του.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Τελειώνω, κύριε Πρόεδρε.
Περιμένουμε το αν θα καταψηφίσει πλέον και συγκεκριμένα νομοσχέδια.
Επομένως, κλείνοντας, εμείς καταψηφίζουμε επί της αρχής το νομοσχέδιο. Η εισηγήτριά μας, η κ. Ιατρίδου, ήταν πολύ συγκεκριμένη σε πτυχές του νομοσχεδίου που δεν ανέπτυξα εγώ. Θα τοποθετηθούμε επί των άρθρων την Πέμπτη, όπως και επί των συγκεκριμένων τροπολογιών.
Νομίζουμε όμως, ότι ο δρόμος που ακολουθείτε με αυτό το νομοσχέδιο δεν βοηθάει πραγματικά στο να υπάρξει ρύθμιση για τις ανανεώσιμες πηγές ενέργειας. Σε αυτό που βοηθάει, κύριε Υπουργέ, είναι στο να εκτελέσετε τις σελίδες αυτού εδώ του μνημονίου, που στο σημείο 6 λέει αναλυτικά πώς θα γίνουν οι ανανεώσιμες πηγές ενέργειας, τι πρέπει να κάνετε κάθε μήνα, πώς θα αναπτύξετε την αγορά ηλεκτρισμού κ.λπ.. Αυτό εδώ εκτελείτε, το οποίο είναι μία εκτέλεση της ίδιας της Ελλάδας. Γι’ αυτό και καταψηφίζουμε το συγκεκριμένο νομοσχέδιό σας.</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ευχαριστούμε πολύ.
Ο κ. Κασιδιάρης, Κοινοβουλευτικός Εκπρόσωπος της Χρυσής Αυγής, έχει το λόγο.</ChairmanSpeech>
<Speech><Parlmember>ΗΛΙΑΣ ΚΑΣΙΔΙΑΡΗΣ</Parlmember>: Το ζήτημα της ενέργειας που έχει τεθεί σήμερα προς συζήτηση είναι ένα μείζον εθνικό ζήτημα. Δεν αναφέρομαι αποκλειστικά και μόνο στις ανανεώσιμες πηγές ενέργειας, που για εμάς είναι δευτερεύον, όσο κυρίως στο φυσικό αέριο της ελληνικής αποκλειστικής οικονομικής ζώνης, στα κοιτάσματα πετρελαίου του Αιγαίου Πελάγους.
Θέλω να υπενθυμίσω στον παριστάμενο Υφυπουργό ότι, για να αναφερθεί το Υπουργείο ΠΕΚΑ στα αποτελέσματα των ερευνών του «NORDIC EXPLORER» -του νορβηγικού ωκεανογραφικού- στην ελληνική αποκλειστική οικονομική ζώνη, έπρεπε να καταθέσει επίκαιρη ερώτηση η Χρυσή Αυγή στη Βουλή.
Μέχρι τότε το ζήτημα το κρατούσατε στα συρτάρια σας επτασφράγιστο μυστικό και καμμία αναφορά σε αυτό δεν κάνατε, παρ’ όλο που είχατε όλα τα σεισμογραφικά δεδομένα.
Θέλω να απαντήσω στον εκπρόσωπο του ΠΑΣΟΚ, που μίλησε προηγουμένως, για μία περίπτωση δήθεν προπηλακισμών του νυν Υπουργού και τότε Βουλευτή του ΠΑΣΟΚ. Θέλω να υπενθυμίσω ότι τότε -όσοι ήταν παρόντες στην Αίθουσα θα το θυμούνται- όλη αυτή η πρόκληση είχε ξεκινήσει από τον ίδιο τον Βουλευτή και νυν Υπουργό του ΠΑΣΟΚ και όχι από εμάς. 
Κάποια στιγμή πρέπει να λεχθεί η αλήθεια σε αυτήν την Αίθουσα και να ξεφύγουμε λίγο από την παραμορφωτική εικόνα που παρουσιάζουν τα διάφορα κανάλια της διαπλοκής!
Επειδή μιλάω για την ενέργεια, θα ήθελα να πω ότι έχει τεθεί ένα τεράστιο ζήτημα τις τελευταίες ημέρες, όσον αφορά τον ενεργειακό άξονα Ελλάδος, Κύπρου και Ισραήλ. Τον άξονα Ελλάδος και Κύπρου δεν πρέπει να τον διαχωρίζουμε, διότι στην ουσία, με τις εφαπτόμενες αποκλειστικές οικονομικές ζώνες των δύο ελληνικών κρατών έχουμε de facto ένωση Κύπρου και Ελλάδος.
Επομένως θα μιλάμε για αυτήν την προοπτική συνεργασίας που έχετε θέσει, των δύο ελληνικών κρατών με το Ισραήλ. Αυτό το θέμα σχετίζεται, είναι άρρηκτα συνδεδεμένο με τις παράνομες και αντισυνταγματικές διώξεις εις βάρος της Χρυσής Αυγής.
Θέλω από αυτό εδώ το Βήμα να καταγγείλω ένα γεγονός: Πριν από ενάμιση και πλέον μήνα, είχα γράψει ένα άρθρο στην εφημερίδα της Χρυσής Αυγής, στο οποίο αναφερόμουν με στοιχεία -στοιχεία σχετιζόμενα με τη γεωπολιτική- και επεξηγούσα για ποιο λόγο δεν μπορεί να προχωρήσει μία τέτοια ενεργειακή και ενδεχομένως αμυντική συμφωνία.
Και δεν πέρασαν λίγες ημέρες μέχρι τη στιγμή που μου απάντησε ο Πρόεδρος της <a href="http://www.ajc.org/">American&#160;Jewish Committee</a> , ο επικεφαλής του εβραϊκού λόμπι στις Ηνωμένες Πολιτείες Αμερικής, Δαβίδ Χάρις. Μου προξένησε μεγάλο ενδιαφέρον η απάντησή του. Περίμενα να διαβάσω κάποια στοιχεία επί της ουσίας, αναφερόμενα στη γεωπολιτική, αλλά διάβασα μόνο ύβρεις. Διάβασα, επίσης, και μία προσταγή προς τους Ελλαδίτες παράγοντες, τους κυβερνητικούς, ότι πρέπει να τελειώνουν με τη Χρυσή Αυγή.
Δεν είναι τυχαίο ότι λίγο καιρό αργότερα ήρθαν αυτές οι παράνομες διώξεις, αυτή η σκευωρία εις βάρος του κόμματός μου, που έχει στείλει εντελώς παράνομα στη φυλακή αυτή τη στιγμή τον Πρόεδρο της Κοινοβουλευτικής μας ομάδος, τον Κοινοβουλευτικό μας Εκπρόσωπο και έναν ακόμα Βουλευτή μας.
Δεν είναι τυχαίο ότι ο πρώην Υπουργός Δικαιοσύνης κ. Ρουπακιώτης αναφέρθηκε σε αυτό το γεγονός, στο οποίο αναφέρομαι και εγώ τώρα. Είπε ότι υπήρχαν πιέσεις προς τον κ. Σαμαρά, υπήρχαν πιέσεις προς την ελλαδική Κυβέρνηση να διωχθούν οι Βουλευτές της Χρυσής Αυγής, συγκεκριμένα από την Commission, δηλαδή από τους Ευρωπαίους τοκογλύφους, από τους Αμερικανούς αλλά και από το εβραϊκό λόμπι των Ηνωμένων Πολιτειών.
Επαληθεύομαι, λοιπόν, από έναν άνθρωπο, ο οποίος είναι ιδεολογικός μου αντίπαλος. Ιδεολογικά μας χωρίζει χάος, ενδεχομένως. Ανήκει στην Αριστερά, είναι, όμως, ένας άνθρωπος που πιστεύει στην ελευθερία του λόγου και τιμά τα παντελόνια του. Αυτή είναι η ουσία. Να μιλάμε ουσιαστικά και λαϊκά σε αυτήν την Αίθουσα.
Ετέθη προηγουμένως ένα ζήτημα όσον αφορά τα ενεργειακά αποθέματα των Ενόπλων Δυνάμεων. Εδώ η Χρυσή Αυγή είναι αδιαπραγμάτευτη. Οι `Ενοπλες Δυνάμεις πρέπει με κάθε τίμημα να παραμείνουν ενεργειακά αυτάρκεις και να είναι πανέτοιμες για κάθε ενδεχόμενο. 
Θα καταψηφίσουμε το παρόν νομοσχέδιο. 
Στηρίζουμε με κάθε μέσο την ανάπτυξη των ανανεώσιμων πηγών ενέργειας, αλλά αυτό δεν πρέπει σε καμμία περίπτωση να αφήνει εκτός την ανάπτυξη εγχώριας τεχνογνωσίας, διότι στην προκείμενη περίπτωση το όλο νομοσχέδιο έχει συνταχθεί κατ’ εντολήν της τρόικας. Βούλησή της είναι να ηγηθεί σε μία «νέα» τεχνολογική επανάσταση, ώστε να υφαρπάξει οικονομικά οφέλη από την εγκατάσταση όλων αυτών των συστημάτων ανανεώσιμων πηγών ενέργειας.
Ο Λαϊκός Σύνδεσμος Χρυσή Αυγή καταψηφίζει το παρόν νομοσχέδιο.
Όλες οι μορφές παραγωγής ενέργειας θα πρέπει να λειτουργούν συμπληρωματικά η μία προς την άλλη, σε πλήρη αρμονία, για να προσφέρεται επάρκεια εφοδιασμού με χαμηλό κόστος παραγωγής και χαμηλές τιμές διάθεσης, παράλληλα με τον απόλυτο σεβασμό της χρήσης τους, όσον αφορά το περιβάλλον.
Να πάω στο πιο ουσιαστικό ζήτημα της σημερινής συζήτησης που είναι η παράνομη, ως φωτογραφική θα έλεγα, αντισυνταγματική τροπολογία που έφερε ο Υπουργός των Εσωτερικών. Πρόκειται για μία τροπολογία εντελώς άσχετη με το ζήτημα το οποίο συζητούμε.
Τον καλούμε να την αποσύρει.
Προκαλεί αίσθηση, βέβαια, ότι και οι λαλίστατοι εκπρόσωποι της Αντιπολίτευσης, που μέχρι σήμερα όποτε ερχόταν μία άσχετη τροπολογία προς συζήτηση διαρρήγνυαν τα ιμάτιά τους, σήμερα δεν είπαν απολύτως τίποτα. Δεν μας κάνει καμμία αίσθηση αυτό το γεγονός, ότι δηλαδή ολόκληρο το αντι-συνταγματικό τόξο έχει ενωθεί στην προκείμενη περίπτωση κατά της Χρυσής Αυγής. 
Δεν μας πτοείτε με αυτόν τον τρόπο. Εμείς έχουμε καταθέσει σχέδιο νόμου, έχουμε καταθέσει συγκεκριμένη πρόταση νόμου εδώ κι ένα χρόνο, μέσω της οποίας προτείνουμε να καταργηθούν οι κρατικές χρηματοδοτήσεις προς όλα τα κόμματα. Επαναφέρουμε την πρότασή μας αυτή μέσω τροπολογίας και σήμερα. Λέμε ότι εν καιρώ μνημονίου, όταν ο ελληνικός λαός πένεται, όταν ο ελληνικός λαός υποφέρει, είναι απαράδεκτο να χρηματοδοτούνται τα κόμματα. Αυτή είναι η πρόταση της Χρυσής Αυγής.
Δεν θα μας προξενήσει κανένα απολύτως πρόβλημα αυτή η παράνομη διάταξη, αυτή η αντισυνταγματική τροπολογία, ακόμα και αν εφαρμοστεί. Εμείς θα την πολεμήσουμε. Θα φτάσουμε μέχρι το Συμβουλίο της Επικρατείας. Ακόμα και αν εφαρμοστεί, όμως, δεν θα μας προξενήσει κανένα απολύτως πρόβλημα στο νόμιμο πολιτικό μας αγώνα, διότι αυτός ο αγώνας διεξάγεται περί αρετής και όχι περί χρημάτων. Αυτή είναι η πεμπτουσία του νόμιμου πολιτικού αγώνα της Χρυσής Αυγής.
Σας ζητούμε, λοιπόν, να αποσύρετε αυτή την τροπολογία και για λόγους πολιτικούς, αν θέλετε, διότι πλέον όλος ο ελληνικός λαός έχει καταλάβει απόλυτα ποιο θέατρο παίζετε μέσα σε αυτήν την αίθουσα, ότι σκοπός όλων σας είναι να αφοπλίσετε πολιτικά τη Χρυσή Αυγή. Σκοπός όλων σας είναι να μας θέσετε εκτός εκλογών. Οι διαρροές ήδη είναι πολλές. Κάτι τέτοιο, όμως, δεν πρόκειται να γίνει ποτέ, εάν πρώτα δεν πάρετε την απόφαση να καταλύσετε το ίδιο το Σύνταγμα των Ελλήνων.
Θεωρώ την παρούσα ομιλία ιστορική, διότι είναι η πρώτη φορά στα χρονικά του ελληνικού Κοινοβουλίου που ομιλεί ένας αναπληρωτής Κοινοβουλευτικός Εκπρόσωπος, διότι ο επίσημος Κοινοβουλευτικός Εκπρόσωπος του κόμματός μας αυτή τη στιγμή βρίσκεται στη φυλακή. Το ίδιο κι ένας ακόμα Βουλευτής μας, το ίδιο κυρίως ο Πρόεδρος της Κοινοβουλευτικής μας ομάδας.
Και οι τρεις αυτοί άνδρες είναι φυλακισμένοι στα κάτεργα μιας άθλιας και ξενόδουλης εξουσίας, η οποία έχει ισοπεδώσει τον ελληνικό λαό, η οποία –θα επιμένω να το λέω- ξεπουλά την πατρίδα μας.
Θεωρώ αυτό το δημόσιο Βήμα το οποίο διαθέτω και το τελευταίο αποκλεισμένος ων από όλα τα Μέσα Ενημέρωσης, από όλα τα κανάλια, τις εφημερίδες, τους ραδιοφωνικούς σταθμούς της διαπλοκής. 
Επομένως θέλω στο λίγο χρόνο που μου απομένει να μιλήσω στον ελληνικό λαό και να αποκαλύψω αυτήν την άθλια σκευωρία, να αποδείξω πως οι διώξεις κατά της Χρυσής Αυγής είναι παράνομες, είναι αντισυνταγματικές, είναι κάτι πρωτοφανές στη σύγχρονη πολιτική ιστορία της Ελλάδος.
Θέλω να πω πως όλα ξεκίνησαν με ένα άθλιο πόρισμα του ανωτάτου δικαστηρίου της χώρας, το οποίο –θα πρέπει να ξέρουν όλοι όσοι μας ακούν αυτήν τη στιγμή- βασίζεται σε ένα ψευδεπίγραφο κείμενο.
Η ίδια η εισαγγελέας του Αρείου Πάγου, η οποία είχε αναγνωρίσει το επίσημο καταστατικό της Χρυσής Αυγής, μας διώκει αυτήν τη στιγμή εμφανίζοντας ένα κείμενο άθλιο, χειρόγραφο, ψευδεπίγραφο με ζωγραφικά σχέδια επάνω. Για τέτοια αθλιότητα μιλάμε. Με μια καρικατούρα διώκονται Βουλευτές του ελληνικού Κοινοβουλίου από ένα ανώτατο δικαστήριο, το οποίο οφείλω να πω ότι έχει λάβει συγκεκριμένες πολιτικές εντολές. Θα το αναλύσω και αυτό.
Βέβαια, να υπενθυμίσω ότι το δήθεν πόρισμα του Αρείου Πάγου πάνω στο οποίο βασίζεται όλο το κατηγορητήριο κατά της Χρυσής Αυγής έχει βάση και στην ουσία είναι αντίγραφο μιας καταθέσεως ενός ψευδομάρτυρα, του δημοσιογράφου Ψαρρά της εφημερίδας «ΕΛΕΥΘΕΡΟΤΥΠΙΑ», πρώην «ΕΛΕΥΘΕΡΟΤΥΠΙΑ», νυν «ΒΗΜΑ» ή «ΕΘΝΟΣ». Δεν θυμάμαι, διότι όλα αυτά τα έντυπα της διαπλοκής έχουν μια κοινή γραμμή, να πλήξουν τη Χρυσή Αυγή.
Θα φέρω ένα παράδειγμα για να κατανοήσει και ο Έλληνας τηλεθεατής που μας παρακολουθεί. Ο συγκεκριμένος δημοσιογράφος, ένας ανθέλληνας δημοσιογράφος, ένας δημοσιογράφος που προωθεί τη φιλοσκοπιανή προπαγάνδα λέει στην κατάθεσή του: «Για τη Χρυσή Αυγή η βία είναι το μήνυμα και όχι το μέσο». Πώς ολοκληρώνεται το πόρισμα και το κατηγορητήριο του Αρείου Πάγου εις βάρος μας; Ολοκληρώνεται με την ίδια ακριβώς φράση στην καθαρεύουσα: «Η βία για τα μέλη της Χρυσής Αυγής είναι το μήνυμα και όχι το μέσον επίτευξης των όποιων επιδιώξεών τους».
Οφείλω να κάνω μια αποκάλυψη, η οποία έχει τεράστια πολιτική βαρύτητα. Ο άνθρωπος, ο δικαστικός που έλαβε εντολή να συντάξει αυτό το πόρισμα, ονόματι Βουρλιώτης, είναι ένας άνθρωπος, ο οποίος είχε εργαστεί ως σύμβουλος του Υπουργού Πετσάλνικου, που ως Υπουργός Δικαιοσύνης κάποτε είχε φέρει σε αυτήν την Αίθουσα τον κατάπτυστο νόμο περί ευθύνης Υπουργών, το πιο άθλιο νομοθέτημα, το οποίο θεσμοθέτησε τη διαφθορά ως πολιτική πράξη. Ένας κατάπτυστος νόμος που απάλλαξε τους κλέφτες και τους απατεώνες από τις όποιες ποινικές τους ευθύνες ήρθε στην πολιτική ζωή της χώρας από το ίδιο πρόσωπο που προκάλεσε την πιο αισχρή σκευωρία κατά ενός νομίμου πολιτικού κόμματος. Αυτή είναι μια αποκάλυψη, θεωρώ, βαρυσήμαντη.
Απόλυτη ευθύνη βεβαίως φέρει και ο πολιτικός του προϊστάμενος, ο Υπουργός Δικαιοσύνης Αθανασίου, ο οποίος έχει διαπράξει κατά συρροήν το αδίκημα της κατάχρησης εξουσίας με παρεμβάσεις του στο έργο της δικαιοσύνης. Ομιλώ μετά λόγου γνώσεως. Απαιτώ την άρση του απορρήτου του Υπουργού Αθανασίου, διότι είναι μόνιμη τακτική του να καλεί στα τηλέφωνα δικαστικούς και να τους επιβάλλει την άποψη της πολιτικής εξουσίας. Δεν είναι τυχαίο ότι διόρισε δύο συντοπίτες του Λέσβιους, την Κουτζαμάνη και τον Βουρλιώτη, στο μεγαλύτερο συνταγματικό πραξικόπημα που έχει δει ποτέ η πολιτική ζωή της χώρας, το συνταγματικό πραξικόπημα κατά της Χρυσής Αυγής που ακυρώνει την πολιτική βούληση μισού εκατομμυρίου Ελλήνων. 
Βεβαίως, ο πρώην Υπουργός Δικαιοσύνης κ. Ρουπακιώτης μίλησε με στοιχεία. Είπε πως πίσω από όλη αυτήν τη δίωξη είναι η Κομισιόν, είναι το Ευρωπαϊκό Συμβούλιο, είναι οι Αμερικανοί. Με βάση όλα τα παραπάνω, αποδεικνύεται ξεκάθαρα η σκευωρία. Αποδεικνύεται πως οι Σαμαράς, Δένδιας και Αθανασίου είναι οι πραγματικοί ένοχοι για εσχάτη προδοσία, διότι είναι εντολοδόχοι ξένων δυνάμεων. Έχουν καταλύσει το Σύνταγμα. Έχουν διαγράψει παράνομα την ετυμηγορία του ελληνικού λαού. Αυτή η άποψη που εκφέρω αυτήν τη στιγμή δεν βασίζεται σε καταθέσεις ψευδομαρτύρων, αλλά στα λόγια του ίδιου του πρώην Υπουργού της Δικαιοσύνης.
Έλεγε ο Πρωθυπουργός στο Ισραήλ και στις Ηνωμένες Πολιτείες: «Θα τους λιώσω. Θα τους εξαφανίσω. Θα τους συντρίψω». Απέτυχε παταγωδώς. Αυτήν τη στιγμή η Χρυσή Αυγή είναι πανίσχυρη. Δημοσκοπικά έχει μεγαλύτερες δυνάμεις απ’ όσες είχε πριν από αυτές τις άθλιες διώξεις.
Ο ελληνικός λαός αγκάλιασε το κίνημά μας, επικρότησε την αγέρωχη στάση μας, κατανόησε πως είμαστε η μοναδική δύναμη εθνικής αντίστασης απέναντι στους διεθνείς τοκογλύφους και στα άθλια πολιτικά ανδρείκελα που τους εκπροσωπούν.
Ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Το λόγο έχει ο κ. Τσούκαλης, Κοινοβουλευτικός Εκπρόσωπος της Δημοκρατικής Αριστεράς.</ChairmanSpeech>
<Speech><Parlmember>ΝΙΚΟΛΑΟΣ ΤΣΟΥΚΑΛΗΣ</Parlmember>: Κύριε Υπουργέ, όπως καταλαβαίνετε, μετά την τελευταία τοποθέτηση άνοιξε ένα κεφάλαιο στο νομοσχέδιό σας.
Κυρίες και κύριοι συνάδελφοι, αν ο κατερχόμενος από το Βήμα είχε τη δυνατότητα να μιλήσει και να εκφωνήσει την ιστορική αυτή ομιλία, κατά την άποψή του, οφείλεται στο ότι στην Ελλάδα εξακολουθεί και υπάρχει αυτήν τη στιγμή ανεξάρτητη δικαιοσύνη. Γιατί αν ήταν καθοδηγούμενη, δεν θα είχε αυτήν τη δυνατότητα να το κάνει και το ξέρει πάρα, μα πάρα πολύ καλά. Αυτή είναι η δημοκρατία. Η δημοκρατία είναι αυτή η οποία ενέχει στο DNA της και το στοιχείο της καταστροφή της. Είναι το μόνο σύστημα το οποίο μπορεί να το κάνει αυτό και αυτή, λοιπόν, η δημοκρατία δίνει τη δυνατότητα να εκφωνούνται αυτές οι «ιστορικές» ομιλίες.
Κυρίες και κύριοι συνάδελφοι, ο Αντώνης Ρουπακιώτης είπε το εξής απλό: ότι καθυστέρησε το πολιτικό σύστημα, καθυστέρησε η Κυβέρνηση δυστυχώς και πρωτίστως η Νέα Δημοκρατία να κάνει αυτό το οποίο έγινε μετά τις 17 Σεπτεμβρίου. Καθυστέρησε να το κάνει και γνωρίζετε όλοι πάρα πολύ καλά ότι από την πλευρά του έγινε ό,τι ήταν δυνατόν για να υπάρξει η θεσμική θωράκιση αυτής της χώρας.
Όταν είχε ματαιωθεί η εισαγωγή προς συζήτηση του αντιρατσιστικού νομοσχεδίου, εγώ ο ίδιος είχα πει από αυτό εδώ το Βήμα ότι απειλείται η χώρα με πρόστιμο από την Ευρωπαϊκή Ένωση, γιατί απλούστατα είμαστε η μόνη χώρα στην Ευρώπη η οποία δεν είχε ενσωματώσει, δεν είχε προσαρμόσει το δίκαιό της στην απόφαση του Συμβουλίου της Ευρώπης το 2008. Απλούστατα είμαστε για άλλη μια φορά οι παράσπονδοι του Διεθνούς Δικαίου.
Περί αυτού πρόκειται και καλά θα κάνουν κάποιοι να κατανοούν ότι αυτό εδώ το σύστημα, η κοινοβουλευτική δημοκρατία, η αστική δημοκρατία, αυτή η καταταλαιπωρημένη δημοκρατία, με ευθύνες του πολιτικού συστήματος, με αυτές τις πληγές και με αυτές τις ανεπάρκειες και με αυτά τα πλήγματα, εξακολουθεί να παράγει τα αποτελέσματα εκείνα που δίνουν τη δυνατότητα σε πολλούς να την πολεμούν και μάλιστα με πολύ άσχημο τρόπο, με χτυπήματα κάτω από τη μέση. Το έχει ξαναπάθει αυτό.
Γι’ αυτό, λοιπόν, κυρίες και κύριοι συνάδελφοι, είναι η μεγάλη ευκαιρία την Πέμπτη όλα τα πολιτικά κόμματα του δημοκρατικού τόξου να προβληματιστούν ιδιαίτερα, να υποχωρήσουν αμοιβαία και για πρώτη φορά σε αυτήν εδώ την Αίθουσα να στείλουμε ένα μήνυμα όσον αφορά τη συγκεκριμένη τροπολογία. Γιατί η συγκεκριμένη τροπολογία, κυρίες και κύριοι συνάδελφοι, δεν αναφέρεται σε ένα κόμμα. Αναφέρεται γενικώς στις περιπτώσεις που ένα κοινοβουλευτικό κόμμα μετέρχεται αντικοινοβουλευτικών μεθόδων. Και θα μου επιτρέψετε να σας πω ότι προβλέπει σαφώς η συγκεκριμένη τροπολογία τη διακοπή χρηματοδότησης σε κόμματα που έχουν χαρακτηριστεί με τον πλέον αυθεντικό τρόπο, δηλαδή μέσω της δικαιοσύνης, ως εγκληματικές οργανώσεις και αυτό υπάρχει.
Κατόπιν τούτου, παρέλκει η οποιαδήποτε συζήτηση στο κατά πόσο είναι φωτογραφική ή στο κατά πόσο είναι αντισυνταγματική ή αντίκειται στο Διεθνές Δίκαιο. Βεβαίως, η ίδια η αστική δικαιοσύνη θα κρίνει το κατά πόσο είναι πράγματι αντισυνταγματική. Βεβαίως, υπάρχουν και τα ευρωπαϊκά δικαστήρια. Υπάρχει και το Δικαστήριο Ανθρωπίνων Δικαιωμάτων, που μπορεί ν’ αποφανθεί επ’ αυτού. Αυτή είναι η διαδικασία της δικαιοσύνης και αυτή καθένας έχει υποχρέωση να την ακολουθήσει. Τελεία και παύλα επ’ αυτού, επιτέλους! 
Η δημοκρατία είναι ανεκτική, είναι μεγαλόψυχη, αλλά πρέπει να είναι και άτεγκτη, όχι τιμωρητική, όχι εκδικητική. Όμως, έχει και τα όπλα να αμυνθεί, αρκεί αυτά τα όπλα να μην τα αμβλύνουν κάποιοι. Αυτά, λοιπόν, θα τα συζητήσουμε με λεπτομέρεια την Πέμπτη.
Θέλω να έλθω στο νομοσχέδιο, κύριε Υπουργέ. Δεν ήσασταν Υπουργός, Υφυπουργός στο κυβερνητικό όργανο το 2008, όταν υπήρξε μία πολύ ενδιαφέρουσα συζήτηση επ’ ευκαιρία της ενσωμάτωσης στο εγχώριο δίκαιο της οδηγίας 92∕2002 για την εξοικονόμηση ενέργειας στα κτήρια. Ήταν μία οδηγία, η οποία ενσωματώθηκε στη χώρα με καθυστέρηση επτά ετών. 
Τότε, λοιπόν, θα μου επιτρέψετε να σας πω ότι υπήρξαν ομιλίες πολύ πιο εμπνευσμένες από αυτές που ακούσαμε σήμερα. Αν μεν τότε δεν βρισκόμασταν σε περίοδο κρίσης, έρχεται αυτή η συζήτηση σε μία περίοδο όπου η Ελλάδα εναγωνίως αποζητά κεφάλαια και για την κοινωνική της πολιτική, αλλά και για την ανάπτυξή της. Τότε, λοιπόν, συζητήσαμε πάρα πολύ εμπεριστατωμένα το συγκεκριμένο θέμα.
Υπάρχει –θα μου επιτρέψετε να πω για άλλη μία φορά- ένα πάρα πολύ σοβαρό πρόβλημα, ένα στρατηγικό πρόβλημα μεθοδολογίας. Τι συζητάμε για άλλη μία φορά σ’ αυτό το νομοσχέδιο και τι συζητάμε τον τελευταίο χρόνο, τα τελευταία τρία χρόνια; Συζητάμε για τις εισροές, πώς θα εξασφαλίσουμε τις εισροές στο σύστημα και δεν συζητάμε καθόλου για τις εκροές, αυτό που λέμε για την εξοικονόμηση.
Γνωρίζουμε πάρα πολύ καλά ότι οι εκροές στη χώρα είναι σπάταλες. Το πρώτο, λοιπόν, που θα έπρεπε να κάνουμε για να λειτουργήσουμε μεθοδολογικά σωστά είναι το να καθορίσουμε πραγματικά τις ανάγκες αυτής της χώρας σε ενέργεια και μετά να δούμε με ποιον τρόπο θα εξασφαλίσουμε αυτήν την ενέργεια, δηλαδή θα εξασφαλίσουμε τις εισροές. Τώρα τροφοδοτούμε  συνεχώς τις εισροές, προκειμένου να εξασφαλίσουμε, να ικανοποιήσουμε μια άπληστη αγορά, ενεργοβόρα. Είναι το απόλυτο αδιέξοδο. 
Πάνω σ’ αυτό το θέμα κι εμείς ως Δημοκρατική Αριστερά λέμε σχέδιο -από τότε το λέγαμε- και όχι απλώς σχέδιο με γενικές διακηρύξεις, αλλά προγράμματα δράσης.
Επειδή άκουσα τον κ. Κουκουλόπουλο, άνθρωπο της δικαιοσύνης, θα σας πω ένα παράδειγμα μόνο. Πρόσφατα ολοκλήρωσε μία μελέτη εξοικονόμησης ενέργειας ο Δήμος της Πάτρας. Το διά ταύτα; Εξοικονόμηση 1 εκατομμυρίου ευρώ το χρόνο. Μπορείτε να το συνυπολογίσετε και με την εφαρμογή αυτού του μέτρου σε όλους τους δήμους.
Δεν είναι μόνο αυτό, έχουμε άλλον ένα νόμο πολύ ενδιαφέροντα, το ν. 3855/2010, όπου πλέον ενσωματώθηκε και η άλλη οδηγία, η 32/2006 για την εξοικονόμηση ενέργειας κατά την τελική χρήση. 
Αντί, λοιπόν, να καθίσουμε να συζητήσουμε τι απέδωσε αυτό το πλαίσιο, γιατί δεν απέδωσε και πώς πρέπει να διαμορφώσουμε το πρόγραμμα δράσης, προκειμένου να κινηθούμε αποφασιστικά και πάρα πολύ γρήγορα προς αυτήν την κατεύθυνση, συζητάμε το μίζερο –θα μου επιτρέψετε να πω έτσι- ενδιαφέρον για πολλούς συμπολίτες μας, πώς θα διορθώσουμε το κακό πλαίσιο, πώς θα διορθώσουμε τη μία διάταξη, την οποία ψηφίσαμε πριν ένα χρόνο, την άλλη διάταξη που ψηφίσαμε πριν ενάμιση χρόνο. Είναι ατελέσφορη η συζήτηση και δεν αποδίδει.
Πώς πρέπει να συνδέσουμε αυτό το τεράστιο πρόβλημα με την ελληνική κρίση; Πολλά είπαμε -και ο κύριος Υπουργός είπε στην ομιλία του- αλλά αξίζει να το συζητήσουμε.
Όταν, λοιπόν –θα δείτε τα Πρακτικά- συζητήσαμε την ενσωμάτωση της οδηγίας του 2002, κατατέθηκαν κάποια στοιχεία. Θέλω να θυμίσω για άλλη μία φορά ότι η συζήτηση γινόταν εκτός κρίσης, σε ανύποπτο χρόνο, τότε που δεν μας ενδιέφεραν τα κεφάλαια, τότε τα είχαμε πλούσια.
Υπήρχε, λοιπόν, μελέτη, η οποία ανέφερε ότι σε περίπτωση εξοικονόμησης ενέργειας κατά 30%, το οποίο ήταν εφικτό και μέσα στο πλαίσιο της Πράσινης Βίβλου 2006-2012, η εξοικονόμηση θα ήταν τετρακόσια ενενήντα εκατομμύρια τόνων ισοδυνάμου πετρελαίου -αναφέρομαι σε στοιχεία στα μέσα της δεκαετίας του 2000- και ότι η εξοικονόμηση σε βάθος δεκαπενταετίας, δηλαδή μέχρι το 2020, θα ήταν 100 δισεκατομμύρια ευρώ.
Για να γίνω και πιο συγκεκριμένος, υπήρχε η μελέτη της ICAP, η οποία έλεγε ότι μέσα σε δέκα χρόνια μόνο με τη χρήση παθητικών ηλιακών συστημάτων θα είχαμε εξοικονόμηση 10% ή 35 εκατομμύρια τόνων ισοδυνάμου πετρελαίου.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Τελειώνω, κύριε Πρόεδρε.
Τότε τα ποσά αυτά δεν μας ενδιέφεραν, είχαμε πολλά χρήματα. Όμως, για φανταστείτε σήμερα, όταν αναφέρονται αυτά τα χρήματα, αυτά τα ποσά, πόσο προκαλούν, εκτός του ότι θα εξοικονομούσαμε και περίπου 800 εκατομμύρια τόνους αερίων του θερμοκηπίου, διοξειδίου του άνθρακος.
Βεβαίως, αυτήν την κρίσιμη περίοδο –θα επαναλάβω και εγώ και θα εξειδικεύσω αυτά που είπε ο κύριος Υπουργός- έχουμε μία ελπίδα ότι ίσως να τεθεί επί της σωστής βάσεως από εδώ και πέρα το θέμα.
Με την εξοικονόμηση ενέργειας χτυπάμε συγχρόνως σε τρία κρίσιμα επίπεδα.
Το πρώτο είναι η εξοικονόμηση πόρων, το ανέφερα.
Το δεύτερο είναι το τεράστιο περιβαλλοντικό ζήτημα. Έχει παραμεληθεί, κύριε Υπουργέ, η παράμετρος «περιβάλλον» λόγω της κρίσης. Εδώ είναι το μεγάλο στοίχημα της νέας πολιτικής ηγεσίας, να επαναφέρει στην προβληματική, στο τραπέζι του προβληματισμού την προστασία του περιβάλλοντος. Δεν είμαστε και εκτός ευρωπαϊκού κεκτημένου. Ας μην το καταφέρουμε μόνοι μας, να το απαιτήσουμε.
Το τρίτο είναι, βεβαίως, ο μεγάλος αριθμός θέσεων εργασίας που μπορεί να εξασφαλιστεί. Έτυχε να έχω πριν λίγους μήνες μία συζήτηση με το Τεχνικό Επιμελητήριο. Πόσες θέσεις εργασίας θα μπορούσαν να έχουν εξασφαλιστεί, εάν πραγματικά διαθέταμε εκείνους τους πόρους και είχαμε και εκείνο το πρόγραμμα για την ενεργειακή αναβάθμιση των κτηρίων; Τεράστιος αριθμός!
(Στο σημείο αυτό κτυπάει επανειλημμένα το κουδούνι λήξεως του χρόνου ομιλίας του κυρίου Βουλευτή)
Τελειώνω, κύριε Πρόεδρε.
Θέλω να τελειώσω με το εξής. Επειδή είστε γνώστης, κύριε Υπουργέ, οι ΑΠΕ στην Ελλάδα έχουν κακολογηθεί, έχουν απαξιωθεί από πράξεις και ενέργειες συγκεκριμένες των κομμάτων που κυβέρνησαν.
Και θέλω να είμαι σκληρός. Με το θέμα των φωτοβολταϊκών στους αγρότες κόμματα πήραν ψήφους και Βουλευτές εκλέχτηκαν σε νομούς. Οι άδειες που δόθηκαν ήταν τέσσερις φορές πάνω από τους στόχους που είχαμε ως χώρα.
Όμως έχετε αναλάβει μία πάρα πολύ σοβαρή ευθύνη και πρέπει να την υλοποιήσετε άμεσα: Επιτέλους, πρέπει να αποδοθεί στους δήμους και στις τοπικές κοινωνίες το 1%. Το γνωρίζετε πάρα πολύ καλά το θέμα. Έχω υποβάλει και ερώτηση προς εσάς και προς άλλους Υπουργούς. Η μεγάλη απαξίωση της τοπικής κοινωνίας οφείλεται και σε αυτό, ότι τα 7 εκατομμύρια του Νοεμβρίου του 2012 –μόνο 7 εκατομμύρια για το μεγάλο πρόβλημα που έχει ο ΛΑΓΗΕ- δεν έχουν αποδοθεί στις τοπικές κοινωνίες! Να θέσετε ένα χρονοδιάγραμμα. Εάν μέχρι το τέλος του χρόνου δεν έχουν δοθεί, θα μου επιτρέψετε να σας πω ότι η απαξίωση θα επιδεινωθεί.
Ευχαριστώ πολύ.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ευχαριστούμε, κύριε συνάδελφε.
Το λόγο έχει ο κ. Παφίλης, Κοινοβουλευτικός Εκπρόσωπος του Κομμουνιστικού Κόμματος Ελλάδας.</ChairmanSpeech>
<Speech><Parlmember>ΑΘΑΝΑΣΙΟΣ ΠΑΦΙΛΗΣ</Parlmember>: Ο κύριος Υπουργός προτίμησε να κάνει μία γενική τοποθέτηση για το θέμα της ενέργειας και όχι να ασχοληθεί με το νομοσχέδιο. Αυτό είναι θετικό, δεν το αναφέρω ως αρνητικό. Και μάλιστα ήταν μία μεγαλεπήβολη ομιλία για το όραμα της ενεργειακής δημοκρατίας. Και τα παιδιά κουβαλούν ξύλα στο σχολείο για να ζεσταθούν, όπως τη δεκαετία του ’50! Αναφέρθηκε η αρχή της ενεργειακής ισότητας, που κάποιοι κυκλοφορούν γυμνοί γιατί δεν έχουν πρόβλημα να πληρώσουν τη θέρμανση και κάποιοι δεν έχουν ούτε σόμπα! Εξαγγείλατε μακροπρόθεσμα σχέδια και οράματα για το πώς σκεφτόμαστε την Ελλάδα του μέλλοντος κάτω από τις νέες τεχνολογικές εξελίξεις και κάτω από όλους αυτούς τους σχεδιασμούς.
Αλήθεια, πού ζείτε; Δεν είναι βέβαια προσωπικό το θέμα. Τι έχετε να πείτε σε αυτόν το λαό. Ότι το 2013 κρυώνει; Η τεχνολογία, η επιστήμη, όλα αυτά τα οποία αναφέρετε, ποιον υπηρετούν τελικά, όταν ένας λαός ολόκληρος, η συντριπτική πλειοψηφία, δεν ξέρει πώς θα βγάλει το χειμώνα, όταν σε σχολεία παιδιά κρυώνουν και πεινάνε; Για ποιους σχεδιασμούς μιλάτε;
Εμείς δεν αμφιβάλλουμε ότι μπορεί να υπάρξουν και τέτοιοι σχεδιασμοί. Όμως έχουμε μερικά απλά ερωτήματα για να αντιληφθεί και ο ελληνικός λαός το πού πάει. Θα το πω απλά: Έχετε «τηγανίσει» το κεφάλι του ελληνικού λαού και άλλων λαών εδώ και αρκετά χρόνια για τις ανανεώσιμες πηγές ενέργειας –σωστά;-, που θα δώσουν λύση, που θα οδηγήσουν σε ενεργειακή απεξάρτηση της Ευρώπης και της Ελλάδας και όλα τα υπόλοιπα.
Λοιπόν, ρωτάμε: η Ελλάδα γέμισε ή γεμίζει φωτοβολταϊκά. Γέμισε ή γεμίζει ανεμογεννήτριες. Πόσο πληρώνει το ρεύμα ο εργαζόμενος; Λιγότερο ή περισσότερο; Εδώ πρέπει να κάνουμε λογαριασμό. Ποιος κέρδισε από τα φωτοβολταϊκά; Μιλάμε για τα μεγάλα, γιατί οι αγρότες είναι, κυριολεκτικά, κρεμασμένοι στο τσιγκέλι τώρα, ορισμένοι που την πάτησαν. Ποιος κέρδισε από τις ανεμογεννήτριες; Ποιος πλήρωσε; Εδώ φτάνετε και λέτε: ανανεώσιμες πηγές ενέργειας; Πλήρωσε 20 ευρώ το μήνα!
Τι βάζουν τελικά όλοι αυτοί οι περιβόητοι επενδυτές; Ποιος κέρδισε, λοιπόν; Κερδίζουν ή και θησαυρίζουν μεγάλες εταιρείες πολυεθνικές, μονοπωλιακές επιχειρήσεις, επιχειρηματικοί όμιλοι με εγγυημένες τιμές και ο ελληνικός λαός κάθε εξάμηνο καλείται να πληρώσει πιο ακριβά το ρεύμα.
Αυτό με απλά λόγια και όχι με μεγάλες φιλοσοφίες δείχνει και ποια είναι η ανάπτυξη στον τομέα της ενέργειας την οποία εξαγγέλλετε. Η αξιοποίηση των ανανεώσιμων πηγών ενέργειας είναι ένα δείγμα του ποια συμφέροντα εξυπηρετεί και τι κερδίζει ο λαός. Άλλωστε και εμείς λέμε ότι πρέπει να αξιοποιηθούν.
Έχω και δεύτερο ερώτημα στο οποίο πρέπει να απαντήσετε. Λέτε, λοιπόν –και δεν εννοώ μόνο εσείς, αλλά συνολικά- ότι ανακαλύψατε πως η Ελλάδα είναι προνομιούχος στον τομέα της ενέργειας. Πράγματι. Έχει μεγάλα συγκριτικά πλεονεκτήματα. Μπορεί να μην έχει τα κοιτάσματα πετρελαίου των αραβικών ή άλλων χωρών, έχει όμως μεγάλα συγκριτικά πλεονεκτήματα τα οποία θα αναφέρω παρακάτω.
Όλα αυτά τα χρόνια η όποια ανάπτυξη υπήρχε, η όποια αξιοποίηση αυτών των πηγών ποιον εξυπηρέτησε; Τα λαϊκά συμφέροντα ή τα μονοπώλια; Πόσο πλήρωνε η ΠΕΣΙΝΕ το ρεύμα; Πόσα κέρδη είχε; Δεν είχε τι να τα κάνει. Έφτασε να έχει κέρδη 1 δισεκατομμύριο δραχμές το μήνα. Πόσο πλήρωνε ο καταναλωτής; Τέσσερις πλήρωνε η ΠΕΣΙΝΕ, ενώ ο εργαζόμενος πλήρωνε δεκαοκτώ, είκοσι, είκοσι μία δραχμές.
Ποιον εξυπηρέτησε όλα αυτά τα χρόνια αυτό το μοντέλο ανάπτυξης; Τα λαϊκά συμφέροντα ή τα συμφέροντα των μονοπωλίων; Και εδώ είναι το μεγάλο ερώτημα, γιατί εμείς δεν αμφιβάλλουμε ότι μπορεί να υπάρξει κάποια ανάπτυξη, έστω άναρχη. Θα υπάρξει σε αυτό τον ενεργειακό τομέα ακριβώς γιατί έχει «ψωμί» για τα κέρδη των μονοπωλίων και των επιχειρηματικών ομίλων, γιατί είναι σήμερα προνομιακός χώρος εν όψει και των γενικότερων εξελίξεων για να επενδύσουν κεφάλαια. Ο καθένας γνωρίζει όμως ότι ο καπιταλιστής δεν επενδύει αν δεν κερδίσει.
Άρα, λοιπόν, τι θα εξασφαλίσει –αν υποθέσουμε ότι θα υλοποιηθεί- το σχέδιό σας; Θα εξασφαλίσει φθηνό ρεύμα για το λαό, καλύτερες συνθήκες για τους εργαζόμενους ή θα αποτελέσει ένα πεδίο τεράστιας και αμύθητης κερδοφορίας του κεφαλαίου και καταλήστευσης των πλουτοπαραγωγικών πηγών που ανήκουν στο λαό και σε κανέναν άλλον; Κατά τη γνώμη μας, αυτό θα γίνει και ο λαός θα πληρώσει το μάρμαρο.
Εδώ είπατε ότι αν γίνουν ατυχήματα στις εξορύξεις –και θα το πω αυτό γιατί έχει σημασία για ορισμένους- θα τα πληρώσει το Πράσινο Ταμείο, δηλαδή η φορολογία του ελληνικού λαού. Ακόμη και τέτοιου είδους ατυχήματα βάλατε στον νόμο, όταν μιλούσαμε για την αξιοποίηση των υδατανθράκων και του πετρελαίου συνολικά.
Άρα, εμείς απευθυνόμενοι στον ελληνικό λαό, θέλουμε να του πούμε ότι το μοντέλο ανάπτυξης που έφτασε τη χώρα ως εδώ, το μοντέλο του καπιταλιστικού δρόμου ανάπτυξης που το 2013 καλεί τον ελληνικό λαό -και άλλους λαούς, αλλά μιλάμε για τον ελληνικό λαό- να ζήσει σε συνθήκες του 1950 και του 1960, είναι υπεύθυνο και είναι αυτό που ευαγγελίζεστε για το μέλλον, μοντέλο το οποίο είναι χρεοκοπημένο σε ό,τι αφορά τις λαϊκές ανάγκες.
Εδώ υπάρχουν δύο δρόμοι και εδώ έχουμε ριζικές διαφωνίες. Ας ξεκινήσουμε από τη μεγάλη μας διαφορά, ιδεολογική αλλά και με πρακτική αξία. Τι είναι ο ήλιος, ο αέρας, το νερό, τα ορυκτά; Τι είναι η ενέργεια; Σε ποιον ανήκουν; Η ενέργεια λέμε ότι είναι κοινωνικό αγαθό. Εσείς τι λέτε; Ότι είναι εμπόρευμα που μπορεί να πουλιέται και να αγοράζεται. Και δεν το λέτε μόνο εσείς, αλλά και όλοι οι υπόλοιποι εντός της Αιθούσης.
Σε ποιον ανήκουν όλα αυτά που έχει η φύση, ο ήλιος, ο αέρας, τα ορυκτά; Εμείς λέμε ότι είναι λαϊκή περιουσία και άρα ο λαός πρέπει να τα αξιοποιήσει προς όφελός του. Εσείς τι λέτε; Ότι ανήκουν στους ιδιώτες και ή τα δίνετε ή ετοιμάζεστε να τα δώσετε στους ιδιώτες, που θα τα αναπτύξουν. Με ποια χρήματα; Για πείτε μας;
Πόσα έβαλε ο Μποδοσάκης για το νικέλιο στη «ΛΑΡΚΟ»; Πείτε τα εδώ. Το έχω προκαλέσει πολλές φορές. Έβαλε 12%. Τα άλλα τι ήταν; Λεφτά από την ΕΤΒΑ, δηλαδή από τα ασφαλιστικά ταμεία και επιδότηση του κράτους, δηλαδή από τη φορολογία του Έλληνα εργαζόμενου, από τον ιδρώτα και το αίμα του. Πόσα έβαλαν οι Τσάτσοι στον Ηρακλή; Έβαλαν 14%. Και αυτά τα τιμολόγια ήταν όλα «μαϊμού».
Ποιος λοιπόν χρηματοδότησε αυτήν την ανάπτυξη; Ο ελληνικός λαός. Τα παραδώσατε στους ιδιώτες. Τα ρήμαξαν. Τα πήρατε. Τα ξαναπλήρωσε ο ελληνικός λαός και τα ξαναδίνετε.
Και τώρα εδώ, λοιπόν, είναι η θεμελιακή μας διαφορά. Εμείς, λοιπόν, λέμε ότι αυτά πρέπει να γίνουν κοινωνική, λαϊκή ιδιοκτησία, να είναι περιουσία του ελληνικού λαού και όχι των ιδιωτών, των μονοπωλίων και όλων των υπόλοιπων. 
Και υπάρχουν όλες οι δυνατότητες ασύγκριτα μεγαλύτερες από τα παλαιότερα χρόνια για να αναπτυχθούν, να λυθεί και το πρόβλημα της ενέργειας σε όφελος του λαού. Γιατί η Ελλάδα έχει λιγνιτικά αποθέματα και είναι δεύτερη στην Ευρώπη, έχει αξιοποιήσει μόνο το 30% του υδάτινου δυναμικού, έχει υδρογονάνθρακες, έχει ανανεώσιμες πηγές ενέργειας, αέρα ήλιο και γεωθερμία.
Και κάνω μία παρένθεση για τη γεωθερμία. Ως Κομμουνιστικό Κόμμα Ελλάδος εδώ και πάρα πολλά χρόνια, επειδή τυχαίνει και είμαι από το Νομό Φθιώτιδας που έχει πάρα πολλές ιαματικές πηγές και κατά συνέπεια έχει και γεωθερμία, είχαμε καταθέσει ολοκληρωμένες προτάσεις για την αξιοποίησή τους. Δεν έχει γίνει τίποτα. Τώρα τι κάνετε; Φιλέτο είναι. Θα το δώσετε σε μεγάλους επιχειρηματικούς ομίλους για να γίνουν θέρετρα που θα προσφέρουν από κολύμπι στη θάλασσα, ιππασία –δεν ξέρω τι άλλο- να μη πω σπα, αλλά να πω και άλλες κάποιες τέτοιες και μπορεί να έχουν και εγκαταστάσεις για να μπορούν να πηγαίνουν διάφοροι να παρακολουθούν πώς γίνονται τα φασόλια ή οι ντομάτες και πώς αξιοποιείται η γεωθερμική ενέργεια.
Αυτό είναι το σχέδιό σας και μην αμφιβάλλετε. Γνωρίζετε ότι υπάρχουν και έχουν γίνει και σε άλλες χώρες, ενώ όλα αυτά θα μπορούσαν και πρέπει να γίνουν λαϊκή περιουσία και να αξιοποιούνται για το λαό.
Εδώ, λοιπόν, τίθεται το κεντρικό πολιτικό πρόβλημα: Καπιταλιστικός δρόμος ανάπτυξης ή σοσιαλιστικός δρόμος ανάπτυξης; Ο άνθρωπος στο κέντρο της ανάπτυξης ή το καπιταλιστικό κέρδος; Αυτό είναι το μεγάλο ερώτημα. Και όλα τα υπόλοιπα που μας λέτε περί ενέργειας έχουν δευτερεύουσα, κατά τη γνώμη μας, αξία.
Και στα νομοσχέδιά σας εμείς δεν συμφωνούμε με την κριτική που κάνει ο ΣΥΡΙΖΑ -ή και άλλοι- ότι είναι πρόχειρα και αποσπασματικά. Δεν είναι καθόλου πρόχειρα και καθόλου αποσπασματικά. Υπηρετούν αυτόν τον καπιταλιστικό δρόμο ανάπτυξης, άλλο αν ορισμένοι προσπαθούν να είναι «και με τον αστυφύλαξ και με τον χωροφύλαξ» για πάρα πολύ συγκεκριμένους λόγους.
(Στο σημείο αυτό κτυπάει προειδοποιητικά το κουδούνι λήξεως του χρόνου ομιλίας του κυρίου Βουλευτή)
Δεύτερον, κεντρικό σχεδιασμό μπορεί να κάνει ο καπιταλιστικός δρόμος ανάπτυξης; Δεν μπορεί. Είναι άναρχος. Κινείται με γνώμονα τα συμφέρονται των μονοπωλίων. Άρα χρειάζεται κεντρικός σχεδιασμός. Και αυτόν το σχεδιασμό μπορεί να τον κάνει μία λαϊκή εξουσία και κανένας άλλος.
Επειδή, λοιπόν, έχω ελάχιστο χρόνο και επειδή από αυτό το Βήμα ακούστηκε κάτι περί αγώνα αρετής, με αφορμή την τροπολογία για την αναστολή της χρηματοδότησης της Χρυσής Αυγής –εμείς το λέμε έτσι γιατί έτσι είναι και δεν μπορεί να μπαίνει γενικά και αφηρημένα- θέλουμε να πούμε, επειδή κάποιοι δεν μιλάνε, τα εξής:
Η Χρυσή Αυγή είναι ναζιστική οργάνωση με εγκληματική δράση. Ευθύνεται για τη δολοφονία του Παύλου Φύσσα, την οργανωμένη δολοφονική επίθεση κατά μελών του ΚΚΕ και συνδικαλιστών του ΠΑΜΕ στη ζώνη και στο Πέραμα. Ευθύνεται για επιθέσεις και πιθανά για δολοφονίες μεταναστών, μικροπωλητών κι εργαζομένων. Κι αυτό δεν είναι σημερινό. Έχουν καταγγελθεί, από όσο γνωρίζουμε, πάρα πολλές τέτοιες δολοφονικές εγκληματικές δραστηριότητες.
Η Χρυσή Αυγή είναι εγκληματική οργάνωση γιατί είναι φασιστική, ναζιστική οργάνωση και κανένας δεν θα πρέπει να τα ξεχωρίζει. Κι όποιος τα ξεχωρίζει, αποπροσανατολίζει τον ίδιο το λαό. Αυτές τις μεθόδους χρησιμοποιεί ο ναζισμός. Είναι συνυφασμένες με την ιδεολογία τους. Και η ιδεολογία τους είναι ο ναζισμός. Πρότυπά τους είναι τα SS, τα τάγματα εφόδου και όλα όσα βλέπουμε ή ένα μέρος από όσα βλέπουμε έχουν χρησιμοποιηθεί ιστορικά και από τον Χίτλερ και από τον Μουσολίνι. Είναι γέννημα και θρέμμα του καπιταλιστικού συστήματος.
Και επαναλαμβάνουμε για όσους τέτοια ώρα ξενυχτάνε και μας βλέπουν ότι η ιστορία έχει αποδείξει ότι οι φασίστες, οι ναζιστές εξυπηρέτησαν τα συμφέροντα του κεφαλαίου, όταν δεν γινόταν αλλιώς.
Την εξουσία στον Χίτλερ την παρέδωσαν οι βιομήχανοι Κρούπ, Τίσεν, οι τραπεζίτες και άλλοι. Έκαναν σύσκεψη. Την παρέδωσαν την εξουσία. Και στη Νυρεμβέργη ΙΙ -γιατί ο κόσμος ξέρει τη Νυρεμβέργη Ι, όταν δικάστηκαν οι στρατιωτικοί- δικάστηκαν οι κεφαλαιοκράτες, όλοι αυτοί οι οποίοι αθωώθηκαν από τον ιμπεριαλισμό και από το καπιταλιστικό σύστημα.
Τέτοιοι είναι λοιπόν και ας παρουσιάζονται ως αντισυστημικοί. Έχει αποδειχθεί και πιο πρακτικά για ποιους δούλευαν στη ζώνη και ποια συμφέροντα εξυπηρετούσαν.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Μισό λεπτό, κύριε Πρόεδρε. Θα τελειώσω.
Σε αυτήν τη βάση, λοιπόν, κατά την άποψη του ΚΚΕ, επιβάλλεται να διωχθεί, να καταδικαστεί η εγκληματική δράση της, να ανασταλεί, να διακοπεί η κρατική χρηματοδότηση.
Σε ό,τι αφορά τις τροπολογίες, θα τοποθετηθούμε συγκεκριμένα την Πέμπτη. Θέλουμε, όμως, να κάνουμε και μια υπόμνηση. Αν ορισμένοι ονειρεύονται γενικευμένες τέτοιες προεκτάσεις με βάση το τερατούργημα των τρομονόμων, να ξέρουν ότι θα πολεμήσουμε πολύ σκληρά, ότι δεν μπορούν να χρησιμοποιήσουν τέτοιους νόμους για να χτυπήσουν το ίδιο το λαϊκό κίνημα.
Αυτό που έχει ιδιαίτερη σημασία πέρα από τα νομοθετικά είναι ο ελληνικός λαός να απομονώσει αυτά τα σκοταδιστικά αποβράσματα και να μπορέσει να βγάλει και ορισμένα συμπεράσματα για τις αξίες της Ευρωπαϊκής Ένωσης.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ευχαριστούμε πολύ, κύριε συνάδελφε.</ChairmanSpeech>
<Speech><Parlmember>ΑΘΑΝΑΣΙΟΣ ΠΑΦΙΛΗΣ</Parlmember>: Γιατί; Διότι τουλάχιστον δεκαπέντε χρόνια αθωώνει το φασισμό, εξομοιώνοντας ό,τι πιο σκοταδιστικό και αντιδραστικό γέννησε η ανθρωπότητα, το φασισμό και το ναζισμό, με την πιο ανθρωπιστική θεωρία, ανεξάρτητα από λάθη και αδυναμίες, που είναι ο σοσιαλισμός, ο κομμουνισμός. Έχουν υποχρέωση ιδιαίτερα οι εκπαιδευτικοί να αποκαλύψουν τι είναι το φασιστικό τέρας και στις νέες γενιές.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ευχαριστούμε, κύριε συνάδελφε.</ChairmanSpeech>
<Speech><Parlmember>ΑΘΑΝΑΣΙΟΣ ΠΑΦΙΛΗΣ</Parlmember>: Διότι τα βιβλία της ιστορίας που έχετε προωθήσει και με ευρωπαϊκές οδηγίες -και θα μιλήσουμε πιο συγκεκριμένα και θα φέρουμε ερωτήσεις- ουσιαστικά τον αθωώνουν για τα εγκλήματα που έχει κάνει.
Ευχαριστώ, κύριε Πρόεδρε.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Επανερχόμεθα, κύριοι συνάδελφοι, στον κατάλογο των αγορητών. Θα δώσω το λόγο τώρα στην κ. Μακρή και εν συνεχεία στην κ. Γιαννακάκη και θα κλείσουμε τη συζήτηση για απόψε. Θα συνεχίσουμε, όπως ελέχθη προηγουμένως από την κ. Κόλλια, την Πέμπτη το πρωί.
Ορίστε, κυρία Μακρή, έχετε το λόγο.</ChairmanSpeech>
<Speech><Parlmember>ΡΑΧΗΛ ΜΑΚΡΗ</Parlmember>: Ευχαριστώ, κύριε Πρόεδρε.
Κυρίες και κύριοι συνάδελφοι, το υπό συζήτηση νομοσχέδιο κατατίθεται από τη συγκυβέρνηση για να αποδείξει για άλλη μια φορά την πλήρη απουσία ενεργειακού σχεδιασμού και μελετημένης προσέγγισης σε έναν τομέα πολιτικής που όλες οι κυβερνήσεις χωρών που σέβονται τους πολίτες τους, ρυθμίζουν ξεκάθαρα, αποτελεσματικά και με διαφάνεια.
Η παρούσα συγκυβέρνηση έχει αποδείξει ότι ούτε το Κοινοβούλιο σέβεται ούτε για τους πολίτες ενδιαφέρεται ούτε διαθέτει οποιοδήποτε πολιτικό σχεδιασμό πέρα από την απορρύθμιση κάθε κομβικού στρατηγικού τομέα της Ελλάδος, με αρχικό στόχο την απαξίωση των δομών και των υπηρεσιών που ο τομέας αυτός περιλαμβάνει και απώτερο σκοπό το ξεπούλημα της δημόσιας περιουσίας.
Ακόμη και η πιο γρήγορη ματιά στα πρακτικά των συνεδριάσεων της Διαρκούς Επιτροπής Παραγωγής και Εμπορίου για το συγκεκριμένο νομοθέτημα αποκαλύπτει ότι η ουτοπία ύπαρξης ενεργειακής πολιτικής της χώρας διακατέχει μόνο τον Υπουργό και τα κόμματα που στηρίζουν ακόμα το παρόν κυβερνητικό σχήμα.
Στο πλαίσιο αυτό εισάγεται και το σχέδιο νόμου «Ρυθμίσεις θεμάτων Ανανεώσιμων Πηγών Ενέργειας και άλλες διατάξεις», όπου καταδεικνύεται η ανεύθυνη και αποσπασματική προσέγγιση επίλυσης των συμπτωμάτων που αντιμετωπίζουν όσοι δραστηριοποιούνται στο συγκεκριμένο τομέα, χωρίς να εξετάζονται οι πραγματικές αιτίες που δημιουργούν τα συμπτώματα αυτά.
Το μόνο που κάνετε είναι να δίνετε παρατάσεις προθεσμιών, ανούσιες μικρορυθμίσεις και να παρέχετε εξουσιοδοτήσεις για υπουργικές αποφάσεις που θα ρυθμίζουν αυτά τα οποία οφείλει να ρυθμίσει ένας νόμος-πλαίσιο, τον οποίο τα κόμματα που σας στηρίζουν, παρ’ όλο που μονοπώλησαν τη διακυβέρνηση της χώρας, ουσιαστικά ουδέποτε έφτιαξαν. Όλοι οι δημόσιοι υπάλληλοι γνωρίζουν ότι οι υπουργικές αποφάσεις εκδίδονται για να ρυθμίσουν τεχνικές λεπτομέρειες και να αποσαφηνίσουν τυχόν ασάφειες των γενικών διατάξεων ενός νόμου.
Εσείς με το συγκεκριμένο σχέδιο νόμου επιλέγετε να παράσχετε μία ευρεία, γενική και εκτός θεσμικού πλαισίου εξουσιοδοτική διάταξη προς τον εκάστοτε Υπουργό να νομοθετεί κατά το δοκούν για τις ανανεώσιμες πηγές ενέργειας. Όταν λαμβάνετε τέτοιες πρωτοβουλίες, απορούμε για τον ισχυρισμό σας ότι σέβεστε το Κοινοβούλιο, τους θεσμούς και την αρχή διάκρισης των εξουσιών.
Για να γίνουν ευρύτερα κατανοητά τα προβλήματα και οι αστοχίες του σχεδίου νόμου, θα αναφέρουμε βασικά χαρακτηριστικά παραδείγματα λόγω του περιορισμένου χρονικού πλαισίου.
Αναλυτικότερα, θα σταθούμε στο άρθρο 2, με το οποίο τροποποιείται το ισχύον νομικό πλαίσιο για μεγάλους υδροηλεκτρικούς σταθμούς. Εισάγετε ένα αυθαίρετο όριο, τα 15 MW και σε καμμία περίπτωση δεν διασφαλίζετε τον ορθολογικό περιβαλλοντικό και ενεργειακό προγραμματισμό της χώρας. Ένας μεγάλος υδροηλεκτρικός σταθμός επιβάλλει τη μεταβολή διαχείρισης των υδάτων, το νερό που είναι σημαντικό για την ύδρευση ολόκληρων περιοχών. Η διαχείρισή του θα πρέπει να εντάσσεται σε ένα ολοκληρωμένο πλαίσιο αντιμετώπισης πλημμυρών, διάβρωσης του εδάφους και προστασίας του φυσικού κάλλους περιοχών.
Όλα αυτά δεν μπορούν να γίνουν αποσπασματικά και μεμονωμένα από οποιονδήποτε ιδιώτη. Απαιτούν κεντρικό σχεδιασμό και επιβάλλεται να ασκούνται από μία δημόσια ΔΕΗ. Φυσικά, η στρεβλή οπτική σας της εκποίησης δεν σας επιτρέπει να διασφαλίσετε τον απαιτούμενο προγραμματισμό και σχεδιασμό, αλλά σας κάνει να επιτρέπετε την οροθέτηση ιδιωτικών υδροηλεκτρικών σταθμών αλλά ακόμα και μέσα σε δάση.
Ένα άλλο σημείο στο οποίο θα θέλαμε να σταθούμε είναι το άρθρο 8 που αφορά τα έργα υποδομής σε γεωργική γη υψηλής παραγωγικότητας. Η υφεσιακή πολιτική σας έχει ήδη καταστρέψει τόσο τη δευτερογενή όσο και την τριτογενή παραγωγή. Είναι πολλές οι επιχειρήσεις που μεταφέρουν την έδρα τους στο εξωτερικό μη μπορώντας να ανταποκριθούν στο αλλοπρόσαλλο φορολογικό πλαίσιο και στην πολυνομία που γεννά η αποσπασματικότητα των ρυθμίσεών σας. Μην καταστρέψετε και την πρωτογενή παραγωγή. Μην παρασύρετε τους αγρότες να εγκαταλείψουν τις καλλιέργειές τους για να εγκαταστήσουν φωτοβολταϊκά, ιδιαίτερα όταν η συγκεκριμένη Κυβέρνηση τροποποιεί συνεχώς το θεσμικό πλαίσιο και οι άνθρωποι αυτοί μπορεί να βρεθούν χρεωμένοι για μια επένδυση που δεν θα τους αποδώσει τα αναμενόμενα και χωρίς να έχουν τη δυνατότητα να καλλιεργήσουν τη γη τους.
Στο Κεφάλαιο Β΄ εισάγετε διατάξεις για τις λατομικές περιοχές και τους μεταλλευτικούς χώρους. Πρόκειται για διατάξεις που αφ’ ενός δεν έχουν καμμία σχέση με τις ΑΠΕ και αφ’ ετέρου έχουν συνταχθεί αποσπασματικά και πρόχειρα, καθώς η συγκυβέρνησή σας απαξιώνει τους φορείς διοικητικής γνώσης. Οργανισμοί που επί δεκαετίες παρήγαγαν προστιθέμενη αξία στην επιστημονική, αλλά και κοινωνική έρευνα και αποτελούν την κληρονομιά των επόμενων γενεών στον τομέα της έρευνας και της ανάπτυξης, οδηγούνται σε αργό, αλλά και βασανιστικό μαρασμό, καθώς τους στερείτε το ανθρώπινο δυναμικό και τον υλικοτεχνικό εξοπλισμό.
Χαρακτηριστικό παράδειγμα στη συγκεκριμένη περίπτωση αποτελεί το Ινστιτούτο Γεωλογικών και Μεταλλευτικών Ερευνών. Εάν η πολιτική επίθεση στις δομές του κρατικού ιστού από την τρόικα και της συγκυβέρνησής σας δεν είχε απαξιώσει στο σημερινό βαθμό το ΙΓΜΕ, θα μπορούσατε να το αξιοποιήσετε για να διαμορφώσετε ένα λειτουργικό και ολοκληρωμένο πλαίσιο και έναν σύγχρονο μεταλλευτικό κώδικα. Αντί γι’ αυτό, δείχνετε την παντελή αδιαφορία σας για τους εργαζόμενους στο ινστιτούτο που ακόμα και σήμερα σε καθεστώς αβεβαιότητας και αγωνίας για το μέλλον τους, προσφέρουν στην ελληνική κοινωνία και αγωνίζονται για τη διατήρηση των πολύτιμων στοιχείων, πληροφοριών και αρχείων του οργανισμού.
Παράδειγμα αστοχίας αποτελεί το άρθρο 11. Σας το εξήγησε και ο πρόεδρος των εργαζομένων στη σχετική συνεδρίαση της Επιτροπής Παραγωγής και Εμπορίου. Η μείωση της απόστασης των χιλίων μέτρων γεννά ερωτηματικά για τη σκοπιμότητα μιας ρύθμισης που δεν στοιχειοθετείται από μελέτη καθορισμού θεμάτων όχλησης και ασφάλειας των πολιτών, καθορισμού ορίων προστασίας των οικισμών και θεσμοθέτησης υποχρέωσης μετρήσεων. Η συγκεκριμένη διάταξη μοιάζει να είναι φωτογραφική. Γι’ αυτό ζητάμε την απόσυρσή της μέχρι να μπορέσετε να τεκμηριώσετε με τρόπο πειστικό την αναγκαιότητά της.
Βέβαια, οι φωτογραφικές ρυθμίσεις δεν τελειώνουν εδώ. Στην τροπολογία με γενικό αριθμό 837 και ειδικό 98 της 27ης Σεπτεμβρίου 2013 περιλαμβάνεται το άρθρο 6 το οποίο προβλέπει την προσθήκη παραγράφου στο άρθρο 89 του ν.δ 210/1973. Η συγκεκριμένη προσθήκη αναφέρει τα εξής: «Σε περίπτωση που ένας εκ των συμμεταλλειοκτητών είναι το ελληνικό δημόσιο, ανεξαρτήτως του ποσοστού συμμεταλλειοκτησίας που κατέχει και με την προϋπόθεση ότι το κοινό μεταλλείο βρίσκεται εντός δημόσιου μεταλλευτικού χώρου ή έχει έστω και ένα κοινό όριο με δημόσιο μεταλλευτικό χώρο, τότε η διοίκηση και η εν γένει εκμετάλλευση του κοινού μεταλλείου διενεργείται για το σύνολο των συμμεταλλειοκτητών αποκλειστικά από το ελληνικό δημόσιο, υποχρεούμενο στην περίπτωση αυτή, όπως αποδίδει στους λοιπούς συμμεταλλειοκτήτες το ποσοστό του εισπραττόμενου από το κοινό μεταλλείο μισθώματος που αντιστοιχεί στο σύνολο των μερίδων τους κατ’ αναλογία της μερίδας έκαστου εξ αυτών».
Η ειδική αγορήτρια των Ανεξαρτήτων Ελλήνων σας έθεσε ήδη από τις συνεδριάσεις της επιτροπής κάποια ιδιαίτερα κρίσιμα, εύστοχα αλλά και σημαντικά ερωτήματα.
Σας ζήτησα να μας ενημερώσετε εάν έχετε μελετήσει πόσα και ποια μεταλλεία έχουν έστω και ένα κοινό όριο με δημόσιο μεταλλευτικό χώρο. Εάν το έχετε μελετήσει, ποια είναι αυτά; Εάν δεν διαθέτετε σχετική μελέτη, γιατί εισάγετε διάταξη χωρίς να ξέρετε τι ρυθμίζετε;
Επιπρόσθετα, σας τέθηκε η ερώτηση για το αν η προτεινόμενη διάταξη αφορά και μεταλλεία που έχουν παραχωρηθεί στη ΔΕΗ. Δηλαδή, τα μεταλλεία που έχουν παραχωρηθεί στη ΔΕΗ, αποτελούν δημόσιο μεταλλευτικό χώρο; Εάν τα μεταλλεία που έχουν παραχωρηθεί στη ΔΕΗ θεωρούνται δημόσιος μεταλλευτικός χώρος, τότε ποια μεταλλεία δεν κατατάσσονται σε αυτήν τη κατηγορία; 
Ζητήσαμε αναλυτικές διευκρινίσεις, αλλά λάβαμε γενικόλογες υπεκφυγές αντί απαντήσεων. Χρησιμοποιείτε την πρακτική αυτή καθώς δεν θέλετε να απαντήσετε στο κρίσιμο ερώτημα: Εάν τα μεταλλεία που έχουν παραχωρηθεί στη ΔΕΗ δεν θεωρούνται δημόσιος μεταλλευτικός χώρος, τι θα γίνει στην περίπτωση που ένας μεταλλευτικός χώρος της ΔΕΗ συνορεύει με ένα μεταλλείο, το οποίο ανήκει στο δημόσιο, αλλά η εκμετάλλευση έχει ανατεθεί σε ιδιώτη; Θα αναλάβει ο ιδιώτης τη διοίκηση και την εν γένει εκμετάλλευση του μεταλλείου της ΔΕΗ;
Παρ’ ότι δεν απαντάτε, γίνεται ευρύτερα αντιληπτό ότι με τις διατάξεις που εισάγετε, φωτογραφίζετε συγκεκριμένο καναλάρχη και εθνικό εργολάβο της χώρας που έχει αναλάβει το λιγνιτωρυχείο της Βεύης, με ύποπτες διαδικασίες απευθείας ανάθεσης, του Κιλκίς κ.λπ..
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού)
Ένα λεπτό, κύριε Πρόεδρε. Σας ευχαριστώ.
Και για να μην κάνετε ότι δεν καταλαβαίνετε, εάν το παραχωρημένο σε ιδιώτη μεταλλείο θεωρείται δημόσιος μεταλλευτικός χώρος, ενώ το παραχωρημένο στη ΔΕΗ μεταλλείο δεν θεωρείται δημόσιος μεταλλευτικός χώρος, τότε ο ιδιώτης εργολάβος θα λαμβάνει τη διοίκηση και του μεταλλείου της ΔΕΗ, στερώντας της τη δυνατότητα έστω και της ελάχιστης αυτονομίας στις πρώτες ύλες, γεγονός που δεν αποκαθίσταται από την παροχή του οποιαδήποτε μισθώματος.
Η πολιτική εκποίησης αλλά και χαρίσματος της δημόσιας περιουσίας δεν μπορεί και ούτε θα γίνει αποδεκτή από τους Ανεξάρτητους Έλληνες, καθώς και κάθε άλλο υγιές κύτταρο της ελληνικής κοινωνίας.
Σας ευχαριστώ. 
(Χειροκροτήματα από την πτέρυγα των ΑΝΕΛ)</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ορίστε, κυρία Γιαννακάκη, έχετε το λόγο.</ChairmanSpeech>
<Speech><Parlmember>ΜΑΡΙΑ ΓΙΑΝΝΑΚΑΚΗ</Parlmember>: Ευχαριστώ πολύ, κύριε Πρόεδρε.
Στην προσπάθεια της Ελλάδας για έξοδο από την κρίση, η εστίαση στα συγκριτικά πλεονεκτήματα της χώρας πρέπει να θεωρείται δεδομένη.
Λόγω της ιδιάζουσας γεωγραφίας και του φυσικού πλούτου της Ελλάδας οι ανανεώσιμες πηγές ενέργειας αποτελούν ένα από τα συγκριτικά πλεονεκτήματά της. Επομένως η αναπτυξιακή πολιτική δεν μπορεί παρά να περιλαμβάνει ενέργειες που προωθούν τις ανανεώσιμες πηγές ενέργειας σαν βασικό αναπτυξιακό μοχλό της οικονομίας. Ο τρόπος διαχείρισής τους θα πρέπει να είναι σαφής και καθοριστικός, αποφεύγοντας τις ενδογενείς αντιφάσεις που προκύπτουν από το δίπολο οικολογίας και οικονομικής εκμετάλλευσης.
Συγκεκριμένα, θα πρέπει να εξεταστούν οι βασικές διαστάσεις του ζητήματος που περιλαμβάνουν ποιοτικές παραμέτρους σχετιζόμενες πάντα με τη βιωσιμότητα του οικοσυστήματος και την παραγωγική δομή, καθώς και ποσοτικές παράμετροι που έχουν να κάνουν με την προσέλκυση επενδύσεων και τη μείωση του ενεργειακού κόστους διαβίωσης.
Η εμμονή της Ελλάδας σε παραγωγή ενέργειας βασισμένη σε λιγνίτη και λιθάνθρακα, επιβαρύνει δραματικά το περιβάλλον και κινείται εκτός του πλαισίου δράσης στον περιβαλλοντολογικό τομέα. Πέρα από τις αυξημένες δαπάνες που θα κληθεί να πληρώσει η χώρα μας για εκπομπή διοξειδίου του άνθρακα, τίθεται και ένα ζήτημα εκσυγχρονισμού των παραγωγικών δομών της οικονομίας στον ενεργειακό τομέα.
Η τάση σε κάποιες χώρες της Ευρωπαϊκής Ένωσης -όπως λεπτομερώς μας παρουσίασε η εισηγήτριά μας κ. Νίκη Φούντα- προς μια παραγωγή ενέργειας εξ ολοκλήρου βασισμένη σε ανανεώσιμων πηγών ενέργειας, δεν ακολουθείται στην Ελλάδα. Και δεν βλέπω με  ποιον τρόπο το παρόν νομοσχέδιο αλλάζει τις συνθήκες. Ουσιαστικά εμείς οι ίδιοι υπονομεύουμε το περιβάλλον και τις δυνατότητες που αυτό μας προσφέρει.
Δυστυχώς -και οφείλουμε να το ομολογήσουμε- και η Ευρωπαϊκή Ένωση συνολικά και συντεταγμένα δεν έχει αρθεί στο ύψος των περιστάσεων. Τα τελευταία χρόνια οι Σύνοδοι Κορυφής της Ευρωπαϊκής Ένωσης θα μπορούσαν να χαρακτηριστούν -και όχι αδίκως- μονοθεματικές. Η οικονομική κρίση, τα δημοσιονομικά προβλήματα μεγάλου αριθμού κρατών-μελών, η προσπάθεια σωτηρίας του ευρώ και η επιβίωση του ευρωπαϊκού οικοδομήματος μονοπωλούσαν τις συναντήσεις.
Η πρόσφατη Σύνοδος Κορυφής της Ευρωπαϊκής Ένωσης, παράλληλα με θέματα όπως η πάταξη φοροδιαφυγής και των τραπεζών, είχε στην ημερήσια διάταξη της και ένα θέμα που για μια ακόμα φορά δυστυχώς, πέρασε σχεδόν απαρατήρητο το θέμα της ενέργειας.
Πρόκειται για ελπιδοφόρο νέο, αφού μετά την υιοθέτηση της Πράσινης Βίβλου το 2006 και του πακέτου «Κλίμα – Ενέργεια» το 2009, τα ζητήματα της ενέργειας είχαν παραγκωνιστεί λόγω της κρίσης.
Γρήγορα, όμως, οι ελπίδες διαψεύστηκαν. Η Σύνοδος Κορυφής υπογράμμισε την ανάγκη μείωσης της εξάρτησης  της Ευρωπαϊκής Ένωσης από την εισαγωγή ενέργειας και τόνισε τη σημασία της ολοκλήρωσης της εσωτερικής αγοράς ενέργειας και της ανάπτυξης των δικτύων, με σκοπό να μπει ένα τέλος μέχρι το 2015 στην απομόνωση ορισμένων κρατών-μελών από τα ευρωπαϊκά δίκτυα φυσικού αερίου και ηλεκτρικής ενέργειας.
Τέλος, ανακοίνωσε μία σειρά από θεματικές συναντήσεις, που όμως δεν έχει πραγματοποιηθεί καμμία από τον Ιούνιο και μετά. Πρόκειται για μία πρώτη, αλλά και άτολμη προσπάθεια να υπάρξει ένας συντονισμός της Ένωσης σε αυτό το πεδίο. Έχει γίνει πλέον συνείδηση ότι η έλλειψη του συντονισμού αφ’ ενός έχει καταδικάσει την Ευρωπαϊκή Ένωση σε σχέση με τους υπόλοιπους διεθνείς παίκτες και αφ’ ετέρου την έχει καταστήσει απολύτως εξαρτώμενη από εισαγωγές.
Κοινή είναι πλέον η πεποίθηση ότι η Ευρωπαϊκή Ένωση θα μπορούσε να αναπτύξει και να ενθαρρύνει τις ανταλλαγές μεταξύ των εταίρων μέσα σε ένα καλά οργανωμένο, ισορροπημένο και συμπληρωματικό πρόγραμμα ανάπτυξης, το οποίο θα λάμβανε υπ’ όψιν του τις οικιακές ανάγκες, τις ανανεώσιμες πηγές ενέργειες, θα υλοποιούσε τη χιλιοεξαγγελμένη ενεργειακή μετάβαση αλλά και συνάμα θα στηριζόταν σε οικολογικές βάσεις.
Δυστυχώς το κοινό ανακοινωθέν που ακολούθησε δεν αφήνει αμφιβολίες για το πώς οι είκοσι επτά ηγέτες αντιλαμβάνονται το ζήτημα της ενέργειας. Διαβάζουμε: «Οι τιμές και το υψηλός κόστος της ενέργειας επιδρούν αρνητικά στην ευρωπαϊκή ανταγωνιστικότητα.»
Παράλληλα τα κράτη-μέλη καλούνται να ανταποκριθούν σε τέσσερις προκλήσεις: Την πλήρη απελευθέρωση της εσωτερικής αγοράς ενέργειας, την πραγματοποίηση της διασύνδεσης των αγορών, τη διασφάλιση ενός σταθερού και προβλέψιμου πλαισίου, με σκοπό τη διευκόλυνση των επενδύσεων και, τέλος, τη δημιουργία ενεργειακών δομών, εντός και εκτός των ευρωπαϊκών συνόρων.
Οι κυβερνήσεις έδωσαν μάχη και τελικά τα κατάφεραν η επιλογή των πηγών ενέργειας να είναι εσωτερική αρμοδιότητα, δηλαδή να μπορεί το κάθε μέλος να καθορίσει αν θα χρησιμοποιήσει πυρηνική ενέργεια, άνθρακα ή πετρέλαιο ή και αέριο από σχιστόλιθο, ακόμη και αν η συζήτηση για τα προϊόντα του σχιστόλιθου διχάζουν την ευρωπαϊκή διεπιστημονική κοινότητα.
Ήδη στις Ηνωμένες Πολιτείες ο μύθος της επανάστασης του σχιστόλιθου έχει χάσει προ πολλού την αίγλη του: Τεράστιο κόστος εξόρυξης σε σχέση με τις τιμές πώλησης, χωρίς να κάνουμε λόγο για τις αδυναμίες σε επίπεδο περιβαλλοντικών ρυθμίσεων και επιπτώσεων στην υγεία. Τα κράτη-μέλη έκλεισαν τα αφτιά τους στις αντίθετες φωνές, όπως αυτές ακούστηκαν από την επιτροπή, το Ευρωπαϊκό Κοινοβούλιο και τις οργανώσεις για το περιβάλλον. Πόσο μακρινή αλήθεια φαντάζει η εποχή της Πρασίνου Βίβλου της επιτροπής για τους κλιματικούς στόχους της Ευρωπαϊκής Ένωσης έως το 2030! 
Οι ενεργειακές ανάγκες και η επάρκεια περιθωριοποίησαν πλήρως τις πολιτικές ενάντια στην κλιματική αλλαγή. Μόνο μία αναφορά στο περιβάλλον στο τελικό κείμενο και αυτή συνδεδεμένη πάντα με το διακύβευμα της οικονομίας.
Τέλος, θα ήθελα να σταθώ στο προφανές,  που δεν είναι άλλο από το ότι η στόχευση στις ανανεώσιμες πηγές ενέργειας σημαίνει επενδύσεις και άνοιγμα νέων θέσεων εργασίας. Η δημιουργία του κατάλληλου επενδυτικού περιβάλλοντος στο χώρο της ενέργειας θα έχει άμεσες θετικές συνέπειες για την οικονομία, δεδομένου ότι στο συγκεκριμένο χώρο οι συνθήκες δεν είναι τόσο ευμετάβλητες, όπως στα άλλα πεδία της ελληνικής οικονομίας.
Συνοπτικά, το πλαίσιο που θα καθοριστεί μέσα από το παρόν νομοσχέδιο είναι στρατηγικής σημασίας, τόσο για την οικονομία όσο και για το περιβάλλον. Το μείγμα ενεργειακής πολιτικής που θα καθοριστεί, θα κρίνει σε μεγάλο βαθμό τον αναπτυξιακό χαρακτήρα της χώρας. Ωστόσο, το παρόν νομοσχέδιο, όπως πολλές φορές έχει ειπωθεί σήμερα, είναι άτολμο, αποσπασματικό, χωρίς μακροπρόθεσμη στρατηγική, μακριά από τα πρότυπα άλλων ευρωπαϊκών χωρών και επομένως, ακατάλληλο για την προώθηση των ανωτέρω ζητημάτων.
(Χειροκροτήματα από την πτέρυγα της ΔΗΜΑΡ)</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>):  Ευχαριστούμε, κυρία συνάδελφε.
Όπως είπαμε προηγουμένως, κύριοι συνάδελφοι, η υπόλοιπη συζήτηση επί των άρθρων και των τροπολογιών θα γίνει την Πέμπτη.
Κυρίες και κύριοι συνάδελφοι, κηρύσσεται περαιωμένη η συζήτηση επί της αρχής του νομοσχεδίου του Υπουργείου Περιβάλλοντος Ενέργειας και Κλιματικής Αλλαγής: «Ρυθμίσεις θεμάτων Ανανεώσιμων Πηγών Ενέργειας και άλλες διατάξεις».
Ερωτάται το Σώμα: Γίνεται δεκτό το νομοσχέδιο επί της αρχής;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Μάλιστα, μάλιστα.</Speech>
<Speech><Parlmember>ΑΘΑΝΑΣΙΟΣ ΠΕΤΡΑΚΟΣ</Parlmember>: Κατά πλειοψηφία.
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Κατά πλειοψηφία.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>):  Συνεπώς, το νομοσχέδιο του Υπουργείου Περιβάλλοντος Ενέργειας και Κλιματικής Αλλαγής: «Ρυθμίσεις θεμάτων Ανανεώσιμων Πηγών Ενέργειας και άλλες διατάξεις» έγινε δεκτό επί της αρχής κατά πλειοψηφία.
Κύριοι συνάδελφοι, δέχεστε στο σημείο αυτό να λύσουμε τη συνεδρίαση;</ChairmanSpeech>
<Speech><Parlmember>ΟΛΟΙ ΟΙ ΒΟΥΛΕΥΤΕΣ</Parlmember>: Μάλιστα, μάλιστα.
Με τη συναίνεση του Σώματος και ώρα 0.35΄ λύεται η συνεδρίαση για σήμερα Τετάρτη 16 Οκτωβρίου 2013 και ώρα 11.00΄, με αντικείμενο εργασιών του Σώματος νομοθετική εργασία, σύμφωνα με την ειδική ημερήσια διάταξη που έχει διανεμηθεί.
Ο</Speech> ΠΡΟΕΔΡΟΣ                                                        ΟΙ ΓΡΑΜΜΑΤΕΙΣ 
Τελευταία Αποθήκευση:	22/10/2013 12:28:00 μμ	Από:	Σκότη Δέσποινα
Εκτυπώθηκε:	15/10/2013 6:56:00 μμ</body>
</html>