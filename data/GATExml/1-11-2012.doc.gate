<html><head><meta name="cp:revision" content="2"><meta name="date" content="2012-11-07T08:52:00Z"><meta name="Company" content="OTS"><meta name="Keywords" content=""><meta name="meta:word-count" content="23393"><meta name="subject" content=""><meta name="dc:creator" content="Production"><meta name="extended-properties:Company" content="OTS"><meta name="meta:print-date" content="2012-11-06T09:28:00Z"><meta name="Word-Count" content="23393"><meta name="dcterms:created" content="2012-11-07T08:52:00Z"><meta name="dcterms:modified" content="2012-11-07T08:52:00Z"><meta name="Last-Modified" content="2012-11-07T08:52:00Z"><meta name="Last-Save-Date" content="2012-11-07T08:52:00Z"><meta name="meta:character-count" content="126323"><meta name="Template" content="Normal"><meta name="meta:save-date" content="2012-11-07T08:52:00Z"><meta name="dc:title" content="ΠΡΑΚΤΙΚΑ ΒΟΥΛΗΣ"><meta name="Application-Name" content="Microsoft Office Word"><meta name="modified" content="2012-11-07T08:52:00Z"><meta name="cp:subject" content=""><meta name="Content-Type" content="application/msword"><meta name="creator" content="Production"><meta name="meta:author" content="Production"><meta name="dc:subject" content=""><meta name="extended-properties:Application" content="Microsoft Office Word"><meta name="meta:creation-date" content="2012-11-07T08:52:00Z"><meta name="Last-Printed" content="2012-11-06T09:28:00Z"><meta name="meta:last-author" content="a.marini"><meta name="Comments" content=""><meta name="Creation-Date" content="2012-11-07T08:52:00Z"><meta name="xmpTPg:NPages" content="1"><meta name="resourceName" content="1-11-2012.doc"><meta name="Last-Author" content="a.marini"><meta name="w:comments" content=""><meta name="Character Count" content="126323"><meta name="Page-Count" content="1"><meta name="Revision-Number" content="2"><meta name="extended-properties:Template" content="Normal"><meta name="meta:keyword" content=""><meta name="Author" content="Production"><meta name="comment" content=""><meta name="meta:page-count" content="1"></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta>ΠΡΑΚΤΙΚΑ ΒΟΥΛΗΣ</head>
<body>ΣΥΝΕΔΡΙΑΣΗ 1-11-2012		ΣΕΛ. 7
(Σημείωση: Ο παρακάτω πίνακας περιεχομένων δεν αποτελεί το τελικό κείμενο, διότι εκκρεμούν ορθογραφικές και συντακτικές διορθώσεις)
ΠΙΝΑΚΑΣ ΠΕΡΙΕΧΟΜΕΝΩΝ
 ΙΕ΄ ΠΕΡΙΟΔΟΣ 
ΠΡΟΕΔΡΕΥΟΜΕΝΗΣ ΚΟΙΝΟΒΟΥΛΕΥΤΙΚΗΣ ΔΗΜΟΚΡΑΤΙΑΣ
ΣΥΝΟΔΟΣ Α΄
ΣΥΝΕΔΡΙΑΣΗ ΞΑ΄
Πέμπτη 1 Νοεμβρίου 2012
ΘΕΜΑΤΑ
 
Α. ΕΙΔΙΚΑ ΘΕΜΑΤΑ 
1. Επικύρωση Πρακτικών, σελ. 
2. Ανακοινώνεται ότι τη συνεδρίαση παρακολουθούν μαθητές από το Λεόντειο Γυμνάσιο Πατησίων, το 45ο Δημοτικό Σχολείο Περιστερίου, και το 17ο Δημοτικό Σχολείο Αγίου Δημητρίου, σελ. 
3. Ανακοινώνεται ότι κατά τη χθεσινή συνεδρίαση το άρθρο τέταρτο του σχεδίου νόμου του Υπουργείου Οικονομικών «Κύρωση της από 6 Σεπτεμβρίου 2012 Πράξης Νομοθετικού Περιεχομένου «Τροποποίηση του τελευταίου εδαφίου της παραγράφου 1 του άρθρου 3 του νόμου 3986/2011 “Επείγοντα μέτρα Εφαρμογής Μεσοπρόθεσμου Πλαισίου Δημοσιονομικής Στρατηγικής 2012-2015” (Α΄ 152), όπως ισχύει» (Α΄ 174), της από 7 Σεπτεμβρίου 2012 Πράξης Νομοθετικού Περιεχομένου «Κατάργηση ελάχιστου ποσοστού Ελληνικού Δημοσίου σε ΕΛΠΕ, ΔΕΗ, ΟΠΑΠ, ΟΔΙΕ, ΕΥΔΑΠ, ΕΥΑΘ, ΕΛΤΑ, Οργανισμό Λιμένος Πειραιώς, Θεσσαλονίκης, Αλεξανδρούπολης, Βόλου, Ελευσίνας, Ηγουμενίτσας, Ηρακλείου, Καβάλας, Κέρκυρας, Λαυρίου, Πατρών και Ραφήνας, καθώς και κατάργηση του άρθρου 11 του ν. 3631/2008 (Α΄ 6)» (Α΄ 175) και άλλες διατάξεις» εκ παραδρομής ανακοινώθηκε ότι έγινε δεκτό, αλλά όπως προκύπτει από τη καταμέτρηση των ψήφων της χθεσινής ονομαστικής ψηφοφορίας, τελικά το άρθρο δεν έγινε δεκτό., σελ. 
4. Αναφορά στο λανθασμένο αποτέλεσμα της ονομαστικής ψηφοφορίας επί του άρθρου 4 του σχεδίου νόμου του Υπουργείου Οικονομικών που ανακοινώθηκε από την έδρα, ύστερα από την καταμέτρηση ψήφων κατά τη χθεσινή συνεδρίαση, σελ. 
5. Επί διαδικαστικού θέματος, σελ. 
 
Β. ΚΟΙΝΟΒΟΥΛΕΥΤΙΚΟΣ ΕΛΕΓΧΟΣ 
1. Ανακοίνωση του δελτίου επικαίρων ερωτήσεων της Παρασκευής 2 Νοεμβρίου 2012, σελ. 
2. Συζήτηση επικαίρων ερωτήσεων:
  α) Προς τον Υπουργό Εθνικής Άμυνας: 
     i) σχετικά με τη συνέχιση λειτουργίας του Κέντρου Εκπαίδευσης Νεοσυλλέκτων Ρεθύμνου, σελ. 
     ii) σχετικά με τα δημοσιεύματα που αφορούν στα &quot;Οχυρά Ρούπελ&quot;, σελ. 
  β) Προς τον Υπουργό Περιβάλλοντος, Ενέργειας και Κλιματικής Αλλαγής, σχετικά με την εκχώρηση δημοσίων αγαθών, σελ. 
  γ) Προς τον Υπουργό Παιδείας και Θρησκευμάτων, Πολιτισμού και Αθλητισμού:
    i) σχετικά με τη λήψη μέτρων για την κάλυψη των κενών σε καθηγητές στα σχολεία της Κάσου και του Καστελλόριζου, σελ. 
    ii) σχετικά με τα ερευνητικά κέντρα της χώρας, σελ. 
    iii) σχετικά με τις καταλήψεις από εξωπανεπιστημιακούς παράγοντες σε χώρους των πανεπιστημίων και ΤΕΙ, σελ. 
  δ) Προς τον Υπουργό Διοικητικής Μεταρρύθμισης και Ηλεκτρονικής Διακυβέρνησης, σχετικά με την αξιοποίηση των αποφοίτων των Εθνικών Σχολών Δημόσιας Διοίκησης και Τοπικής Αυτοδιοίκησης, σελ. 
 
Γ. ΝΟΜΟΘΕΤΙΚΗ ΕΡΓΑΣΙΑ 
1. Κατάθεση Εκθέσεως Διαρκούς Επιτροπής: Η Διαρκής Επιτροπή Οικονομικών Υποθέσεων καταθέτει την Έκθεσή της στην πρόταση νόμου αρμοδιότητας του Υπουργείου Οικονομικών &quot;Κατάργηση των μνημονίων, του μεσοπρόθεσμου πλαισίου δημοσιονομικής στρατηγικής 2012-2015 και των εφαρμοστικών τους νόμων - καταγγελία των δανειακών συμβάσεων που έχουν ως προαπαιτούμενο την εφαρμογή των μνημονίων&quot;, σελ. 

ΠΡΟΕΔΡΕΥΟΝΤΕΣ
ΔΡΑΓΑΣΑΚΗΣ Ι. , σελ.
ΚΟΛΛΙΑ – ΤΣΑΡΟΥΧΑ Μ. , σελ.
ΟΜΙΛΗΤΕΣ

Α. Επί της αναφοράς στο λανθασμένο αποτέλεσμα της ονομαστικής ψηφοφορίας επί του άρθρου 4 του σχεδίου νόμου του Υπουργείου Οικονομικών:
ΒΟΥΤΣΗΣ Ν. , σελ.
ΚΑΜΜΕΝΟΣ Π. , σελ.
ΚΟΛΛΙΑ-ΤΣΑΡΟΥΧΑ Μ. , σελ.
ΜΑΡΚΟΓΙΑΝΝΑΚΗΣ Χ. , σελ.

Β. Επί διαδικαστικού θέματος:
ΔΡΑΓΑΣΑΚΗΣ Ι. , σελ.
ΜΩΡΑΪΤΗΣ Ν. , σελ.

Γ. Συζήτηση επικαίρων ερωτήσεων:
ΑΡΒΑΝΙΤΗΣ - ΑΒΡΑΜΗΣ Μ. , σελ.
ΔΙΩΤΗ Η. , σελ.
ΙΑΤΡΙΔΗ Τ. , σελ.
ΚΑΛΑΦΑΤΗΣ Σ. , σελ.
ΚΑΡΑΜΠΕΛΑΣ Ι. , σελ.
ΚΕΦΑΛΛΟΓΙΑΝΝΗΣ Ε. , σελ.
ΚΟΛΛΙΑ-ΤΣΑΡΟΥΧΑ Μ. , σελ.
ΜΑΝΙΤΑΚΗΣ Α. , σελ.
ΜΑΡΚΟΓΙΑΝΝΑΚΗΣ Χ. , σελ.
ΠΑΝΑΓΙΩΤΑΡΟΣ Η. , σελ.
ΠΑΝΟΥΣΗΣ Ι. , σελ.
ΠΑΠΑΘΕΟΔΩΡΟΥ Θ. , σελ.
ΧΑΛΒΑΤΖΗΣ Σ. , σελ.
ΧΡΙΣΤΟΦΙΛΟΠΟΥΛΟΥ Π. , σελ.
ΠΡΑΚΤΙΚΑ ΒΟΥΛΗΣ
ΙΕ΄ ΠΕΡΙΟΔΟΣ
ΠΡΟΕΔΡΕΥΟΜΕΝΗΣ ΚΟΙΝΟΒΟΥΛΕΥΤΙΚΗΣ ΔΗΜΟΚΡΑΤΙΑΣ
ΣΥΝΟΔΟΣ Α΄
ΣΥΝΕΔΡΙΑΣΗ ΞΑ΄
Πέμπτη 1 Νοεμβρίου 2012
Αθήνα, σήμερα την 1η Νοεμβρίου 2012, ημέρα Πέμπτη και ώρα 9.35΄ συνήλθε στην Αίθουσα των συνεδριάσεων του Βουλευτηρίου η Βουλή σε ολομέλεια για να συνεδριάσει υπό την προεδρία της ΣΤ΄ Αντιπροέδρου αυτής κ. ΜΑΡΙΑΣ ΚΟΛΛΙΑ - ΤΣΑΡΟΥΧΑ.
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Κυρίες και κύριοι συνάδελφοι, αρχίζει η συνεδρίαση.
(</ChairmanSpeech><Speech><Parlmember>ΕΠΙΚΥΡΩΣΗ ΠΡΑΚΤΙΚΩΝ</Parlmember>: Σύμφωνα με την από 31-10-2012 εξουσιοδότηση του Σώματος επικυρώθηκαν με ευθύνη του Προεδρείου τα πρακτικά της Ξ’ συνεδριάσεώς του, της 31ης Οκτωβρίου 2012 σε ό,τι αφορά την ψήφιση στο σύνολο των σχεδίων νόμου: 
1. «Κύρωση της Συμφωνίας μεταξύ της Ελληνικής Δημοκρατίας και του Καναδά σχετικά με την κινητικότητα των νέων».
2. «Κύρωση της από 6 Σεπτεμβρίου 2012 Πράξης Νομοθετικού Περιεχομένου «Τροποποίηση του τελευταίου εδαφίου της παραγράφου 1 του άρθρου 3 του νόμου 3986/2011 “Επείγοντα μέτρα Εφαρμογής Μεσοπρόθεσμου Πλαισίου Δημοσιονομικής Στρατηγικής 2012-2015” (Α΄152), όπως ισχύει» (Α΄ 174), της από 7 Σεπτεμβρίου 2012 Πράξης Νομοθετικού Περιεχομένου «Κατάργηση ελάχιστου ποσοστού Ελληνικού Δημοσίου σε ΕΛΠΕ, ΔΕΗ, ΟΠΑΠ, ΟΔΙΕ, ΕΥΔΑΠ, ΕΥΑΘ, ΕΛΤΑ, Οργανισμό Λιμένος Πειραιώς, Θεσσαλονίκης, Αλεξανδρούπολης, Βόλου, Ελευσίνας, Ηγουμενίτσας, Ηρακλείου, Καβάλας, Κέρκυρας, Λαυρίου, Πατρών και Ραφήνας, καθώς και κατάργηση του άρθρου 11 του ν. 3631/2008 (Α΄6)» (Α΄175) και άλλες διατάξεις».)
Παρακαλείται ο κύριος Γραμματέας να ανακοινώσει τις αναφορές προς το Σώμα.
(Ανακοινώνονται προς το Σώμα από το Γραμματέα της Βουλής κ. Ιωάννη Κεφαλογιάννη, Βουλευτή Ρεθύμνης, τα ακόλουθα:
Α. ΚΑΤΑΘΕΣΗ ΑΝΑΦΟΡΩΝ
1) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία ο κ. Γεώργιος Φλωράς, μέλος του Δ.Σ. του Επαγγελματικού Επιμελητηρίου Αθηνών αιτείται την επίλυση θέματος που αφορά τη δράση των καρτέλ και προτείνει την υιοθέτηση μιας σειράς προτάσεών του για την αντιμετώπισή τους.
2) Ο Βουλευτής Αργολίδος κ. ΔΗΜΗΤΡΙΟΣ ΚΟΔΕΛΑΣ κατέθεσε αναφορά με την οποία ο Δήμος Ερμιονίδας και άλλοι τοπικοί φορείς του Νομού Αργολίδας αιτούνται τη διατήρηση της ΔΟΥ Κρανιδίου έως ότου οι προσφερόμενες υπηρεσίες προς τους πολίτες και τις επιχειρήσεις υποστηριχθούν από το νέο TAXIS.
3) Ο Βουλευτής Ηρακλείου κ. ΜΙΧΑΗΛ ΚΡΙΤΣΩΤΑΚΗΣ κατέθεσε αναφορά με την οποία το Δημοτικό Συμβούλιο Χερσονήσου του Νομού Ηρακλείου αιτείται την ανάκληση της υπουργικής απόφασης για τη συγχώνευση του Γενικού Λυκείου Μοχού και του Γενικού Λυκείου Μαλίων σε Γενικό Λύκειο Μαλίων.
4) Ο Βουλευτής Δωδεκανήσου κ. ΔΗΜΗΤΡΗΣ ΓΑΚΗΣ κατέθεσε αναφορά με την οποία ο Δήμος Κάσου Νομού Δωδεκανήσου αιτείται την επίλυση θέματος που αφορά την αεροπορική συγκοινωνία της νήσου.
5) Ο Βουλευτής Ηρακλείου κ. ΒΑΣΙΛΕΙΟΣ ΚΕΓΚΕΡΟΓΛΟΥ κατέθεσε αναφορά με την οποία η Γενική Συνομοσπονδία Επαγγελματιών Βιοτεχνών Εμπόρων Ελλάδας αιτείται την άμεση λήψη μέριμνας για τους ασφαλισμένους με ώριμα συνταξιοδοτικά δικαιώματα, οι οποίοι έχουν βρεθεί εκτός αγοράς εργασίας και αναμένουν τη συμπλήρωση του απαιτούμενου ηλικιακού ορίου συνταξιοδότησης.
6) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία η Ομοσπονδία Πολυτέκνων Βορειοδυτικής Ελλάδας και Ιονίων Νήσων εκφράζει την αγωνία της για την επιβιωση των πολύτεκνων οικογενειών.
7) Ο Βουλευτής Ηρακλείου κ. ΒΑΣΙΛΕΙΟΣ ΚΕΓΚΕΡΟΓΛΟΥ κατέθεσε αναφορά με την οποία ο Σύλλογος Επαγγελματιών Κτηνοτρόφων Νομού Ηρακλείου αιτείται να κλείσουν άμεσα οι εκκρεμότητες της εξισωτικής και της ενιαίας ενίσχυσης.
8) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία η Ένωση Ασκούμενων και Νέων Δικηγόρων Αθηνών επισημαίνει τις επιπτώσεις των οικονομικών συνθηκών στον κλάδο των ασκουμένων και νέων δικηγόρων.
9) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία η Πανελλήνια Ένωση Δασολόγων Δημοσίων Υπαλλήλων εκφράζει την αντίθεσή της στη διαφαινόμενη διάλυση της δασικής υπηρεσίας.
10) Ο Βουλευτής Ηρακλείου κ. ΒΑΣΙΛΕΙΟΣ ΚΕΓΚΕΡΟΓΛΟΥ κατέθεσε αναφορά με την οποία η Πανελλήνια Ομοσπονδία Ξεναγών εκφράζει την αντίθεσή της στο ενδεχόμενο τροποποίησης του ν.710/1977 «περί ξεναγών».
11) Ο Βουλευτής Ηρακλείου κ. ΕΛΕΥΘΕΡΙΟΣ ΑΥΓΕΝΑΚΗΣ κατέθεσε αναφορά με την οποία η Πανελλήνια Ομοσπονδία Ξεναγών εκφράζει την αντίθεσή της στο ενδεχόμενο τροποποίησης του ν.710/1997 «περί ξεναγών».
12) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία  εκφράζει τη δυσαρέσκειά του για την κατάργηση της δεύτερης ξένης γλώσσας (ιταλικής και ισπανικής) στη δημόσια εκπαίδευση.
13) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία ο κ. Θεόδωρος Παπαδημητρίου, ιατρός - διευθυντής του Κέντρου Ελέγχου και Πρόληψης Νοσημάτων εκφράζει τη διαμαρτυρία του για ερώτηση που αφορά τη μηνιαία αποζημίωσή του.
14) Ο Βουλευτής Ηρακλείου κ. ΕΛΕΥΘΕΡΙΟΣ ΑΥΓΕΝΑΚΗΣ κατέθεσε αναφορά με την οποία η Επαγγελματική - Επιστημονική Ένωση Τεχνολογικής Εκπαίδευσης Μηχανικών αιτείται την άμεση διακοπή της ανάθεσης διαχείρισης του συστήματος τακτοποίησης αυθαιρέτων και μεταβιβάσεων ακινήτων στο ΤΕΕ και την ανάληψη αυτής από το Υπουργείο Περιβάλλοντος, Ενέργειας και Κλιματικής Αλλαγής.
15) Ο Βουλευτής Αργολίδος κ. ΙΩΑΝΝΗΣ ΜΑΝΙΑΤΗΣ κατέθεσε αναφορά με την οποία το Επιμελητήριο Αργολίδας αιτείται την επίλυση θέματος που αφορά την παράταση ανανέωσης αδειών λειτουργίας επιχειρήσεων.
16) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία ο Εμπορικός και Εισαγωγικός Σύλλογος Αιγιαλείας Νομού Αχαΐας εκφράζει την έντονη διαμαρτυρία του για τη διακοπή λειτουργίας της ΔΟΥ Αιγίου - Ακράτας και τη συγχώνευση αυτής με αντίστοιχη υπηρεσία στην Πάτρα.
17) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία ο κ. Αθανάσιος Λιθουργίδης παραθέτει τις προτάσεις του σχετικά με διατάξεις νομοσχεδίου του Υπουργείου Οικονομικών που αφορούν μισθολογικές διαφορές υπαλλήλων.
18) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία η Συντονιστική Επιτροπή Δανειοληπτών από το Ταμείο Παρακαταθηκών και Δανείων εκφράζει τις απόψεις της για τον τρόπο επίλυσης της αποπληρωμής των δανείων τους.
19) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία ο Ενιαίος Φορέας Μελών ΔΕΠ του Ελληνικού Ανοικτού Πανεπιστημίου Πατρών εκφράζει τη δυσαρέσκειά του για τα μεγάλα προβλήματα που αντιμετωπίζει, καθώς και για την υποβάθμιση του ρόλου των διδασκόντων.
20) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία ο κ. Γεώργιος Σεφέρης εκφράζει τη δυσαρέσκειά του για τα κενά που εξακολουθούν να υπάρχουν στα σχολεία και για την άνιση αντιμετώπιση του κλάδου των Θεολόγων από το αρμόδιο Υπουργείο.
21) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία η Ένωση Ασφαλιστικών Εταιριών αιτείται την άμεση επίλυση του θέματος του Επικουρικού Κεφαλαίου και καταθέτει σημείωμα σχετικά με τις ρυθμίσεις της κατατεθείσας τροπολογίας.
22) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία ο Σύλλογος Συνταξιούχων τέως ΤΕΑΕΥΕΕΟ Νομού Αχαΐας «Η ΕΝΩΣΗ » παραθέτει διευκρινίσεις σχετικά με τις συντάξεις του Ταμείου τέως ΤΕΑΥΕΕΟ.
23) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία η Πανελλήνια Ομοσπονδία Συλλόγων Διδακτικού και Ερευνητικού Προσωπικού, η Ομοσπονδία Συλλόγων Εκπαιδευτικού Προσωπικού ΤΕΙ και η Ένωση Ελλήνων Ερευνητών διαμαρτύρονται για την άδικη μισθολογική μεταχείριση την οποία υφίστανται.
24) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία το Νομαρχιακό Τμήμα ΑΔΕΔΥ Αχαΐας αιτείται την παραμονή του ΚΕΤΧ στην Πάτρα και επισημαίνει τις σοβαρές επιπτώσεις που θα προκύψουν εάν μεταφερθεί.
25) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία ο κ. Σπύρος Σπίγγος παραθέτει τα προβλήματα των συμβολαιογράφων της επαρχίας τα οποία προκύπτουν από την κατάργηση των ειρηνοδικείων.
26) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία η Ομοσπονδία Οικοδόμων και Συναφών Επαγγελμάτων Ελλάδας διαμαρτύρονται για την κατάργηση του Οργανισμού Εργατικής Κατοικίας.
27) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται στη δυσκολία των πολιτών να πληρώσουν το «χαράτσι», ενώ για διάφορες μεγάλες επιχειρήσεις έγινε ειδική ρύθμιση.
28) Ο Βουλευτής Ηρακλείου κ. ΜΙΧΑΗΛ ΚΡΙΤΣΩΤΑΚΗΣ κατέθεσε αναφορά με την οποία η Πανελλήνια Ομοσπονδία Προσωπικού Οργανισμών Κοινωνικής Πολιτικής διαμαρτύρεται για την υποβάθμιση των παροχών υγείας.
29) Ο Βουλευτής Ηρακλείου κ. ΙΩΑΝΝΗΣ ΜΙΧΕΛΟΓΙΑΝΝΑΚΗΣ κατέθεσε αναφορά με την οποία ο Δήμος Βιάννου Νομού Ηρακλείου αιτείται τη μετάθεση εφαρμογής των νέων Ελληνικών Τεχνικών Προδιαγραφών (ΕΤΕΠ) στα δημόσια έργα μετά από διάστημα τεσσάρων-πέντε μηνών ή από 1/1/2013, ώστε να μην παγώσει η διαδικασία δημοπράτησης των έργων που είναι ήδη σε αυτό το στάδιο.
30) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία η Πανελλήνια Ομοσπονδία Αστυνομικών Υπαλλήλων επισημαίνει τα σοβαρά προβλήματα υγιεινής και ασφάλειας που θα δημιουργηθούν από τη συνύπαρξη αστυνομικών υπαλλήλων και λαθρομεταναστών στο 6ο ΣΠ Κορίνθου, ως Κέντρου Φύλαξης Λαθρομεταναστών.
31) Ο Βουλευτής Β΄ Αθηνών κ. ΗΛΙΑΣ ΠΑΝΑΓΙΩΤΑΡΟΣ κατέθεσε αναφορά με την οποία η Πανελλήνια Συνομοσπονδία Ενώσεων Αγροτικών Συνεταιρισμών διαμαρτύρεται για τα επικείμενα οικονομικά μέτρα, τα οποία πλήττουν σε μεγάλο βαθμό τους αγρότες της χώρας.
32) Οι Βουλευτές, Επικρατείας κ. ΑΘΑΝΑΣΙΟΣ ΠΑΦΙΛΗΣ και Νομού Αττικής κ. ΙΩΑΝΝΗΣ ΓΚΙΟΚΑΣ κατέθεσαν αναφορά με την οποία ο Δήμος Πετρούπολης Νομού Αττικής αιτείται να συμπεριληφθούν σχολεία και παιδικοί σταθμοί στη ρύθμιση για την επιστροφή του φόρου πετρελαίου στα νοικοκυριά που έχουν ανάγκη, προκειμένου να καλυφθούν βασικές λειτουργικές ανάγκες των σχολικών κτιρίων.
33) Ο Βουλευτής Επικρατείας κ. ΙΩΑΝΝΗΣ ΜΙΧΕΛΑΚΗΣ κατέθεσε αναφορά με την οποία η Πανελλήνια Ομοσπονδία Ξεναγών εκφράζει την αντίθεσή της στο ενδεχόμενο τροποποίησης του ν.710/1977 «περί ξεναγών».
34) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία ο κ. Παναγιώτης Γκουντελάκης αιτείται να μην περικοπούν τα επιδόματα των πολύτεκνων οικογενειών.
35) Οι Βουλευτές, Ηρακλείου κ.κ. ΜΙΧΑΗΛ ΚΡΙΤΣΩΤΑΚΗΣ και ΜΑΡΙΑ ΔΙΑΚΑΚΗ κατέθεσαν αναφορά με την οποία ο Σύλλογος Παραδοσιακών Αποσταγματοποιών Τσικουδιάς Νομού Ηρακλείου αιτείται την άμεση λήψη μέτρων προκειμένου να μην οδηγηθούν στον αφανισμό οι αποσταγματοποιοί τσικουδιάς.
36) Ο Βουλευτής Ευβοίας κ. ΔΗΜΗΤΡΙΟΣ ΑΝΑΓΝΩΣΤΑΚΗΣ κατέθεσε αναφορά με την οποία τα Σωματεία Εργαζομένων και Σύλλογοι της περιοχής Αλιβερίου Νομού Εύβοιας αιτούνται τη συνέχιση της λειτουργίας του ΙΚΑ Αλιβερίου.
37) Ο Βουλευτής Καρδίτσης κ. ΣΠΥΡΙΔΩΝ ΤΑΛΙΑΔΟΥΡΟΣ κατέθεσε αναφορά με την οποία ο Πρόεδρος του Επιμελητηρίου Καρδίτσας διαμαρτύρεται για την υποβάθμιση της οικονομικής και κοινωνικής ζωής του τόπου, ως αποτέλεσμα της κατάργησης της λειτουργίας πολλών δημοσίων υπηρεσιών.
38) Ο Βουλευτής Καρδίτσης κ. ΣΠΥΡΙΔΩΝ ΤΑΛΙΑΔΟΥΡΟΣ κατέθεσε αναφορά με την οποία ο Αντιδήμαρχος Τρικκαίων της Περιφέρειας Θεσσαλίας αιτείται την άμεση έκδοση της απόφασης έγκρισης περιβαλλοντικών όρων για το έργο «Μονάδα Επεξεργασίας Απορριμμάτων Δυτικής Θεσσαλίας».
39) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία ο πρόεδρος της ανώνυμης εταιρείας ΟΤΑ με την επωνυμία «Αναπτυξιακή Εταιρεία Περιφέρειας Δυτικής Ελλάδας» αιτείται την άμεση επίλυση θέματος που αφορά την αδειοδότηση των κτηνοτροφικών εγκαταστάσεων.
40) Ο Βουλευτής Λέσβου κ. ΠΑΥΛΟΣ ΒΟΓΙΑΤΖΗΣ κατέθεσε αναφορά με την οποία ο Δήμος Λέσβου και οι συμβασιούχοι που προσλήφθηκαν σε αυτόν μέσω της μη κυβερνητικής οργάνωσης «Ηλιαχτίδα» αιτούνται την άμεση καταβολή των δεδουλευμένων τους.
41) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία η Πανελλήνια Ένωση Εκπαιδευτικών Πολύτεκνων αιτείται την επίλυση θέματος που αφορά το διορισμό πολύτεκνων εκπαιδευτικών. 
42) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία η κ. Μαρία Νεγρεπόντη - Δελιβάνη παραθέτει τις απόψεις της σχετικά με το θέμα των γερμανικών χρεών προς την Ελλάδα.
43) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία ο Διευθυντής του 41ου Δημοτικού Σχολείου Πατρών Νομού Αχαΐας προτείνει λύσεις ώστε οι κρίσεις στελεχών εκπαίδευσης του 2010 και του 2011 να γίνονται με ανεξάρτητο και ανεπηρέαστο τρόπο.
44) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία ο πρόεδρος του Εργατοϋπαλληλικού Κέντρου Πάτρας Νομού Αχαΐας αιτείται την επίλυση θέματος που αφορά τη χρηματοδότηση των λειτουργικών δαπανών των δευτεροβάθμιων συνδικαλιστικών οργανώσεων.
45) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία ο Σύλλογος Τεχνικών Τηλεόρασης Νοτιοδυτικής Ελλάδας αιτείται την προώθηση αιτημάτων του κλάδου.
46) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία η Πανελλήνια Ομοσπονδία Αστυνομικών Υπαλλήλων αιτείται την επίλυση θέματος που αφορά τα χρονικά όρια απόσπασης και μετακινήσεων αστυνομικών στις Αστυνομικές Διευθύνσεις Θράκης, προκειμένου να αντιμετωπιστεί το ζήτημα της λαθρομετανάστευσης.
B. ΑΠΑΝΤΗΣΕΙΣ ΥΠΟΥΡΓΩΝ ΣΕ ΕΡΩΤΗΣΕΙΣ ΒΟΥΛΕΥΤΩΝ
1. Στην με αριθμό 961/23/08/2012 ερώτηση της Βουλευτού κ. Κόλλια - Τσαρουχά Μαρίας δόθηκε με το υπ’ αριθμ. ΓΚΕ 1134657 ΕΞ 2012/255/1-10-2012 έγγραφο από τον Υπουργό Οικονομικών η ακόλουθη απάντηση:
2. Στην με αριθμό 1004/24/08/2012 ερώτηση του Βουλευτή κ. Αυγενάκη Ελευθερίου δόθηκε με το υπ’ αριθμ. ΓΚΕ 1134815 ΕΞ 2012/268/1-10-2012 έγγραφο από τον Υφυπουργό Οικονομικών η ακόλουθη απάντηση:
3. Στην με αριθμό 1366/06/09/2012 ερώτηση του Βουλευτή κ. Ζησιμόπουλου Πολύβιου δόθηκε με το υπ’ αριθμ. Φ900α/9191/12705/1-10-2012 έγγραφο από τον Υπουργό Εθνικής Άμυνας η ακόλουθη απάντηση:
4. Στην με αριθμό 1486/10/09/2012 ερώτηση του Βουλευτή κ. Κούζηλου Νικολάου δόθηκε με το υπ’ αριθμ. 1034/1-10-2012 έγγραφο από τον Υπουργό Εσωτερικών η ακόλουθη απάντηση:
5. Στην με αριθμό 1611/13/09/2012 ερώτηση των Βουλευτών κυρίων Οικονόμου Βασιλείου και Μάρκου Αικατερίνης δόθηκε με το υπ’ αριθμ. 116149/ΙΗ,ΕΞ/1-10-2012 έγγραφο από τον Υφυπουργό Παιδείας και Θρησκευμάτων, Πολιτισμού και Αθλητισμού η ακόλουθη απάντηση:</Speech>
<Speech><Parlmember>ΠΑΝΑΓΙΩΤΗΣ ΚΑΜΜΕΝΟΣ</Parlmember> (Πρόεδρος των Ανεξάρτητων Ελλήνων): Κυρία Πρόεδρε, θα ήθελα το λόγο.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Κύριε Πρόεδρε, πριν σας δώσω το λόγο, έχω την τιμή να ανακοινώσω στο Σώμα ότι κατά τη χθεσινή συνεδρίαση το άρθρο τέταρτο του σχεδίου νόμου του Υπουργείου Οικονομικών: «Κύρωση της από 6 Σεπτεμβρίου 2012 Πράξης Νομοθετικού Περιεχομένου «Τροποποίηση του τελευταίου εδαφίου της παραγράφου 1 του άρθρου 3 του νόμου 3986/2011 “Επείγοντα μέτρα Εφαρμογής Μεσοπρόθεσμου Πλαισίου Δημοσιονομικής Στρατηγικής 2012-2015” (Α΄152), όπως ισχύει» (Α΄ 174), της από 7 Σεπτεμβρίου 2012 Πράξης Νομοθετικού Περιεχομένου «Κατάργηση ελάχιστου ποσοστού Ελληνικού Δημοσίου σε ΕΛΠΕ, ΔΕΗ, ΟΠΑΠ, ΟΔΙΕ, ΕΥΔΑΠ, ΕΥΑΘ, ΕΛΤΑ, Οργανισμό Λιμένος Πειραιώς, Θεσσαλονίκης, Αλεξανδρούπολης, Βόλου, Ελευσίνας, Ηγουμενίτσας, Ηρακλείου, Καβάλας, Κέρκυρας, Λαυρίου, Πατρών και Ραφήνας, καθώς και κατάργηση του άρθρου 11 του ν. 3631/2008 (Α΄6)» (Α΄175) και άλλες διατάξεις» εκ παραδρομής ανακοινώθηκε ότι έγινε δεκτό. 
Όπως προκύπτει από τη συνολική, λοιπόν, καταμέτρηση των ψήφων της χθεσινής ονομαστικής ψηφοφορίας, τελικά το άρθρο δεν έγινε δεκτό. 
Κύριε Πρόεδρε, έχετε το λόγο.</ChairmanSpeech> 
<Speech><Parlmember>ΠΑΝΑΓΙΩΤΗΣ ΚΑΜΜΕΝΟΣ</Parlmember> (Πρόεδρος των Ανεξάρτητων Ελλήνων): Κυρία Πρόεδρε, κυρίες και κύριοι συνάδελφοι, χθες εδώ από τα έδρανα των Ανεξαρτήτων Ελλήνων υποβάλαμε ένσταση στο Προεδρείο της Βουλής, διότι διαβλέψαμε ότι πρόκειται να γίνει ένα κοινοβουλευτικό πραξικόπημα. Επρόκειτο μέσω κοινοβουλευτικού πραξικοπήματος να αποφασιστεί ότι το άρθρο τέταρτο ψηφίστηκε με πλειοψηφία, η οποία δεν προβλέπεται από το Σύνταγμα και τον Κανονισμό της Βουλής. 
Η ένστασή μας όχι απλώς δεν έγινε δεκτή αλλά λοιδορηθήκαμε από τον Προεδρεύοντα κ. Τραγάκη. Μάλιστα, ο κυβερνητικός γκαουλάιτερ, ο οποίος διορίστηκε δίπλα από τον Πρόεδρο της Βουλής, ο Διευθυντής του Νομοθετικού Έργου κ. Σάκης Θεοδωρόπουλος, παίρνοντας εντολή από την Κυβέρνηση, παραπλάνησε τον Προεδρεύοντα, λέγοντάς του να απευθυνθεί στον Κοινοβουλευτικό Εκπρόσωπο των Ανεξαρτήτων Ελλήνων κ. Κουΐκ και να του πει ότι δεν ξέρει τον Κανονισμό και του επέβαλε παράνομα να προχωρήσει σε κοινοβουλευτικό πραξικόπημα και να περάσει το άρθρο τέταρτο το οποίο επέβαλε η τρόικα. 
Μάλιστα, μπήκα στην Αίθουσα εκείνη την ώρα και ενώ ζήτησα το λόγο, ο κ. Τραγάκης, ως Προεδρεύων, γύρισε την πλάτη και απευθυνόμενος απαξιωτικά μας είπε ότι το κλάσμα πάει υπέρ του «ΝΑΙ».
Έδωσα αμέσως κατεύθυνση προς το Γραμματέα της Κοινοβουλευτικής Ομάδας και πήγε στον Πρόεδρο της Βουλής. Κάναμε ένσταση. Ανεβάσαμε το θέμα, παρ’ ότι δεν υπήρχε δημοσιότητα και τελικά απεδείχθη ότι εδώ παίχτηκε ένα παιγνίδι το οποίο βάλλει κατά του κύρους του Κοινοβουλίου.
Ζητάμε την παραίτηση του Αντιπροέδρου κ. Τραγάκη και την αποπομπή του κυβερνητικού γκαουλάιτερ κ. Θεοδωρόπουλου, ο οποίος παρ’ ότι έχει τελειώσει τη θητεία του εδώ και δύο χρόνια, του ανανεώνεται η σύμβαση, προκειμένου να υποβάλλει προς τον εκάστοτε Προεδρεύοντα λανθασμένες πληροφορίες και εξήγηση του Κανονισμού, μπας και περάσουν τα μέτρα.
Αυτό δεν αφορά μόνο εμάς και την Αντιπολίτευση. Αφορά το σύνολο των συναδέλφων Βουλευτών -και της Συμπολιτεύσεως και της Αντιπολιτεύσεως.
Κυρία Πρόεδρε, για πρώτη φορά στα χρονικά της Μεταπολίτευσης εκατόν σαράντα πέντε ερωτήσεις της Κοινοβουλευτικής Ομάδας των Ανεξάρτητων Ελλήνων, των είκοσι Βουλευτών εκκρεμούν αναπάντητες. Ο Πρωθυπουργός και οι Υπουργοί αρνούνται να έρθουν στη Βουλή και να απαντήσουν και το Προεδρείο της Βουλής δεν επιβάλλει, ως οφείλει, στους Υπουργούς -οι περισσότεροι δε αυτών είναι διορισμένοι, μη εκλεγμένοι- να έρχονται και να απαντούν στον κοινοβουλευτικό έλεγχο.
Το ίδιο ακριβώς πράττει ο Πρωθυπουργός της χώρας. Του έχω καταθέσει τέσσερις φορές την επίκαιρη ερώτηση για το θέμα του ονόματος της Μακεδονίας. Αρνείται να έρθει στη Βουλή να απαντήσει. Θα πρέπει να καταλάβει ο κ. Σαμαράς ότι, ακόμα και αν έχει την προστασία των δανείων δυνάμεων και της κ. Μέρκελ, οφείλει σεβασμό προς το Κοινοβούλιο και τα μέλη του ελληνικού Κοινοβουλίου. Και λέω πάλι, τα μέλη και της Συμπολιτεύσεως και της Αντιπολιτεύσεως.
Η κορύφωση δε αυτής της πρακτικής -κατάργησης ουσιαστικά- του Κοινοβουλίου, εκτός από τις απαξιωτικές φράσεις, τις οποίες λυπάμαι που δέχεται το Προεδρείο, είναι ότι ο κ. Στουρνάρας προχθές, ο διορισμένος βοηθός του Σημίτη, που έκανε το swap με τη «GOLDMAN SACHS» και τον διόρισαν ως Υπουργό Οικονομίας, απευθυνόμενος προς τον Πρόεδρο της Βουλής, είπε: «Αλλάξτε τον Κανονισμό της Βουλής, δεν είναι καλός ο Κανονισμός». Ο διορισμένος Υπουργός στον Πρόεδρο της Βουλής, ενώπιον της Βουλής των Ελλήνων!
Και εδώ έχουμε πλέον και παράβαση του συνόλου των διαδικασιών της Βουλής. Ζητήσαμε τη μήνυση την οποία υπέβαλε η κ. Ντόρα Κρητικοπούλου και η οποία από την Εισαγγελία του Αρείου Πάγου διαβιβάστηκε στη Βουλή. Τη ζητήσαμε προφορικώς. Αρνήθηκε το Προεδρείο της Βουλής και οι υπηρεσίες του να μας τη δώσουν. Τη ζητήσαμε, εν συνεχεία, από τη Διεύθυνση Νομοθετικού Έργου, της οποίας προΐσταται ο γκαουλάιτερ, που προανέφερα και μας ενημέρωσε ότι δεν δικαιούμαστε τη χορήγηση του αντιγράφου της υπ’ αριθμ. 82847/8-10-2010, που κατατέθηκε στη Βουλή στις 10 Οκτωβρίου, ενώ αντίθετο προς αυτό είναι και το Σύνταγμα και ο Κανονισμός της Βουλής. Και γιατί τη ζητήσαμε;
Εμείς θέλουμε να ενεργοποιηθεί ο νόμος περί ευθύνης Υπουργών και ζητάμε εξεταστική επιτροπή για το αδίκημα της εσχάτης προδοσίας κατά του πρώην Πρωθυπουργού Γεώργιου Παπανδρέου και του κ. Παπακωνσταντίνου σε μήνυση που υπέβαλε πολίτης και η δικαιοσύνη έκρινε ότι πρέπει να τη στείλει στη Βουλή. 
Σας δηλώνουμε, λοιπόν, ότι τη μήνυση την καταθέτουμε εμείς πλέον για τα Πρακτικά, ώστε να διανεμηθεί στα κόμματα. Ζητούμε από όλους τους Βουλευτές πλην του κ. Παπανδρέου, να υπογράψουν προκειμένου να συζητηθεί κι αυτή η μηνυτήρια αναφορά στη Βουλή και να αρθεί η ασυλία, επιτέλους, του κυρίου αυτού, ο οποίος περιφέρεται διδάσκοντας στη Νέα Υόρκη, στη Βοστόνη, πώς καταστρέφεται μια χώρα και την άλλη μέρα συνεδριάζει με τον κ. Σόρος και τον Πρόεδρο της «GOLDMAN-SACHS» στο Βερολίνο. 
(Στο σημείο αυτό ο Πρόεδρος των Ανεξαρτήτων Ελλήνων κ. Παναγιώτης Καμμένος καταθέτει για τα Πρακτικά τα προαναφερθέντα έγγραφα, τα οποία βρίσκονται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
Αυτή η ιδιότυπη προστασία που παρέχει η Κυβέρνηση, το ΠΑΣΟΚ, η Νέα Δημοκρατία, η Δημοκρατική Αριστερά αλλά και το ΚΚΕ και φάνηκε στην Επιτροπή Θεσμών και Διαφάνειας, που ούτε καν τον κάλεσαν για ακρόαση, πρέπει να τελειώσει εδώ.
Κυρία Πρόεδρε, σας δηλώνουμε ότι σεβόμενοι απόλυτα τον Κανονισμό της Βουλής και το Σύνταγμα, ζητούμε από εσάς και από τον Πρόεδρο της Βουλής να επιμεληθεί προκειμένου να λειτουργήσει το Κοινοβούλιο. Αυτό το παιχνίδι απειλεί τη δημοκρατία. Είναι παιχνίδι το οποίο βάζει τη χώρα μας σε αυτές τις δύσκολες στιγμές σε ιδιαίτερο κίνδυνο. 
Τέλος πάντων, θα πρέπει να καταλάβουν και τα αφεντικά των κυβερνώντων ότι σε αυτήν εδώ τη χώρα γεννήθηκε η δημοκρατία και η δημοκρατία είναι κοινοβουλευτική. 
(Όρθιοι χειροκροτούν οι Βουλευτές των Ανεξάρτητων Ελλήνων)</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Kόλλια - Τσαρουχά</Parlmember>): Ευχαριστώ, κύριε Πρόεδρε.
Θα πρέπει να σας πω ως Προεδρείο ότι καταγράφηκαν στα Πρακτικά οι τοποθετήσεις και οι αιτιάσεις σας, κύριε Πρόεδρε, για το θέμα που ανέκυψε χθες. Η ανακοίνωση που διάβασα έρχεται από το Γραφείο του Προέδρου.
Τα προσωπικά θέματα καταγράφηκαν και προφανώς θα φτάσουν εκεί που πρέπει, στους αποδέκτες και φαντάζομαι ότι θα τοποθετηθούν.
Σε ό,τι έχει να κάνει με τις αναπάντητες ερωτήσεις, αυτό όντως είναι ένα μεγάλο θέμα. Ομολογώ ότι στη Διάσκεψη των Προέδρων επανειλημμένα ο ίδιος ο Πρόεδρος κ. Μεϊμαράκης έγινε δέκτης αυτού του θέματος από πολλούς συναδέλφους. Προσπαθεί κι αυτός να φέρει τους Υπουργούς εδώ. Όλοι έχουμε καταθέσει ερωτήσεις, για τις οποίες δεν μας έχουν ενημερώσει καν ότι δεν θα τις απαντήσουν. Πολλοί συνάδελφοι έρχονται εδώ και παραπονιούνται. 
Όσον αφορά το άλλο θέμα, καταθέσατε τα σχετικά έγγραφα για τα Πρακτικά και θέλω να πιστεύω ότι θα προχωρήσει.</ChairmanSpeech>
<Speech><Parlmember>ΧΡΗΣΤΟΣ ΜΑΡΚΟΓΙΑΝΝΑΚΗΣ</Parlmember> (Γ΄ Αντιπρόεδρος της Βουλής): Κυρία Πρόεδρε, το λόγο.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Kόλλια - Τσαρουχά</Parlmember>): Φαντάζομαι ότι θέλετε το λόγο ως Αντιπρόεδρος για να πείτε δυο κουβέντες.</ChairmanSpeech>
<Speech><Parlmember>ΧΡΗΣΤΟΣ ΜΑΡΚΟΓΙΑΝΝΑΚΗΣ</Parlmember> (Γ΄ Αντιπρόεδρος της Βουλής): Θέλω το λόγο όχι ως Κοινοβουλευτικός Εκπρόσωπος αλλά στο πλαίσιο της ιδιότητάς μου ως Αντιπροέδρου της Βουλής.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Kόλλια - Τσαρουχά</Parlmember>): Ορίστε, έχετε το λόγο.</ChairmanSpeech>
<Speech><Parlmember>ΧΡΗΣΤΟΣ ΜΑΡΚΟΓΙΑΝΝΑΚΗΣ</Parlmember> (Γ΄ Αντιπρόεδρος της Βουλής): Θα περιοριστώ στο λανθασμένο αποτέλεσμα, το οποίο ανακοινώθηκε χθες. Στα υπόλοιπα που ανέφερε ο κύριος Πρόεδρος δεν είμαι ούτε αρμόδιος ούτε έχω διάθεση να τοποθετηθώ αυτήν τη στιγμή. 
Κυρία Πρόεδρε, κύριε Υπουργέ, κυρίες και κύριοι συνάδελφοι, θα πρέπει να ξέρουμε όλοι μας ότι πολλές φορές, όταν τίθενται ζητήματα ή προκύπτουν προβλήματα που πρέπει το Προεδρείο να δώσει λύση, είναι τέτοια η πίεση του χρόνου, η πίεση η οποία ασκείται από την Αίθουσα να τελειώνουμε και να μη χρονοτριβούμε, αλλά είναι και τέτοια η πολυπλοκότητα των διατάξεων του Κανονισμού, που μπορεί να οδηγήσουν σε μία εσφαλμένη ερμηνεία.
Είμαι απόλυτα βέβαιος ότι εκείνο που συνέβη χθες και ανακοινώθηκε ένα λανθασμένο αποτέλεσμα, οφείλεται σε αυτούς τους λόγους. 
Για όνομα του θεού, δεν μπορεί κανείς σε καμμία περίπτωση να σκεφτεί ότι μπορεί εσκεμμένα ένας Προεδρεύων να εκδώσει ένα λανθασμένο αποτέλεσμα που είναι δεδομένο ότι στη συνέχεια, περνώντας από χίλιες ασφαλιστικές δικλίδες, θα φανεί και θα εκτεθεί ο ίδιος. 
Εκτιμώ πως πρέπει όλοι μας να θεωρήσουμε ότι επειδή υπήρχε η πίεση, υπήρχαν διατάξεις που αλληλοσυγκρούονταν εκείνη τη στιγμή, έγινε μία λάθος…
ΤΕΡΕΝΣ –</Speech> <Speech><Parlmember>ΣΠΕΝΣΕΡ– ΝΙΚΟΛΑΟΣ ΚΟΥΪΚ</Parlmember>: Η συμπεριφορά του Αντιπροέδρου…</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια – Τσαρουχά</Parlmember>): Σας παρακαλώ, κύριε Κουΐκ.</ChairmanSpeech>
<Speech><Parlmember>ΧΡΗΣΤΟΣ ΜΑΡΚΟΓΙΑΝΝΑΚΗΣ</Parlmember> (Γ΄ Αντιπρόεδρος της Βουλής): Εγώ δεν τοποθετούμαι…</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια – Τσαρουχά</Parlmember>): Κύριε Μαρκογιαννάκη, τελειώστε σας παρακαλώ.</ChairmanSpeech>
<Speech><Parlmember>ΧΡΗΣΤΟΣ ΜΑΡΚΟΓΙΑΝΝΑΚΗΣ</Parlmember> (Γ΄ Αντιπρόεδρος της Βουλής): Εγώ μόνο σε αυτό τοποθετούμαι. Δεν ήμουν μέσα στην Αίθουσα εκείνη την ώρα, διότι είχα κάποιο πρόβλημα. Σας λέω πως είμαι απόλυτα βέβαιος ότι κανείς δεν λειτούργησε με πρόθεση να βγάλει ένα λάθος αποτέλεσμα.
Ευχαριστώ.</Speech>
<Speech><Parlmember>ΠΑΝΑΓΙΩΤΗΣ ΚΑΜΜΕΝΟΣ</Parlmember> (Πρόεδρος των Ανεξάρτητων Ελλήνων): Κυρία Πρόεδρε, παρακαλώ το λόγο.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια – Τσαρουχά</Parlmember>): Για λίγο, κύριε Πρόεδρε, παρακαλώ, για να μπούμε στη συζήτηση των επικαίρων ερωτήσεων.</ChairmanSpeech>
<Speech><Parlmember>ΠΑΝΑΓΙΩΤΗΣ ΚΑΜΜΕΝΟΣ</Parlmember> (Πρόεδρος των Ανεξάρτητων Ελλήνων): Απλώς θα αναφέρω το εξής: Τονίσαμε τα άρθρα του Κανονισμού της Βουλής που παραβιάζονται, το άρθρο 24 και το άρθρο 74. Επικαλεστήκαμε, την ώρα που γινόταν η καταμέτρηση επί ώρες, τη γνωμοδότηση του καθηγητή Συνταγματικού Δικαίου κ. Χρυσόγονου και του κ. Παραρά, του Προέδρου του Συμβουλίου της Επικρατείας. 
Η Νομοθετική Υπηρεσία και προσωπικά ο κ. Θεοδωρόπουλος τα γνώριζε, αλλά προτίμησε από την εφαρμογή του Κανονισμού και της νομιμότητας, επειδή ανταμείφθηκε με παράνομη παραμονή στη θέση του, να υπηρετήσει ως γκαουλάιντερ την Κυβέρνηση. Πρέπει να τον ξηλώσει σήμερα ο Πρόεδρος και να παραιτηθεί και ο Αντιπρόεδρος κ. Τραγάκης.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια – Τσαρουχά</Parlmember>): Όλα αυτά καταγράφονται, κύριε Πρόεδρε. Θέλω να πιστεύω ότι ο Πρόεδρος της Βουλής θα επιληφθεί του θέματος, όπως το κρίνει αυτός τουλάχιστον. 
Κι επειδή όλοι κρινόμαστε γι’ αυτά που λέμε και κάνουμε ενώπιον του ελληνικού λαού και ενώπιον των συναδέλφων, θα δούμε τη συνέχεια.</ChairmanSpeech>
<Speech><Parlmember>ΝΙΚΟΛΑΟΣ ΒΟΥΤΣΗΣ</Parlmember>: Κυρία Πρόεδρε, θα ήθελα για λίγο το λόγο.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια – Τσαρουχά</Parlmember>): Ορίστε, κύριε Βούτση, για λίγο παρακαλώ, για να προχωρήσουμε.</ChairmanSpeech>
<Speech><Parlmember>ΝΙΚΟΛΑΟΣ ΒΟΥΤΣΗΣ</Parlmember>: Για πολύ λίγο.
Υπάρχει όντως σοβαρό ζήτημα. Δεν θέλω να χρησιμοποιήσω το χρόνο που δεν έχω, είτε έτσι είτε αλλιώς, για να αναφερθώ γενικότερα σε ζητήματα που έχουν υποβαθμίσει επί μήνες τη λειτουργία της Βουλής. Επανειλημμένα έχουμε αναφερθεί.
Χθες δημιουργήθηκε, πράγματι, αυτό το ζήτημα. Είναι σοβαρό ζήτημα και η ευθύνη του Αντιπροέδρου, ο οποίος προήδρευε τότε, είναι πάρα πολύ συγκεκριμένη. Εξ όσων γνωρίζετε, εμείς ήμασταν παρόντες. Η καταμέτρηση και η διαβούλευση για την ανακοίνωση του αποτελέσματος ήταν πολύωρη. Δεν υπήρχε, όμως, η πίεση του χρόνου και η πίεση της Αίθουσας. Ίσα – ίσα, το αντίθετο, διότι όλοι γνωρίζαμε ότι ήταν οριακά τα νούμερα και για το άρθρο δεύτερο και για το άρθρο τέταρτο και όλοι είχαμε κρατήσει τις σημειώσεις μας.
Κατόπιν τούτου και ιδιαίτερα στην τελική φάση –θα δει οπωσδήποτε τα Πρακτικά ο κ. Τραγάκης- ήταν αδιανόητη η συμπεριφορά. Κι ενώ και από πλευράς των Ανεξαρτήτων Ελλήνων –και ήταν παρών και ο κ. Καμμένος- και από τη δική μας πλευρά και από άλλες πλευρές λέγαμε ότι τα νούμερα είναι αυτά, είναι αλλιώς το αποτέλεσμα, αντί να καθήσει η Έδρα επιτόπου να λύσουμε το ζήτημα –περιμέναμε είτε έτσι είτε αλλιώς τρεις ώρες, θα μπορούσε να υπάρξει και μία διαβούλευση και να έρθουν και κάποιες γνώμες, παίρνω πάντοτε, όμως, την καλή πλευρά ότι απολύτως καλοπροαίρετα ο κ. Τραγάκης έκανε λάθος στο μέτρημα, στο πώς θα έπρεπε να τα πει- σηκώθηκε, έφυγε σίγουρος ότι ήταν σωστό το αποτέλεσμα. Και μας απαξίωσε όλους λέγοντας «δεν συνεχίζω τη διαδικασία, αυτό είναι το αποτέλεσμα». 
Δεν είναι έτσι. Δείτε πραγματικά τα Πρακτικά. Και θα αντιληφθεί και ο κ. Μαρκογιαννάκης –είναι πολύ πιο έμπειρος από εμένα- και ο κ. Τραγάκης ότι ήταν μία συμπεριφορά η οποία έδινε πραγματικά το εύλογο έδαφος για τις αιτιάσεις τις οποίες σήμερα ο κ. Καμμένος έφερε.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια – Τσαρουχά</Parlmember>): Ευχαριστούμε πάρα πολύ.</ChairmanSpeech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια – Τσαρουχά</Parlmember>): Κυρίες και κύριοι συνάδελφοι, εισερχόμαστε στη συζήτηση των
ΕΠΙΚΑΙΡΩΝ ΕΡΩΤΗΣΕΩΝ
Η πρώτη με αριθμό 514/29-10-2012 επίκαιρη ερώτηση πρώτου κύκλου του Γ΄ Αντιπροέδρου της Βουλής και Βουλευτή Χανίων της Νέας Δημοκρατίας κ. Χρήστου Μαρκογιαννάκη προς τον Υπουργό Εθνικής Άμυνας, σχετικά με τη συνέχιση λειτουργία τους Κέντρου Εκπαίδευσης Νεοσυλλέκτων Ρεθύμνου και η πρώτη με αριθμό 515/29-10-2012 επίκαιρη ερώτηση δευτέρου κύκλου, του Βουλευτή Ρεθύμνης της Νέας Δημοκρατίας κ. Ιωάννη Κεφαλογιάννη, προς τον Υπουργό Εθνικής Άμυνας, σχετικά με τη λειτουργία του Κέντρου Εκπαίδευσης Νεοσυλλέκτων Ρεθύμνου αναφέρονται στο ίδιο θέμα, δηλαδή στη συνέχιση λειτουργίας του Κέντρου Εκπαίδευσης Νεοσυλλέκτων Ρεθύμνου.
Συνεπώς θα συζητηθούν ταυτόχρονα, χωρίς να επηρεάζονται τα δικαιώματα των ομιλητών ως προς το χρόνο τους, με εφαρμογή της διάταξης της παραγράφου 4, του άρθρου 131 του Κανονισμού της Βουλής.
Κύριε Μαρκογιαννάκη, έχετε το λόγο, για δύο λεπτά.</ChairmanSpeech>
<Speech><Parlmember>ΧΡΗΣΤΟΣ ΜΑΡΚΟΓΙΑΝΝΑΚΗΣ</Parlmember> (Γ΄ Αντιπρόεδρος της Βουλής): Κυρία Πρόεδρε, έχουμε συμφωνήσει με το συνάδελφο να εφαρμόσουμε αυτό που γίνεται και στα δικαστήρια: ο νεότερος να προηγηθεί και ο αρχαιότερος να κλείσει.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια – Τσαρουχά</Parlmember>): Δεν το ήξερα. Εντάξει.
Ο κ. Κεφαλογιάννης έχει το λόγο.</ChairmanSpeech>
<Speech><Parlmember>ΙΩΑΝΝΗΣ ΚΕΦΑΛΟΓΙΑΝΝΗΣ</Parlmember>: Ευχαριστώ, κυρία Πρόεδρε.
Κύριε Υπουργέ, σύμφωνα με πρόσφατα δημοσιεύματα, το Κέντρο Εκπαίδευσης Νεοσυλλέκτων Ρεθύμνου πρόκειται να καταργηθεί στο πλαίσιο της ευρύτερης μείωσης του αριθμού των κέντρων νεοσυλλέκτων ανά την επικράτεια.
Γίνεται αντιληπτό ότι η Κρήτη μένει χωρίς κέντρο νεοσυλλέκτων, καθώς το ΚΕΝ Ρεθύμνου είναι το μοναδικό σε ολόκληρο το νησί. Από την άλλη πλευρά, σε άλλες περιφέρειες βλέπουμε, σύμφωνα με τα φημολογούμενα, να διατηρούνται παραπάνω από ένα κέντρου εκπαίδευσης νεοσυλλέκτων.
Η απόφαση αυτή θα δημιουργήσει τεράστιο πρόβλημα στους νέους της Κρήτης και τις ήδη επιβαρυμένες οικογένειές τους οι οποίες θα κληθούν να πληρώσουν πολλαπλάσια χρήματα έχοντας τα παιδιά τους μακριά από τα σπίτια τους κατά τη διάρκεια της βασικής τους εκπαίδευσης. 
Παράλληλα, η απόφαση αυτή αποδυναμώνει ακόμα περισσότερο την αναπτυξιακή δυναμική του Ρεθύμνου και της Κρήτης γενικότερα, ενώ αν συνδυάσουμε το γεγονός ότι η βασική εκπαίδευση των νέων Κρητών λαμβάνει χώρα σ’ ένα τάγμα με το οποίο θα συνδεθούν οργανικά σε περίπτωση πολεμικής ετοιμότητας, καθίσταται σαφές και από γεωστρατηγικής πλευράς ότι η συνέχιση της λειτουργίας του κέντρου είναι επιβεβλημένη. 
Επιπλέον, θα πρέπει να τονιστεί ότι σε περίπτωση κατάργησης του ΚΕΝ Ρεθύμνου δεν εξοικονομούνται σημαντικές λειτουργικές δαπάνες, καθώς το στρατόπεδο θα συνεχίσει να λειτουργεί στεγάζοντας κάποιους από τους λόχους του ενεργού τάγματος που εδρεύει στην Κρήτη. Συνεπώς δεν θα υπάρχει κανένα όφελος για τα δημόσια ταμεία, κανένας εξορθολογισμός παρά μόνο επιπλέον επιβάρυνση των οικογενειών της Κρήτης.
Κατόπιν όλων αυτών ερωτάσθε ποιες είναι οι προθέσεις του Υπουργείου ως προς τη λειτουργία του Κέντρου Εκπαίδευσης Νεοσυλλέκτων Ρεθύμνου και σε περίπτωση που αληθεύει η κατάργηση του ΚΕΝ Ρεθύμνου, με ποια διαδικασία και με ποια κριτήρια οδηγηθήκατε στη φημολογούμενη απόφαση για την κατάργησή του; Προτίθεστε να επανεξετάσετε την απόφαση αυτή;
Σας ευχαριστώ.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια - Τσαρουχά</Parlmember>): Ο κ. Μαρκογιαννάκης έχει το λόγο για δύο λεπτά.</ChairmanSpeech>
<Speech><Parlmember>ΧΡΗΣΤΟΣ ΜΑΡΚΟΓΙΑΝΝΑΚΗΣ</Parlmember> (Γ΄ Αντιπρόεδρος της Βουλής): Κυρία Πρόεδρε, κύριε Υπουργέ, είναι απόλυτα κατανοητό στον κάθε πολίτη και ασφαλώς και σε μας ότι σε περιόδους κρίσεως ενίοτε είναι αναγκαίο και περικοπές να γίνουν και διαρθρωτικά μέτρα να ληφθούν και περιορισμός των δαπανών και άλλες παρεμβάσεις, οι οποίες θα στοχεύουν στον εξορθολογισμό των δημοσιονομικών μιας χώρας. Όλα αυτά τα κατανοεί ο πολίτης. Εκείνο που δεν μπορεί να κατανοήσει είναι η διακριτική μεταχείριση, είτε δυσμενής είτε ευνοϊκή. Επίσης, όταν το κράτος μπορεί ανέξοδα να ανακουφίσει μία κατηγορία πολιτών, γιατί δεν το κάνει;
Όπως ελέχθη προηγουμένως από το συνάδελφο, υπάρχει εδώ το Κέντρο Εκπαίδευσης Νεοσυλλέκτων Ρεθύμνου, όπου κατά κανόνα εκπαιδεύονται τους δύο πρώτους μήνες οι νεοσύλλεκτοι από την Κρήτη. Για μία οικογένεια σήμερα είναι πρόβλημα να δίνει αυτά τα χρήματα που χρειάζεται ένας στρατιώτης για επιπλέον έξοδα συν τα έξοδα μετάβασης και επιστροφής από νησί σε νησί. Αυτό είναι το πρόβλημα, διότι κάποιος που είναι από την Κρήτη και θα πάει στην Κω έχει πολλαπλάσια έξοδα μετάβασης και επιστροφής. Το κέντρο εκπαίδευσης που επί τόσα χρόνια λειτουργούσε, αυτούς τους δύο πρώτους μήνες ανακούφιζε τις οικογένειες. Σ’ αυτούς τους δύο πρώτους μήνες υπήρχε η δυνατότητα μίας επαφής με την οικογένεια. Με την κατάργηση του κέντρου, αυτά τα πλεονεκτήματα, όπως καταλαβαίνετε, δεν θα υπάρχουν πλέον. 
Το παράπονο είναι ότι σε άλλες περιφέρειες με τον ίδιο σχεδόν πληθυσμό παρατηρείται το φαινόμενο, όπως τουλάχιστον λένε οι δημοσιογραφικές πληροφορίες, να υπάρχουν και να διατηρούνται περισσότερα του ενός κέντρα εκπαίδευσης. 
Εκτός των άλλων, βέβαια, ασφαλώς μία στρατιωτική μονάδα δίνει επιπλέον ζωή σε ακριτικές περιοχές όπως η Κρήτη και ειδικότερα το Ρέθυμνο και, όπως είπε ο συνάδελφος προηγουμένως, σε περίπτωση που υπάρχει μία πολεμική σύρραξη, ασφαλώς η περιοχή έχει και ένα επιπλέον αίσθημα ασφάλειας.
Γι’ αυτόν το λόγο παρακαλούμε πάρα πολύ, αν αληθεύουν οι δημοσιογραφικές πληροφορίες, να τις επιβεβαιώσετε και σε περίπτωση που είναι αληθινές, να μας πείτε αν υπάρχει κάποια πρόθεση να διατηρηθεί το στρατόπεδο Ρεθύμνου, δηλαδή να αλλάξετε την απόφασή σας.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια - Τσαρουχά</Parlmember>): Ο κύριος Υφυπουργός έχει το λόγο για έξι λεπτά.</ChairmanSpeech>
<Speech><Parlmember>ΠΑΝΑΓΙΩΤΗΣ ΚΑΡΑΜΠΕΛΑΣ</Parlmember> (Υφυπουργός Εθνικής Άμυνας): Κυρία Πρόεδρε, κυρίες και κύριοι Βουλευτές, όπως σε πολλούς τομείς του κράτους μας απαιτούνται διαρθρωτικές αλλαγές, έτσι και στο χώρο του Υπουργείου Άμυνας απαιτούνται σοβαρές μεταβολές και αναδιοργανώσεις. Αυτές επιβάλλονται όχι μόνο από τα δημοσιονομικά προβλήματα αλλά και από την εν γένει μεταβολή στην οροφή των Ενόπλων Δυνάμεων ως αποτέλεσμα του δημογραφικού προβλήματος.
Στο πλαίσιο αυτό η πολιτική ηγεσία έχει διατάξει την αναδιοργάνωση του στρατεύματος σ’ ό,τι αφορά δομή διοικήσεως και δομή δυνάμεων, στην αλλαγή του δικτύου των κέντρων και των σχολών εκπαιδεύσεως, καθώς και των ειδικών κέντρων εκπαιδεύσεως.
Στο πλαίσιο αυτό τα Γενικά Επιτελεία συνέταξαν και συντάσσουν -γιατί μερικές είναι ακόμα σε εξέλιξη- μελέτες για τα αντικείμενα αυτά. Λαμβάνουν υπ’ όψιν τους πλήθος κριτηρίων, κυρίως επιχειρησιακών, αλλά και χωρίς να αγνοούν τις τοπικές ανάγκες και ιδιαιτερότητες. Για το συγκεκριμένο αντικείμενο των κέντρων, αυτή την ώρα λειτουργούν περίπου είκοσι τρία, υπάρχουν εισηγήσεις των Γενικών Επιτελείων βασισμένες στις μελέτες τους που περιορίζουν σημαντικά τον αριθμό αυτό. Λαμβάνουν υπ’ όψιν τους κριτήρια του σύγχρονου των εγκαταστάσεων, για παράδειγμα, της χωρητικότητος των κέντρων, της εγγύτητός τους με τον αστικό ιστό, επιχειρησιακά κριτήρια, διεξαγωγή επιστρατεύσεως, ασφάλεια στα μετόπισθεν, ασφάλεια συγκοινωνιών, τη δυνατότητα κοινής εκπαίδευσης μεταξύ των τριών κλάδων και το βασικότερο, όπως προανέφερα, την απόδοση των κλάσεων των καλουμένων για στράτευση.
Έτσι, έχουμε στα χέρια μας τις μελέτες αυτές των Επιτελείων, που αφορούν τον ιστό των κέντρων εκπαιδεύσεως και από τη Δευτέρα, μετά την έγκρισή της από το Συμβούλιο Αρχηγών, έχουμε στα χέρια μας και τη δομή δυνάμεων, η οποία θα ακολουθήσει την προβλεπομένη οδό για έγκριση, δηλαδή Συμβούλιο Αμύνης, παρουσίαση στην αρμόδια κοινοβουλευτική επιτροπή και στη συνέχεια προβολή της για έγκριση στο ΚΥΣΕΑ.
Στο επίπεδο της πολιτικής ηγεσίας οι μελέτες αυτές και οι εισηγήσεις των Επιτελείων συναξιολογούνται. Σ’ αυτό το πλαίσιο η δομή δυνάμεων, που μέχρι προχθές δεν ήταν τελειωμένη έχει καθυστερήσει ήδη τρία χρόνια και οι εισηγήσεις για τα κέντρα εκπαιδεύσεως αλλά και για τα λοιπά ειδικά κέντρα εκπαιδεύσεως θα συναξιολογηθούν και συνεξεταστούν. Σε αυτό, λοιπόν, το πλαίσιο υπάγεται και το Κέντρο Εκπαιδεύσεως του Ρεθύμνου. Θα συνεξεταστεί και συναξιολογηθεί μαζί με τη μελέτη των Επιτελείων, η οποία σχετίζεται με τη δομή δυνάμεων.
Σας ευχαριστώ.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια - Τσαρουχά</Parlmember>): Ευχαριστούμε, κύριε Υπουργέ.
Κύριε Κεφαλογιάννη, μπορείτε να δευτερολογήσετε για άλλα τρία λεπτά.</ChairmanSpeech>
<Speech><Parlmember>ΙΩΑΝΝΗΣ ΚΕΦΑΛΟΓΙΑΝΝΗΣ</Parlmember>: Κύριε Υπουργέ, θα μου επιτρέψετε να πω ότι άκουσα με μεγάλη προσοχή την απάντησή σας, ωστόσο δεν καλύφθηκα λόγω της αοριστίας αυτής. Είναι, βέβαια, θετικό το γεγονός ότι δεν αποκλείσατε τη διατήρηση του Κέντρου Εκπαίδευσης Νεοσυλλέκτων Ρεθύμνου, από την άλλη όμως δεν έλαβα και μια σαφή απάντηση περί της διατήρησής του.
Σας ανέλυσα και στην πρωτολογία μου τους λόγους για τους οποίους είναι επιβεβλημένη η συνέχιση λειτουργίας του ΚΕΝ Ρεθύμνου και ίσως η μοναδικότητά του σε σχέση με τα υπόλοιπα κέντρα νεοσυλλέκτων ανά την επικράτεια.
Πρώτον, κύριε Υπουργέ, θα επαναλάβω ότι όντως η τυχόν διατήρηση του μοναδικού Κέντρου Εκπαίδευσης Νεοσυλλέκτων στην Κρήτη θα απαλλάξει εκατοντάδες κρητικές οικογένειες από τα επιπλέον έξοδα πληρωμής αεροπορικών ή ακτοπλοϊκών εισιτηρίων και όχι μόνο. Επιπλέον, καθιστά εύκολη και εφικτή την επικοινωνία των νέων με τις οικογένειές τους κατά τη διάρκεια της βασικής τους εκπαίδευσης. Θα μπορούσε δε να εξυπηρετήσει και άλλες περιοχές της Ελλάδος, όπως τα Δωδεκάνησα και τις Κυκλάδες, λόγω της εγγύτητάς τους με την Κρήτη.
Δεύτερον και δεδομένης της γεωστρατηγικής σημασίας της Κρήτης και του αυξανόμενου ενδιαφέροντος της χώρας μας για την εκμετάλλευση των υδρογονανθράκων νότια αυτής είναι επιβεβλημένη η όσο το δυνατόν μέγιστη στρατιωτική ενίσχυση του νησιού. Αν συνδυαστεί δε με τη διεθνή στρατιωτική πρακτική ότι τα Κέντρα Εκπαίδευσης Νεοσυλλέκτων βρίσκονται μακριά από τα χερσαία σύνορα της εκάστοτε χώρας, είναι εύκολο να αντιληφτεί κανείς τη σκοπιμότητα διατήρησης του ΚΕΝ Ρεθύμνου.
Τρίτον, το στρατόπεδο Ρεθύμνου, πέραν της λειτουργίας του ως Κέντρο Εκπαίδευσης Νεοσυλλέκτων φιλοξενεί και το 547 μεταφερόμενο Τάγμα Πεζικού. Όπως γίνεται αντιληπτό τυχόν κατάργηση του ΚΕΝ Ρεθύμνου και δεδομένης της συνέχισης στέγασης του 547 μεταφερόμενου Τάγματος δεν θα οδηγήσει σε κανέναν εξορθολογισμό των λειτουργικών δαπανών, όπως είναι και ο στόχος του Υπουργείου μέσω της κατάργησης άνω του μισού των αριθμών των κέντρων ανά την επικράτεια.
Τέταρτον, μου είναι δύσκολο να αντιληφθώ τους λόγους για τους οποίους άλλες περιφέρειες, όπως η Πελοπόννησος, σύμφωνα με τους φημολογούμενους σχεδιασμούς του Υπουργείου σας, θα φιλοξενήσουν τρία Κέντρα Εκπαίδευσης Νεοσυλλέκτων, ενώ η Κρήτη κανένα.
Δεδομένης και της αναστολής, για φέτος τουλάχιστον, της λειτουργίας του Τμήματος Δοκίμων Αστυφυλάκων Ρεθύμνου, αποδυναμώνεται έτι περαιτέρω η αναπτυξιακή δυναμική του νομού εν μέσω μιας σφοδρότατης οικονομικής και κοινωνικής κρίσης. 
Για όλους αυτούς τους λόγους, σας καλώ να αναθεωρήσετε την όποια απόφαση υπάρχει για κατάργηση του ΚΕΝ Ρεθύμνου. 
Επειδή, όμως, είμαι βέβαιος ότι κι εσείς θεωρείτε εύλογους τους παραπάνω λόγους και προβληματισμούς, θα ήθελα να επιστήσω την προσοχή σας και στο ακόλουθο ζήτημα: Εις περίπτωσιν που διατηρηθεί το ΚΕΝ Ρεθύμνου, όπως πιστεύω ότι θα συμβεί κι εσείς ίσως το γνωρίζετε, θα πρέπει να σπεύσουν άμεσα οι υπηρεσίες του Υπουργείου σας, προκειμένου να κληθούν νεοσύλλεκτοι της σειράς Νοεμβρίου να παρουσιαστούν στο Ρέθυμνο. Έχει υπάρξει προηγούμενο και στο πρόσφατο ιστορικό παρελθόν και για το λόγο αυτό θεωρώ ότι είναι απολύτως εφικτό.
Σας ευχαριστώ για την προσοχή σας.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε, κύριε συνάδελφε.
Κύριε Αντιπρόεδρε, έχετε το λόγο κι εσείς για τρία λεπτά.</ChairmanSpeech>
<Speech><Parlmember>ΧΡΗΣΤΟΣ ΜΑΡΚΟΓΙΑΝΝΑΚΗΣ</Parlmember> (Γ΄ Αντιπρόεδρος της Βουλής): Κύριε Υπουργέ, ούτε καθ’ υπόνοιαν δεν μας δείξατε τις προθέσεις της πολιτικής ηγεσίας για το τι πρόκειται να συμβεί, είτε δηλαδή να διατηρηθεί, είτε να καταργηθεί το στρατόπεδο για το οποίο έχουμε κάνει την επίκαιρη ερώτηση.
Θα πρέπει να σας εξομολογηθώ ότι εγώ νιώθω πράγματι αναρμόδιος στο να παρέμβω σε ό,τι έχει να κάνει με τη διάρθρωση του στρατεύματος. Αυτό είναι αποκλειστική αρμοδιότητα των ειδικών, είναι αποκλειστική αρμοδιότητα των στρατιωτικών, οι οποίοι έχουν και την εμπειρία και γνωρίζουν πού χρειάζεται και πώς πρέπει να γίνεται και η εκπαίδευση και η παρουσία των στρατιωτών, των στρατιωτικών γενικά. 
Όμως, ασφαλώς και η πολιτική ηγεσία δεν είναι άμοιρη του στρατεύματος, διότι αν συνέβαινε κάτι τέτοιο δεν θα χρειαζόταν να έχουμε Υπουργό Εθνικής Άμυνας, θα διοικείτο το στράτευμα μόνο από τους στρατιωτικούς. Η παρουσία ακριβώς του πολιτικού προϊσταμένου, που είναι ο Υπουργός με τους συνεργάτες του Υφυπουργούς, έχει να κάνει με αυτό το οποίο συζητάμε σήμερα, δηλαδή η συναξιολόγηση που είπατε να μην έχει μόνο τα δεδομένα τα στρατιωτικά και αποκλειστικά, αλλά να λαμβάνει υπ’ όψιν και παράγοντες άλλους, όπως αυτούς του οποίους εκθέσαμε, όπως το δημογραφικό που είπατε εσείς.
Το δημογραφικό της Κρήτης είναι υπέρ των απόψεών μας, διότι συνεχώς αυξάνεται ο πληθυσμός από τους γηγενείς, από τους Έλληνες και όχι συνεπεία των μεταναστών.
Επιπλέον, να μην μείνει ο πληθυσμός της Κρήτης, οι κάτοικοι της Κρήτης, οι πολίτες της Κρήτης με την αίσθηση της αδικίας και της διακριτικής μεταχείρισης, όπως σας είπα προηγουμένως, διότι εάν συμβεί σε μία περιφέρεια να υπάρχουν τρία κέντρα εκπαιδεύσεως, όπως ανεφέρθη προηγουμένως και στην Κρήτη που είναι απομακρυσμένη και με τόσες δυσκολίες όσον αφορά τη μετάβαση και επιστροφή να μην έχουμε κανένα, τότε πράγματι αρχίζει κάποιος και σκέφτεται ότι εδώ μας παραγκωνίζουν και δεν μας λογαριάζουν, δεν μας δίνουν καμμία σημασία.
 Αυτό είναι και το παράπονο αυτή τη στιγμή στην Κρήτη και ιδιαίτερα στο Νομό Χανίων για την τύχη του Στρατοπέδου Μαρκόπουλου, που βρίσκεται μέσα στην πόλη των Χανίων, στο κέντρο των Χανίων. Στο παρά πέντε με προκατόχους σας, με άλλη πολιτική ηγεσία, με άλλους Υπουργούς, με προφάσεις, διότι υπήρχε ασυνεννοησία μεταξύ των θεσμικών φορέων της πόλης, δεν υπεγράφη η παραχώρηση και τώρα ακούγεται ότι θα δοθεί για αξιοποίηση. 
Ποια αξιοποίηση στο κέντρο της πόλης; Ασφαλώς όχι για να γίνει πράσινο, αλλά για να στηθούν πολυκατοικίες, από εκείνους οι οποίοι θα αγοράσουν τριάντα πέντε στρέμματα στο κέντρο της πόλης. Αντιλαμβάνεστε τι αναστάτωση θα φέρει, όταν είναι εμπεδωμένη η πεποίθηση στην κοινωνία των Χανίων ότι αυτό ανήκει στην πόλη, όπως είναι έκδηλες οι προθέσεις του Υπουργείου για πώληση αυτού του χώρου, που επαναλαμβάνω ότι δημιουργεί την αίσθηση της αδικίας και της διακριτικής μεταχείρισης.
Τα θέτω όλα αυτά υπ’ όψιν σας, διότι σε καιρούς λιτότητας, σε καιρούς που παίρνονται μέτρα δικαιολογημένα, εκείνο το οποίο πρέπει να κάνει το κράτος, είναι να αποφεύγει τα δύο πράγματα που είπα στην αρχή, δηλαδή, πρώτον, να μη δημιουργείται η αίσθηση της διακριτικής μεταχείρισης και δεύτερον, να μην αποφεύγει αυτό που ανέξοδα μπορεί να ανακουφίσει ή να λειάνει τις γωνίες ή να γλυκάνει αυτό το οποίο πάει να γίνει γενικότερα. 
Παρακαλώ, λοιπόν, για όσον αφορά το Στρατόπεδο του Ρεθύμνου, αυτά τα οποία ελέχθησαν, αλλά παρεμπιπτόντως, μιας και είχα το χρόνο, έθεσα και το θέμα του Στρατοπέδου Μαρκοπούλου.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε, κύριε Αντιπρόεδρε.
Κύριε Υπουργέ, έχετε το λόγο για έξι λεπτά.</ChairmanSpeech>
<Speech><Parlmember>ΠΑΝΑΓΙΩΤΗΣ ΚΑΡΑΜΠΕΛΑΣ</Parlmember> (Υφυπουργός Εθνικής Άμυνας): Ευχαριστώ πολύ, κυρία Πρόεδρε.
Οφείλω να σας ευχαριστήσω για την επιχειρηματολογία σας. Το Υπουργείο Αμύνης, όπως προανέφερα, δεν θα λάβει υπ’ όψιν στη συναξιολόγηση που επίκειται μόνο τα επιχειρησιακά κριτήρια που οφείλει η στρατιωτική ηγεσία και τα επιτελεία να λαμβάνουν υπ’ όψιν τους.
Θα λάβει σοβαρά υπ’ όψιν τις τοπικές ιδιαιτερότητες και ανάγκες, εν προκειμένου για το ΚΕΝ του Ρεθύμνου. Σε κάθε περίπτωση είκοσι τρία κέντρα για το μέγεθος της πατρίδας μας είναι ένας υπερβολικός αριθμός, όπως καταλαβαίνετε. 
Πράγματι, υπάρχουν περιοχές, στις οποίες λειτουργούν –ή θα λειτουργήσουν- περισσότερα από ένα κέντρα. Αυτό συμβαίνει, διότι αυτά τα κέντρα είναι κέντρα σεβαστής δυναμικότητος και χωρητικότητας, έχουν σύγχρονες εγκαταστάσεις, είναι μακράν του αστικού ιστού και για διάφορα άλλα κριτήρια που ήδη προανέφερα.
Το 547 Τάγμα που συστρατωνίζεται με το ΚΕΝ για το οποίο συζητάμε θα παραμείνει ενεργό. Το Υπουργείο δεν έχει καμμία πρόθεση να αποδυναμώσει τις δυνάμεις στην Κρήτη –που δεν είναι μόνο του στρατού, όπως γνωρίζετε, είναι σημαντικότατες οι δυνάμεις του Ναυτικού και της Αεροπορίας- και για τους λόγους που αναφέρατε. 
Επανέρχομαι για να κλείσω με το ότι η παραμονή ή όχι του ΚΕΝ Ρεθύμνου συναξιολογείται και συνεξετάζεται με την εγκεκριμένη μελέτη από το ΣΑΓΕ της δομής δυνάμεων. Αυτό ήθελα να σας αναφέρω τελικά. 
Ευχαριστώ πολύ.</Speech>
 ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια- Τσαρουχά</Parlmember>): Ευχαριστούμε κι εμείς, κύριε Υπουργέ. 
Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού προηγουμένως ξεναγήθηκαν στην έκθεση της αίθουσας «ΕΛΕΥΘΕΡΙΟΣ ΒΕΝΙΖΕΛΟΣ» και ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής των Ελλήνων, πενήντα μαθητές και μαθήτριες και πέντε εκπαιδευτικοί από το Λεόντειο Γυμνάσιο Πατησίων. 
Η Βουλή τούς καλωσορίζει.
(Χειροκροτήματα απ’ όλες τις πτέρυγες της Βουλής)
Επίσης, έχω την τιμή να ανακοινώσω στο Σώμα ότι η Διαρκής Επιτροπή Οικονομικών Υποθέσεων καταθέτει την έκθεσή της στην πρόταση νόμου αρμοδιότητας του Υπουργείου Οικονομικών «Κατάργηση των μνημονίων, του μεσοπρόθεσμου πλαισίου δημοσιονομικής στρατηγικής 2012-2015 και των εφαρμοστικών τους νόμων- καταγγελία των δανειακών συμβάσεων που έχουν ως προαπαιτούμενο την εφαρμογή των μνημονίων». 
Εισερχόμαστε στην πέμπτη με αριθμό 524/29-10-2012 επίκαιρη ερώτηση πρώτου κύκλου του Βουλευτή Αχαΐας του Λαϊκού Συνδέσμου- Χρυσή Αυγή κ. Μιχαήλ Αρβανίτη προς τον Υπουργό Εθνικής Άμυνας, σχετικά με την πιθανή μετεγκατάσταση του Κέντρου Εκπαιδεύσεως Τεχνικού (ΚΕΤΧ) στην Πάτρα. 
Κύριε Αρβανίτη, έχετε το λόγο για δύο λεπτά.</ChairmanSpeech>
<Speech><Parlmember>ΜΙΧΑΗΛ ΑΡΒΑΝΙΤΗΣ</Parlmember>: Μπορώ να πω ότι εν πολλοίς με εκάλυψαν οι προλαλήσαντες κύριοι Μαρκογιαννάκης και Κεφαλογιάννης. 
Αυτό, το οποίο μπορεί να πει κανείς –και το παρατηρούμε εδώ και ικανό χρονικό διάστημα- είναι το εξής: Επιχειρείται σταδιακώς τα τελευταία χρόνια εκκένωση στρατοπέδων. Παράλληλα, επιχειρείται σύμπτυξη μονάδων. Το μεν πρώτο, επιχειρείται για την εξυπηρέτηση του λεγόμενου σχεδίου με την ατυχή και ανιστόρητη ονομασία «Ξενίους Ζευς», για την εγκατάσταση εκεί λαθρομεταναστών, το δε δεύτερο, έχει ως συνέπεια, με αυτήν τη σύμπτυξη μονάδων που επιχειρείται, να πληγεί η επιχειρησιακή ευελιξία του στρατεύματός μας και ιδιαιτέρως του στρατού ξηράς. 
Μολονότι, δεν είμαι στρατιωτικός, η κρίση μου είναι αυτή κι όφειλα εξαρχής να το τονίσω αυτό. Πιστεύω όμως, ότι ομιλούμενοι εις ώτα μη ακουόντων υπάρχουν προαποφασισμένες ενέργειες, οι οποίες οπωσδήποτε θα γίνουν, γιατί, όπως έχω πει κι άλλη φορά, παίζουμε εν ου παικτοίς. Υπάρχουν εντολές που εκτελούνται έξωθεν. Περί αυτού δεν υπάρχει παραμικρά αμφιβολία. Θα δούμε, όμως, μέχρι πού θα φτάσουμε. 
Η ειδική ερώτησή μου αφορά μια στρατιωτική μονάδα, η αποστολή και η λειτουργία της οποίας έχει βαρύνουσα σημασία, τόσο για τη συντήρηση, τον έλεγχο και την επισκευή του οπλισμού του στρατού ξηράς, όσο επίσης, και για τη συντήρηση και εκπαίδευση πάνω στην συντήρηση οχημάτων και μηχανημάτων του στρατού ξηράς. 
Πρόκειται για τη μονάδα, η οποία εδρεύει στην Πάτρα, το λεγόμενο Κέντρο Εκπαιδεύσεως Τεχνικών. Παλαιότερα, ελέγετο ΚΕΤΕΣ. Εγώ από μικρό παιδάκι το θυμάμαι ως «ΚΕΤΕΣ». Όποιες ονομασίες περιείχαν τον όρο «ελληνικός» ή «εθνικός» σιγά-σιγά άρχισαν να απαλείφονται από το λεξιλόγιο και των Υπουργείων και των πολιτικών γενικότερα, για να εξυπηρετήσουν κάποια σκοπιμότητα γνωστή. 
Δυστυχώς, όμως αυτή η σκοπιμότητα δεν έχει πάρει ακόμη τη δημοσιότητα που θα έπρεπε να έχει πάρει, προκειμένου ο ελληνικός λαός να μάθει τι γίνεται πίσω από τις πλάτες του.
Συγκεκριμένα, λοιπόν, στο ΚΕΤΕΣ –γιατί ΚΕΤΕΣ θα το λέω εγώ- γίνεται βασική εκπαίδευση στους τεχνικούς. Παρέχει τις τεχνικές ειδικότητες ι αξιωματικών και υπαξιωματικών, επαγγελματιών οπλιτών και οπλιτών. Επιπλέον, διαθέτει στους χώρους της σχολής και Σχολή Υποψηφίων Εφέδρων Αξιωματικών, Σχολή Εκπαίδευσης Στελεχών του Τεχνικού, ενώ διαθέτει στον ίδιο χώρο και εγκαταστάσεις Κέντρου Επαγγελματικής Κατάρτισης.
Περαιτέρω, στο ΚΕΤΕΣ, το οποίο βρίσκεται εις το άκρον της πόλεως, υπάρχουν σχολεία εκπαίδευσης, όπου εκπαιδεύεται προσωπικό της Ελληνικής Αστυνομίας και του Πολεμικού Ναυτικού, όσον αφορά τον τομέα της συντηρήσεως των όπλων.
Υπάρχουν, βεβαίως, και πολλές βοηθητικές εγκαταστάσεις, γιατί το σύνολο των στεγασμένων χώρων καλύπτει σε εμβαδόν περίπου σαράντα τρεις χιλιάδες τετραγωνικά μέτρα. Υπάρχουν βοηθητικές εγκαταστάσεις, όπως είναι το ανοικτό πεδίο βολής στην Αρόη Πατρών και το σχολείο μηχανοδήγησης. Υπάρχουν, ακόμη, φούρνοι και ψυκτικές εγκαταστάσεις. 
Επίσης, το ΚΕΤΕΣ αποτελεί μονάδα ελέγχου ποιότητας της Γενικής Διεύθυνσης Αμυντικών Εξοπλισμών και Ελέγχου του Υπουργείου για τα παραγόμενα προϊόντα στα ελληνικά αμυντικά συστήματα. Πρώτα ήταν στο Αίγιο. Είναι η πρώην ΕΒΟ, δηλαδή, στις εγκαταστάσεις του Αιγίου.
Τελευταία, κυρία Πρόεδρε, γίνονται ερωτήσεις για το ποιο θα είναι το κόστος, η δαπάνη σε περίπτωση μετεγκαταστάσεως του ΚΕΤΕΣ. 
Επίσης, από πέρυσι, από τα μέσα του 2011, ενώ λειτουργούσε εκεί Κέντρο Εκπαιδεύσεως Νεοσυλλέκτων Τεχνιτών, έπαψε να λειτουργεί και μετεφέρθη σε άλλη μονάδα άγνωστο για ποιο λόγο. Εάν τυχόν έχει αποφασιστεί η μεταστέγαση του ΚΕΤΕΣ, με τα έξοδα τα οποία έχουν γίνει προκειμένου να βελτιωθούν οι εγκαταστάσεις του, εάν συμβεί κάτι τέτοιο, οπωσδήποτε θα υπάρξει μεγάλο πρόβλημα και για τις πολλές οικογένειες των διοικητικών υπαλλήλων που υπηρετούν εκεί και θα υποχρεωθούν σε εσωτερική μετανάστευση και σε διάσπαση των οικογενειών τους. Συνεπώς, έχει τεράστια σημασία η λειτουργία του στην Πάτρα, στο Νομό Αχαΐας. 
Ερωτάται, λοιπόν, ο κύριος Υπουργός: Αληθεύει ότι δρομολογείται η μετεγκατάσταση του ΚΕΤΕΣ σε άλλη κενή μονάδα, η οποία είναι ίσως στους Αγίους Αναργύρους, όπως φημολογείται, ή στο Χαϊδάρι; Εύχομαι να μην αληθεύει. Όμως, εάν αληθεύει, είναι αποφασισμένο το Υπουργείο να επαναφέρει εκεί τη λειτουργία Κέντρου Εκπαιδεύσεως Νεοσυλλέκτων;
Κυρία Πρόεδρε, αυτές είναι οι δύο ερωτήσεις που ήθελα να υποβάλω προς τον κύριο Υπουργό.
Σας ευχαριστώ.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστώ, κύριε συνάδελφε.
Το λόγο έχει ο Υφυπουργός Εθνικής Άμυνας κ. Παναγιώτης Καράμπελας.</ChairmanSpeech>
<Speech><Parlmember>ΠΑΝΑΓΙΩΤΗΣ ΚΑΡΑΜΠΕΛΑΣ</Parlmember> (Υφυπουργός Εθνικής Άμυνας): Κυρία Πρόεδρε, κυρίες και κύριοι Βουλευτές, όπως προανέφερα, είναι σε εξέλιξη μελέτη αναδιάρθρωσης του δικτύου των κέντρων εκπαιδεύσεως, των ειδικών κέντρων εκπαιδεύσεως και των σχολών πάσης φύσεως. 
Εις ό,τι αφορά τα ΚΕΝ, αυτή η μελέτη, η εισήγηση των Επιτελείων έχει τελειώσει.
Εις ό,τι αφορά τα Ειδικά Κέντρα Εκπαιδεύσεως, στα οποία υπάγεται και το Κέντρο Εκπαιδεύσεως Τεχνικού της Πάτρας, αυτή η τεχνοοικονομική μελέτη είναι ακόμη σε εξέλιξη και θα έλεγα ότι είναι σχεδόν στην αρχή της. Δεν πρόκειται να γίνει καμμία μεταβολή στα Ειδικά Κέντρα Εκπαιδεύσεως και στις σχολές εκπαιδεύσεως, χωρίς να έχουμε ανά χείρας τα συμπεράσματα αυτών των τεχνοοικονομικών μελετών. 
Συνεπώς, αυτήν τη στιγμή δεν μπορώ να απαντήσω τελεσιδίκως εάν το Κέντρο Εκπαιδεύσεως Τεχνικού θα παραμείνει ή όχι. Δεν πρόκειται εμείς να αγνοήσουμε τοπικές συνθήκες. Δεν πρόκειται να αγνοήσουμε ούτε τα οικονομικά μέτρα τα οποία πρέπει να ληφθούν, αλλά ούτε και τις οικονομίες που πρόκειται να επιτευχθούν ή όχι από μετεγκαταστάσεις ή άλλες δραστηριότητες.
Σε ό,τι αφορά το Κέντρο της Πάτρας ως ΚΕΝ, όπως ξέρετε, αυτό έχει σταματήσει από πέρυσι. Συνεπώς, να μην επιστρέφουμε στο παρελθόν και θα δούμε εάν μετεγκατασταθεί ή όχι το Ειδικό Κέντρο Εκπαίδευσης του τεχνικού: η σχολή, δηλαδή, η οποία εκπαιδεύει τους τεχνικούς, του Στρατού, αλλά και άλλων κλάδων όπως προαναφέρατε.</Speech> 
<Speech><Parlmember>ΜΙΧΑΗΛ ΑΡΒΑΝΙΤΗΣ</Parlmember>: Εγώ μιλώ για το Κέντρο Εκπαιδεύσεως Νεοσυλλέκτων.</Speech>
<Speech><Parlmember>ΠΑΝΑΓΙΩΤΗΣ ΚΑΡΑΜΠΕΛΑΣ</Parlmember> (Υφυπουργός Εθνικής Άμυνας): Το κέντρο δεν λειτουργεί από πέρυσι.</Speech> 
<Speech><Parlmember>ΜΙΧΑΗΛ ΑΡΒΑΝΙΤΗΣ</Parlmember>: Δεν λειτουργεί από τα μέσα του 2011.</Speech>
<Speech><Parlmember>ΠΑΝΑΓΙΩΤΗΣ ΚΑΡΑΜΠΕΛΑΣ</Parlmember> (Υφυπουργός Εθνικής Άμυνας): Ναι, αυτό σας λέω ότι από πέρυσι δεν λειτουργεί.
Μιλάω για το ειδικό Κέντρο Εκπαιδεύσεως Τεχνικού και για το ΚΕΝ. Προς το παρόν δεν σκεπτόμαστε να επανέλθουμε στο παρελθόν, για το Κέντρο Εκπαιδεύσεως Νεοσυλλέκτων. Για το Ειδικό Κέντρο Εκπαιδεύσεως και τη μετεγκατάστασή του μιλάω και σε αυτό αναφέρομαι. 
Ευχαριστώ.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ο συνάδελφος κ. Αρβανίτης έχει το λόγο, για τρία λεπτά.</ChairmanSpeech>
<Speech><Parlmember>ΜΙΧΑΗΛ ΑΡΒΑΝΙΤΗΣ</Parlmember>: Σε όλες αυτές τις ενέργειες σε όλο αυτό το σκεπτικό υπάρχει μια αντίφαση. Υπάρχουν αντικρουόμενα γεγονότα και αντικρουόμενες ενέργειες. Προσφάτως υπήρξαν ορισμένες θετικές εξελίξεις και τις διαβάζω. Τι δηλαδή; Διερευνήθηκε κατ’ αρχάςν μετακίνηση της ΣΕΤΤΗΛ από τον Πύργο στο ΚΕΤΕΣ. Θετική ενέργεια αυτή η διερεύνηση. Υποβλήθηκαν τεχνοοικονομικές μελέτες –κοστίζουν όλα αυτά βέβαια- για τη μετακίνηση στο κτήριο του ΣΕΣΤ στο ΚΕΤΧ στην Πάτρα, προκειμένου να διακοπεί η καταβολή ενοικίων. Το ίδιο έγινε και για τη λέσχη αξιωματικών, που πληρώνει υψηλό ενοίκιο. Το ίδιο έγινε και για το στρατολογικό γραφείο, το οποίο επίσης, πληρώνει υψηλότατο ενοίκιο, ενώ έχει αρκούσες εγκαταστάσεις το ΚΕΤΧ προκειμένου να τις φιλοξενήσει εκεί. 
Και να φανταστεί κανείς –και το λέω αυτό, διότι δεν είναι μόνο απογοητευτικό, είναι κάτι χειρότερο, δείχνει έναν ευτελισμό- ότι για το ανοικτό πεδίο βολής στην Αρόη έκανε αίτηση ο Δήμος Πατρών, ο ανεκδιήγητος αυτός δήμος, να γίνει καρναβαλικό πάρκο, γιατί μόνο για καρναβάλια είναι άξιοι και τίποτα άλλο. Έχουν υποτιμήσει και έχουν υποβαθμίσει το Στρατό μας πάρα πολύ εσκεμμένως βάσει σχεδίου.
Επίσης, αν τυχόν διανοηθεί το Υπουργείο να το παραχωρήσει σε ιδιώτες, φαντάζεστε ότι είναι δυνατόν σε περίπτωση πολέμου αυτοί οι ιδιώτες να πάνε στην πρώτη γραμμή; Αυτό αποκλείεται. 
Εγώ θέλω να πιστέψω ότι ήταν ειλικρινής, αν και αόριστος η απάντησή σας, ότι θα παραμείνει το ΚΕTX και θα επαναλάβω και τα λόγια των προλαλησάντων ότι πλήττεται και η κοινωνία των Πατρών, διότι με την έξοδο όλων αυτών των ανθρώπων που λειτουργούν εκεί, οπωσδήποτε ζει ένα μεγάλο μέρος των επαγγελματιών της Πάτρας ή βοηθείται στην οικονομία του. Αυτό είναι βέβαιο.
Για τις δυνατότητες αυτές δεν υπάρχει λόγος να μακρηγορήσω, είναι αυτονόητες και επειδή ο κύριος Υπουργός, κυρία Πρόεδρε, είναι πρώην στρατιωτικός, τις γνωρίζει καλύτερα από εμένα. Εκείνο που με ανησυχεί ως Έλληνα πατριώτη είναι το ζήτημα της επιχειρησιακής ευελιξίας και ότι τα στρατόπεδα, όπως είχα την τιμή να πω προχθές εις την Κόρινθο, μολύνονται από λαθροεισβολείς εκεί που τιμήθησαν όσοι εφόρεσαν το τιμημένο χακί, όπως εγώ στο 6ο Σύνταγμα Πεζικού που αυτήν τη στιγμή περνάω απέξω και θλίβεται η ψυχή μου, βλέποντας να βεβηλώνεται αυτός ο ιερός χώρος.
Σας ευχαριστώ.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ο κύριος Υπουργός έχει το λόγο.</ChairmanSpeech>
<Speech><Parlmember>ΠΑΝΑΓΙΩΤΗΣ ΚΑΡΑΜΠΕΛΑΣ</Parlmember> (Υφυπουργός Εθνικής Άμυνας): Ευχαριστώ, κυρία Πρόεδρε.
Όπως ήδη προείπα, δεν πρόκειται το Υπουργείο να λάβει απόφαση, χωρίς να βασίζεται σε τεκμηριωμένες εισηγήσεις τεχνοοικονομικών μελετών. Συνεπώς, το ζήτημα του Ειδικού Κέντρου Εκπαιδεύσεως Τεχνικού είναι υπό εξέταση μέχρι να υποβληθούν αυτές οι μελέτες, οι οποίες καλύπτουν και τη ΣΕΤΤΗΛ που αναφέρατε αλλά και το δίκτυο άλλων ειδικών κέντρων εκπαιδεύσεων και άλλων σχολών. 
Θα ήθελα να σας ευχαριστήσω γιατί μου δώσατε την ευκαιρία να πω δυο λόγια για το θέμα των μισθωμάτων. Το Υπουργείο από το καλοκαίρι έχει εξαπολύσει εκστρατεία -ίσως δεν είναι και η καταλληλότερη λέξη- για τη μείωση εξόδων που καταβάλει για διάφορα μισθώματα, τόσο στο στρατό, όσο και στο ναυτικό και στην αεροπορία. 
Αυτή η προσπάθεια έχει αποδώσει σημαντικά. Εκτιμούμε ότι σύντομα δεν θα έχουμε στρατολογικά γραφεία σε ενοικιασμένους χώρους, δεν θα έχουμε λέσχες σε ενοικιασμένους χώρους, θα έχουμε συγχωνεύσεις λεσχών. Ήδη έχουμε έναν ικανοποιητικό αριθμό και από τα τρία όπλα που έχουν συγχωνευτεί και δεν θα έχουμε ενοικιασμένες κατοικίες για τα πληρώματα που πολεμικού ναυτικού, τα οποία περιπολούν ανά τας νήσους του Αιγαίου. Αυτή η προσπάθεια είναι σε εξέλιξη και μέχρι τώρα έχει αποδώσει καρπούς.
Σας ευχαριστώ.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε κι εμείς, κύριε Υπουργέ.
Εισερχόμεθα τώρα στην πέμπτη με αριθμό 525/29-10-2012 επίκαιρη ερώτηση δεύτερου κύκλου του Βουλευτή Β’ Αθήνας του Λαϊκού Συνδέσμου-Χρυσή Αυγή κ. Ηλία Παναγιώταρου προς τους Υπουργούς Δημόσιας Τάξης και Προστασίας του Πολίτη και Εθνικής Άμυνας, σχετικά με τα δημοσιεύματα που αφορούν στα «Οχυρά Ρούπελ».
Κύριε συνάδελφε, έχετε δύο λεπτά κατ’ αρχάς, για να αναπτύξετε την ερώτησή σας.</ChairmanSpeech>
<Speech><Parlmember>ΗΛΙΑΣ ΠΑΝΑΓΙΩΤΑΡΟΣ</Parlmember>: Κυρία Πρόεδρε, ευχαριστώ.
Πριν από τέσσερις ημέρες εορτάστηκε η επέτειος της 28ης Οκτωβρίου και το επικό «ΟΧΙ», το οποίο είχε ειπωθεί από τον εθνικό κυβερνήτη Ιωάννη Μεταξά, ο οποίος ήταν εμπνευστής, οργανωτής, ενορχηστρωτής και είχε καταφέρει να το εμπεδώσει σε ολόκληρο τον ελληνικό λαό και ήσασταν όλοι οι πολιτικοί πολύ περήφανοι γι’ αυτό το «ΟΧΙ». Μέχρις εκεί. Μιλάμε για δηλώσεις που γίνονται μόνο εκείνη την ημέρα. 
Ο ίδιος ηγέτης, ο Ιωάννης Μεταξάς, είχε πει κι ένα «ΟΧΙ» τέσσερα χρόνια πριν, το 1936 για ένα μεγάλο ξένο δάνειο που δεν μπορούσε να πληρώσει η Ελλάδα και που δικαιώθηκε στα διεθνή δικαστήρια και βλέπουμε ότι το νεοελληνικό κράτος συμπεριφέρεται έτσι στον εν λόγω εθνικό κυβερνήτη, που το άγαλμά του είναι παραπεταμένο στη γενέτειρά του την Κεφαλονιά από το 1983 και η προτομή του είναι στο Ρούπελ σπασμένη. 
Βλέπουμε, όμως, ότι δεν σέβεστε καθόλου τη μεγαλειώδη εθνική αντίσταση του ελληνικού λαού του 1940-1941, αφού η ευρύτερη περιοχή των Οχυρών Μεταξά, πλην δύο, είναι εντελώς παραμελημένη και κατεστραμμένη. Παράνομοι αλλοδαποί κοιμούνται μέσα, παράνομοι αλλοδαποί εισβάλλουν και έχουν κατακλέψει ό,τι μπορούν να χρησιμοποιήσουν: μέταλλα, καλώδια, ξύλα, τα πάντα. Δυστυχώς το νεοελληνικό κράτος έτσι αντιμετωπίζει τους ήρωες του ’40. 
Και σε συνδυασμό με τους άταφους νεκρούς της Βορείου Ηπείρου, που εβδομήντα χρόνια μετά δεν έχετε το σθένος να φτιάξετε δύο-τρία στρατιωτικά νεκροταφεία για να μπορέσουν να βρουν κι αυτοί την ηρεμία τους, που τα κόκκαλά τους είναι διάσπαρτα στα βουνά της Βορείου Ηπείρου, βλέπουμε ότι δεν έχετε πρόθεση να κάνετε τίποτα.
Θα θέλαμε να μας πείτε ειδικότερα για τα Οχυρά Μεταξά τι σκοπεύετε να κάνετε που είναι στην κυριολεξία έρμαιο των λαθρομεταναστών, των εκμεταλλευτών, βοσκών και Ελλήνων και Βούλγαρων και πάει λέγοντας. Και να μας πείτε αν υπάρχει κάποιο συγκεκριμένο πλάνο για το τι θα γίνει εκεί.
Ευχαριστώ.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε, κύριε συνάδελφε.
Επειδή τυχαίνει να κατάγομαι, να προέρχομαι και να εκλέγομαι στον Νομό Σερρών, επιτρέψτε μου, κύριε Υπουργέ, να σας πω ότι το Ρούπελ για εμάς τους Σερραίους και όχι μόνο, θεωρείται ένα πολύ σημαντικό κομμάτι της ιστορικής μνήμης. Εμείς θέλουμε τα οχυρά του Ρούπελ να μείνουν, να τα αναδείξουμε και προς αυτή την πλευρά έχουμε παλέψει και παλεύουμε και προσπαθούμε και οι Σερραίο και εγώ προσωπικά ως Βουλευτής των Σερρών για πολλά χρόνια.
Θεωρούμε, λοιπόν, αυτονόητο ότι θα πρέπει να ενταχθούν σε κάποιο πρόγραμμα τα Οχυρά του Ρούπελ και του Ιστίμπεη. Τουλάχιστον να μείνουν για την ανάπλαση της ιστορικής μνήμης και να θυμίζουν στους νεότερους. Και θέλουμε να βοηθήσουμε, ώστε μέσα στην ευρύτερη κοιλάδα του Στρυμόνα, όπου εκεί έχουν γίνει μάχες σε άλλες περιοχές, να ενταχθεί και να είναι ένα σύγχρονο πολυθεματικό ιστορικό πάρκο. 
Περιμένουμε, λοιπόν, την απάντησή σας και εγώ ως Σερραία και ο συνάδελφος. 
Ορίστε, κύριε Υπουργέ, έχετε το λόγο.</ChairmanSpeech>
<Speech><Parlmember>ΠΑΝΑΓΙΩΤΗΣ ΚΑΡΑΜΠΕΛΑΣ</Parlmember> (Υφυπουργός Εθνικής Άμυνας): Κυρία Πρόεδρε, κυρίες και κύριοι Βουλευτές, ευχαριστώ για την επίκαιρη ερώτηση, γιατί μου δίνει την ευκαιρία τέσσερις ημέρες μετά από την Επέτειο του «ΟΧΙ», να αναφερθώ σε έναν ιερό χώρο. 
Όπως γνωρίζετε, η οχυρωματική γραμμή της παραμεθορίου ζώνης, γνωστή σε όλους ως «Γραμμή Μεταξά» περιλαμβάνει είκοσι ένα οχυρά και εκτός απ’ αυτά και διάφορες βοηθητικές εγκαταστάσεις, δηλαδή πλήθος φυλακίων, παρατηρητηρίων, διοικητικών κτιρίων. Σε ό,τι αφορά καθ’ αυτά τα οχυρά, καλύπτουν ένα μήκος στοών τριάντα επτά χιλιομέτρων συνολικά. 
Επιτρέψτε μου να μνημονεύσω μερικά από τα οχυρά που σήκωσαν τον όγκο των εχθρικών δυνάμεων την εποχή εκείνη, σε ένδειξη τιμής και σεβασμού, κύριε Βουλευτά: Ποποτλίβιτσα, Ιστίμπεη, Κελκαγιά, Αρπαλούκι, Παληουριώνες, Ρούπελ, Καρατάς, Κάλη, Περσέκ, Μπαμπαζώρα, Μαλιάγκα, Περιθώρι, Παρταλούσκα, Ντάσαβλη, Λίσσε, Πυραμιδοειδές, Καστίλλο, Άγιος Νικόλαος, Μπαρτίσεβα, Εχίνος και Νυμφαία. Αυτά σήκωσαν το βάρος της γερμανικής επίθεσης στις 6 Απριλίου 1941.
Σήμερα, ο χώρος των οχυρών περιλαμβάνει δύο μέρη, τα οποία έχουν μείνει στα χέρια του ελληνικού στρατού και συντηρούνται με άριστο τρόπο και έχουν εξελιχθεί μερικά απ’ αυτά σε μουσεία, όπως το Ρούπελ, το Λίσσε και το Ιστίμπεη, τα οποία δέχονται χιλιάδες επισκέπτες. Αναφέρω ότι από τον Ιανουάριο 2012 μέχρι σήμερα, έχουμε δεκαεννιά χιλιάδες πεντακόσιους επισκέπτες στο Ρούπελ. 
Επίσης, πέραν των οχυρών αρκετές εγκαταστάσεις έχουν διατηρηθεί στα χέρια μας, συντηρούνται και επιτηρούνται από τους κατά τόπους σχηματισμούς. Ένα άλλο μεγάλο μέρος των περιφερειακών εγκαταστάσεων των οχυρών έχει αποδοθεί στην τοπική αυτοδιοίκηση και στο ελληνικό δημόσιο. Γι’ αυτές τις εγκαταστάσεις το Υπουργείο Αμύνης δεν έχει ευθύνη ούτε επιτήρησης, ούτε επίβλεψης, ούτε συντήρησης και ούτε δύναται να αναλάβει με τους πενιχρούς του πόρους τη συντήρηση αυτών των εγκαταστάσεων που έχουν αποδοθεί.
Τιμάμε και σεβόμεθα τη μνήμη των πεσόντων στα οχυρά, τις σελίδες ιστορίας που γράφτηκαν σε αυτόν τον ιερό χώρο. Γίνονται τελετές, όπως γνωρίζετε, στο Οχυρό του Ρούπελ κάθε 6η Απριλίου για να τιμήσουμε αυτούς τους αγώνες. 
Σας ευχαριστώ πάρα πολύ.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε και εμείς, κύριε Υπουργέ. 
Ορίστε, κύριε συνάδελφε, έχετε το λόγο.</ChairmanSpeech>
<Speech><Parlmember>ΗΛΙΑΣ ΠΑΝΑΓΙΩΤΑΡΟΣ</Parlmember>: Κυρία Πρόεδρε, κατ’ αρχάς να υπενθυμίσουμε σε όλους ότι όλα τα οχυρά λέγονται Οχυρά Μεταξά και ότι το Ρούπελ είναι ένα εκ των οχυρών.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Έτσι είναι.</ChairmanSpeech>
<Speech><Parlmember>ΗΛΙΑΣ ΠΑΝΑΓΙΩΤΑΡΟΣ</Parlmember>: Κύριε Υπουργέ, αν ήταν τζαμί ή κανένα χαμάμ, θα είχε βγει το κονδύλι για αναστήλωση, επισκευή, μετατροπή του σε μουσείο, όπως έχει γίνει σε δεκάδες σημεία στην Ελλάδα, ειδικότερα τον τελευταίο καιρό και εν μέσω κρίσεως, όπως είχε πει πριν από τρεις ημέρες η συνάδελφος Βουλευτής κ. Ζαρούλια με στοιχεία. 
Στην αυτοψία που έκαναν οι τρείς Βουλευτές μας που έχουμε στη βόρειο Ελλάδα, ο κ. Μιαθιόπουλος, ο κ. Ζησιμόπουλος και ο κ. Γρέγος, είδαν ότι, εκτός από τα δύο οχυρά τα οποία λειτουργούν ως μουσεία και ένα ακόμα, όλα τα υπόλοιπα είναι σε οικτρή κατάσταση. Θα έπρεπε το καθένα εξ αυτών των οχυρών να είναι ένα μουσείο μνήμης, αποδόσεως τιμών, όπου θα μπορούν να πηγαίνουν τα Ελληνόπουλα της βορείου Ελλάδος και όχι μόνο για να μπορέσουν να καταλάβουν το μεγαλείο αυτού του έθνους. Δυστυχώς, δεν γίνεται τίποτε από αυτά.
Και θα μπορούσατε κάλλιστα, σε συνδυασμό με το πολύ επιτυχημένο Υπουργείο Προστασίας του Πολίτη, να βγάλετε ένα κονδύλι, ώστε να γίνουν φυλάκια και να πάνε συνοριοφύλακες και Αστυνομία και να μπορέσουν να κάνουν τα προβλεπόμενα, τα στοιχειώδη, δηλαδή να σταματήσουν την αθρόα εισβολή λαθρομεταναστών και από τα ελληνοβουλγαρικά σύνορα. Αμέσως-αμέσως θα μπορούσαν να συλλάβουν και μερικές εκατοντάδες, οι οποίοι τα χρησιμοποιούν ως κοιτώνες. 
Η κατάσταση είναι τραγική. Πιστεύουμε ότι το νεοελληνικό κράτος διαλύει κάθε τι που μπορεί να μας θυμίσει και να μας συνδέσει με το ένδοξο παρελθόν μας, το οποίο με τη σειρά του μπορεί να μας καθοδηγήσει σε λήψη ορθών πατριωτικών αποφάσεων για το παρόν και το μέλλον. Προτάσεις υπάρχουν πολλές –τις διαβάσαμε και εμείς- και κάποιες εξ αυτών δεν νομίζω ότι μας τιμούν και ιδιαίτερα, όπως το να γίνουν τουριστικά αξιοθέατα κ.λπ.. Άλλο ένα μουσείο που θα πηγαίνει κάποιος και θα μπορεί να αποδώσει τιμές ή να μάθει το μεγαλείο που έλαβε χώρα εκείνες τις ένδοξες ημέρες του 1941 και όχι να βλέπει αυτήν την οικτρή κατάσταση. 
Αλλά να δούμε και το γενικότερο πλαίσιο –τελειώνω, κυρία Πρόεδρε- το πώς αντιμετωπίζει η ελληνική πολιτεία όλους τους χώρους και τα μνημεία, τα οποία έχουν να μας επιδείξουν κάτι λαμπρό για το παρελθόν, το οποίο επαναλαμβάνω πάλι ότι θα μας οδηγούσε σε πολύ σωστές αποφάσεις για το παρόν και το μέλλον, όπως είναι και ο Τύμβος των Σαλαμινομάχων, ο οποίος είναι στην κυριολεξία ένας σκουπιδότοπος, όπως ήταν παλαιότερα και ο Τύμβος του Μαραθώνα -και ευτυχώς που έγιναν κάποιες εργασίες για να μπορέσει να είναι σε μία αξιοπρεπή κατάσταση- όπως ήταν και το μνημείο του Λεωνίδα στις Θερμοπύλες, το οποίο είναι με ιδιωτική πρωτοβουλία, το κράτος δεν έχει κάνει τίποτα. Ό,τι καλό υπάρχει, έχει γίνει στην κυριολεξία με ιδιωτική πρωτοβουλία. Μνημεία τέτοια υπάρχουν σε ολόκληρο τον ελλαδικό χώρο και θα έπρεπε να τα προσέχουμε με θρησκευτική ευλάβεια. 
Ευχαριστώ.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Εμείς ευχαριστούμε. 
Κύριε Υπουργέ, έχετε το λόγο, αν θέλετε να συμπληρώσετε την απάντησή σας.</ChairmanSpeech> 
<Speech><Parlmember>ΠΑΝΑΓΙΩΤΗΣ ΚΑΡΑΜΠΕΛΑΣ</Parlmember> (Υφυπουργός Εθνικής Άμυνας): Όπως προανέφερα, κυρία Πρόεδρε και κυρίες και κύριοι Βουλευτές, το μέρος που βρίσκεται στα χέρια του Ελληνικού Στρατού συντηρείται, είναι σε πάρα πολύ καλή κατάσταση και ορισμένα από τα οχυρά, όπως προείπαμε, έχουν μετεξελιχθεί σε μουσεία. Το μέρος των οχυρών και οι εγκαταστάσεις που έχουν παραχωρηθεί στην Τοπική Αυτοδιοίκηση, ο Στρατός δεν μπορεί να τα παρακολουθήσει ένεκα του υψηλότατου κόστους. Αυτό δεν σημαίνει ότι δεν έχουμε και επιτυχίες στο χώρο αυτό. Θα αναφέρω το Λίσσε, το οποίο αποδόθηκε για χρήση-εκματάλλευση στο Δήμο Νευροκοπίου και επιτυχώς υπέβαλε σχετική μελέτη για την ανάδειξή του σε μουσείο και θεματικό πάρκο, η οποία εγκρίθηκε τον Αύγουστο του 2012. Έχουμε όμως, και αποτυχίες. Και όπου υπήρχε αποτυχία -αναφέρομαι στο οχυρό Μπαμπαζώρα και στο Φυλάκιο του Αγίου Κωνσταντίνου, όπου δεν ευοδώθηκαν οι προσπάθειες της Τοπικής Αυτοδιοίκησης- το ξαναπήραμε. 
Ασκούμε επιτήρηση στο σύνολο των οχυρών και εγκαταστάσεων που είναι στα χέρια του Ελληνικού Στρατού. Ασκούμε αξιοποίηση όπου δυνάμεθα και όπου τα οχυρά προσφέρονται γι’ αυτό: Ρούπελ, Ιστίμπεη, Λίσσε. Έχουμε επάνδρωση με ενεργό αποστολή προκάλυψης σε ορισμένα από αυτά. 
Στα περισσότερα ασκούμε επιτήρηση, γι’ αυτό και δεν έχουμε σοβαρές ζημιές.
Με κάθε υπευθυνότητα, αναφέρω ότι σεβόμεθα ιδιαιτέρως τη γραμμή των οχυρών και θα κάνουμε το κάθε τι για τη συντήρησή τους, τη διατήρησή τους, για την ενίσχυση της ιστορικής μνήμης.
Σας ευχαριστώ πολύ.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε και εμείς, κύριε Υπουργέ.
Οφείλω να ομολογήσω ότι τα οχυρά τα οποία έχει ο στρατός, με τις πενιχρές δυνάμεις του, όντως τα περιφρουρεί, τα φροντίζει και τα κρατά όσο γίνεται καλύτερα με πολύ μικρή βοήθεια της τοπικής κοινωνίας και της τοπικής αυτοδιοίκησης. Σας ευχαριστούμε.
Κυρίες και κύριοι συνάδελφοι, γίνεται γνωστό στο Σώμα ότι από τα άνω δυτικά θεωρεία παρακολουθούν τη συνεδρίαση, αφού ξεναγήθηκαν στην έκθεση της αίθουσας «ΕΛΕΥΘΕΡΙΟΣ ΒΕΝΙΖΕΛΟΣ» και ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής τριάντα οκτώ μαθητές και μαθήτριες και τρεις εκπαιδευτικοί από το 45ο Δημοτικό Σχολείο Περιστερίου.
Η Βουλή τούς καλωσορίζει. 
(Χειροκροτήματα απ’ όλες τις πτέρυγες της Βουλής)
Επόμενη είναι η δεύτερη με αριθμό 521/29-12-2012 επίκαιρη ερώτηση πρώτου κύκλου της Βουλευτού Λαρίσης του Συνασπισμού Ριζοσπαστικής Αριστεράς-Ενωτικού, Κοινωνικού Μετώπου κ. Ηρούς Διώτη προς τον Υπουργό Περιβάλλοντος, Ενέργειας και Κλιματικής Αλλαγής, σχετικά με την εκχώρηση δημοσίων αγαθών.
Η κ. Διώτη έχει το λόγο, για δύο λεπτά.</ChairmanSpeech>
<Speech><Parlmember>ΗΡΩ ΔΙΩΤΗ</Parlmember>: Ευχαριστώ, κυρία Πρόεδρε.
Κύριε Υπουργέ, η πρόσφατη επίσκεψη της κ. Μέρκελ στη χώρα μας αποτυπώνει, κατά τη γνώμη μας, με τον πιο σαφή και κατηγορηματικό τρόπο τις πιέσεις που ασκούνται από τους Γερμανούς επιχειρηματίες, ώστε να τους εκχωρηθούν κοινά αγαθά αλλά και μεγάλοι και σημαντικοί τομείς της οικονομικής δραστηριότητας της χώρας.
Άλλωστε, δεν είναι τυχαία και η δήλωση του Προέδρου του Συνδέσμου Βιομηχάνων Γερμανίας, που είπε πως θα ήταν μία καλή ιδέα, η Ελλάδα να ανακηρυχθεί σε ειδική οικονομική ζώνη, που σημαίνει ότι είναι μία ζώνη που το κεφάλαιο, ντόπιο και ξένο, θα κερδοφορεί σε βάρος των εργαζομένων. 
Νομίζουμε ότι είναι πολύ φανερό πως σε περιόδους κρίσης, όσο πιο απαραίτητο για τη ζωή είναι ένα αγαθό, τόσο πιο ελκυστικό γίνεται ως εμπόρευμα, γι’ αυτό και το πεδίο των αρμοδιοτήτων των ΟΤΑ φαίνεται ότι αποτελεί τον προνομιακό χώρο για μπίζνες. Σε αυτό το πλαίσιο εντάσσεται και η διοργάνωση της ελληνογερμανικής συνέλευσης το Νοέμβριο, που θα γίνει στη Θεσσαλονίκη με την Task Force και τον Ράϊχενμπαχ να ξεκαθαρίζουν το τοπίο για το ποια είναι τα πραγματικά τους σχέδια. Δημόσια αγαθά, όπως ενέργεια και νερό, αλλά φυσικά και η διαχείριση των απορριμμάτων, όπως και άλλες κοινωνικές υπηρεσίες, όπως είναι η υγεία και οι βρεφονηπιακοί σταθμοί, παραδίδονται με προκάλυμμα τη μεταφορά τεχνογνωσίας και συμβουλευτικής υποστήριξης των Γερμανών στους Έλληνες. 
Ήδη χθες ψηφίστηκε νόμος του Υπουργείου Οικονομικών σε ποσοστά που κατείχε το ελληνικό δημόσιο, δηλαδή της ΔΕΗ, της ΕΥΑΘ, της ΕΥΔΑΠ, τα οποία παραχωρούνται στο ΤΑΙΠΕΔ προς πώληση. Γεγονός βέβαια, καθόλου ανεξάρτητο με την ιδιωτικοποίηση των νερών, μέσω των υδροηλεκτρικών φραγμάτων που περιλαμβάνεται στο μεσοπρόθεσμο. 
Παράλληλα, στον τομέα των απορριμμάτων προωθούνται πανάκριβες, όσο και αποτελεσματικές, λύσεις που θα οδηγούν τα σκουπίδια σε φαραωνικά εργοστάσια και μάλιστα δεν αποκλείεται ακόμα και η καύση τους. Μάλιστα, αυτή η λύση της καύσης είναι μία λύση ευθέως ανταγωνιστική με τη διαλογή στην πηγή, την ανακύκλωση, η οποία θα παραδίδει φυσικά στους ιδιώτες την αποκομιδή και όλη τη διαχείριση των σκουπιδιών, για να είναι κερδοφόρες οι τεράστιες επενδύσεις που θα υποχρεωθούν να πληρώσουν οι πολίτες από την τσέπη τους, σε μία πάρα πολύ δύσκολη εποχή και φυσικά το περιβάλλον και η δημόσια υγεία.
Επειδή, λοιπόν, θεωρούμε ότι η πρόσβαση των πολιτών στα κοινά αγαθά είναι πάρα πολύ σημαντική, όπως δηλαδή στα αγαθά της ενέργειας, στο νερό, αλλά και η ιδιωτικοποίηση της διαχείρισης των απορριμμάτων είναι πάρα πολύ σημαντική, γι’ αυτό σας ρωτάμε ποιο είναι το σχέδιό σας ως Υπουργείο Περιβάλλοντος, προκειμένου να προστατεύσετε αυτούς τους κρίσιμους τομείς, αυτούς τους κρίσιμους πόρους της χώρας, όπως είναι το νερό, η ενέργεια και η διαχείριση των απορριμμάτων από αυτήν την επίθεση που προωθείται.
Δεύτερον, με ποιο τρόπο θα παρέμβετε ως πολιτική ηγεσία του Υπουργείου Περιβάλλοντος, ώστε να μην παρακάμπτεται η Βουλή σε τέτοια μείζονα ζητήματα και να μην προωθούνται τόσο κρίσιμα θέματα με αποσπασματικές επιμέρους αποφάσεις, χωρίς ένα σαφές πλαίσιο αναφοράς που θα ισχύει για το σύνολο της χώρας;
Σας ευχαριστώ.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε κυρία συνάδελφε.
Στην ερώτηση θα απαντήσει ο Αναπληρωτής Υπουργός Περιβάλλοντος, Ενέργειας και Κλιματικής Αλλαγής κ. Σταύρος Καλαφάτης. 
Ορίστε, κύριε Υπουργέ, έχετε το λόγο.</ChairmanSpeech>
<Speech><Parlmember>ΣΤΑΥΡΟΣ ΚΑΛΑΦΑΤΗΣ</Parlmember> (Αναπληρωτής Υπουργός Περιβάλλοντος, Ενέργειας και Κλιματικής Αλλαγής): Ευχαριστώ πολύ, κύρια Πρόεδρε.
Κυρίες και κύριοι συνάδελφοι, η Κυβέρνηση έχει κινηθεί με αλματώδεις ρυθμούς τους τελευταίους αυτούς μήνες, επιδιώκοντας την άμεση παραγωγή έργου σε όλα τα επίπεδα, με στόχο να αναστρέψει το δυσμενές κλίμα που υπάρχει για τη χώρα μας.
Και στόχος αυτού του Υπουργείου είναι ακριβώς να συνεισφέρει σε αυτή την προσπάθεια, στο μέτρο των αρμοδιοτήτων του, καταρτίζοντας και υλοποιώντας συγκεκριμένα προγράμματα και στρατηγικές που θα δώσουν διέξοδο στην κρίση και θα οδηγήσουν στην ανάπτυξη.
Στο πλαίσιο αυτό, λοιπόν, κατ’ αρχάς στον ευαίσθητο χώρο των αποβλήτων έχει εκπονηθεί και λειτουργεί ο Εθνικός Σχεδιασμός Διαχείρισης Στερεών Αποβλήτων. Στο σχεδιασμό αυτό προβλέπεται δημιουργία συστημάτων ολοκληρωμένης διαχείρισης των αστικών στερεών αποβλήτων που να καλύπτουν όλο το φάσμα των εργασιών διαχείρισης, συλλογή, μεταφορά, μεταφόρτωση και επεξεργασία, με στόχο τη μείωση του λεγόμενου βιοαποδομήσιμου κλάσματος των αστικών στερεών αποβλήτων, που οδηγείται τελικά σε υγειονομική ταφή και την ανάκτηση όσο το δυνατόν περισσότερων υλικών.
Επίσης, προβλέπεται και η κατασκευή και λειτουργία της κατάλληλης υποδομής, δηλαδή, χώρος υγειονομικής ταφής αποβλήτων ή υπολειμμάτων. 
Κύριοι στόχοι του σχεδιασμού αυτού είναι η προώθηση προγραμμάτων διαλογής των αστικών στερεών αποβλήτων στην πηγή και η ανάκτηση υλικών ή και ενέργειας μετά από επεξεργασία των αποβλήτων συσκευασίας και άλλων προϊόντων, με την καθιέρωση και εφαρμογή συστημάτων εναλλακτικής διαχείρισης των υλικών αυτών.
Ο ΕΣΔΑ, ο Εθνικός Σχεδιασμός, εξειδικεύεται σε επίπεδο Περιφέρειας μέσω των ΠΕΣΔΑ, δηλαδή, των Περιφερειακών Σχεδίων Διαχείρισης Αποβλήτων. Και θέλω να τονίσω στο σημείο αυτό και να γίνει καθαρό –και μου δίνεται η ευκαιρία μέσα από την ερώτηση που υποβάλλετε, κυρία συνάδελφε- ότι η εφαρμογή των σχεδίων αυτών και η χωροθέτηση των χώρων υγειονομικής ταφής είναι αρμοδιότητα της Τοπικής Αυτοδιοίκησης, με το Υπουργείο να έχει εποπτικό ρόλο της παρακολούθησης της υλοποίησης των περιφερειακών σχεδιασμών.
Να αναφέρω δε εδώ πως σε ό,τι αφορά τις μεθόδους διαχείρισης στη χώρα μας είναι θεσμοθετημένες όλες οι παραδεκτές μέθοδοι διαχείρισης των αστικών στερεών αποβλήτων με εναρμόνιση των κοινοτικών οδηγιών. Η επιλογή δηλαδή της κατάλληλης μεθόδου διαχείρισης των αστικών στερεών αποβλήτων ανήκει στους κατά τόπους φορείς διαχείρισης στερεών αποβλήτων, τους γνωστούς πλέον εδώ και ένα, ενάμισι χρόνο, ΦΟΔΣΑ και είναι σε συμφωνία με το περιφερειακό σχέδιο διαχείρισης αποβλήτων της κάθε Περιφέρειας.
Επιπλέον, προωθείται η ανακύκλωση υψηλής ποιότητας και καθιερώνεται η χωριστή συλλογή αποβλήτων όπου αυτό είναι τεχνικά, περιβαλλοντικά, οικονομικά εφικτό και ενδεδειγμένο. Επιπλέον, εκπονείται το πρόγραμμα πρόληψης δημιουργίας αποβλήτων και βεβαίως μέσα στα πλαίσια της ενίσχυσης ακριβώς της προσπάθειας που κάνουμε για την καταπολέμηση του φαινομένου, κυρίως από τη μία πλευρά της άμεσης εξάλειψης του δραματικού φαινομένου της λειτουργίας ακόμα χώρων ανεξέλεγκτης διαχείρισης απορριμμάτων, των λεγόμενων χωματερών, και από την άλλη της επιτάχυνσης και προώθησης των έργων για αναπτυξιακές υποδομές στο κομμάτι των σκουπιδιών, έχει συσταθεί η διυπουργική επιτροπή και βεβαίως στα πλαίσια αυτής και η εκτελεστική γραμματεία, με στόχο ακριβώς τον καλύτερο συντονισμό της προσπάθειας αυτής. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Αναπληρωτή Υπουργού) 
Θα μου δώσετε λίγο χρόνο, κυρία Πρόεδρε, γιατί είναι πολλά τα θέματα που έθεσε η κυρία συνάδελφος και πρέπει να απαντήσω.
Η αγωνία μας, κυρίες και κύριοι συνάδελφοι, για τις καθυστερήσεις των προηγούμενων χρόνων στο ζήτημα -όπως σας ανέφερα προηγουμένως- της διαχείρισης των απορριμμάτων είναι μεγάλη. Η Ελλάδα έχει καταδικαστεί από το 2005 στο δικαστήριο της Ευρωπαϊκής Ένωσης για τη λειτουργία μεγάλου αριθμού χώρων ανεξέλεγκτης διάθεσης απορριμμάτων, ΧΑΔΑ, και ακόμα επτά χρόνια αργότερα δεν έχει επιτευχθεί συμμόρφωση με την απόφαση του δικαστηρίου για διακοπή λειτουργίας και αποκατάσταση του συνόλου των ΧΑΔΑ. Η υπόθεση πλέον βρίσκεται ένα στάδιο πριν από τη δεύτερη κρίση, που θα αφορά και βεβαίως την επιβολή προστίμου και χρηματικής ποινής.
Κατόπιν αυτού, λοιπόν, ακόμη μία ενέργεια από την πλευρά του Υπουργείου μας είναι να ζητηθεί ενημέρωση από τους δήμους, στους οποίους –επαναλαμβάνω- ανήκει ήδη η αρμοδιότητα χωροθέτησης των εγκαταστάσεων διαχείρισης απορριμμάτων, για την τρέχουσα κατάσταση διαχείρισης των απορριμμάτων, την πρόοδο των ενεργειών και τη διακοπή λειτουργίας και αποκατάσταση των ΧΑΔΑ και αναλυτικό χρονοδιάγραμμα ολοκλήρωσης ενεργειών και έργων. Έχει ζητηθεί, επίσης, από τις Περιφέρειες η οριστικοποίηση του πίνακα των υπολειπόμενων υποδομών, που προβλέπονται στους ΠΕΣΔΑ και μπορούν να υλοποιηθούν εντός της τρέχουσας προγραμματικής περιόδου.
Επιπρόσθετα, μόλις πριν από λίγες μέρες, με προσωπική μου εντολή, ενισχύθηκε ο συγκεκριμένος άξονας που αφορά τη διαχείριση απορριμμάτων στα πλαίσια της λειτουργίας του Επιχειρησιακού Προγράμματος για το Περιβάλλον, το λεγόμενο ΕΠΠΕΡΑΑ, με επιπλέον 70 εκατομμύρια ευρώ, φτάνοντας στο συνολικό ύψος των 370 εκατομμυρίων ευρώ, που έχουμε εμείς δεσμεύσει και διαθέτουμε ακριβώς για να τελεσφορήσει αυτή η προσπάθεια μέσω των αρμοδίων φορέων και των Περιφερειών, αλλά και των δήμων ειδικότερα.
(Στο σημείο αυτό την Προεδρική Έδρα καταλαμβάνει ο Δ΄ Αντιπρόεδρος της Βουλής κ. ΙΩΑΝΝΗΣ ΔΡΑΓΑΣΑΚΗΣ )
Αυτό είναι ένα πλέγμα ενεργειών και δράσεων μόλις τους τελευταίους μήνες, με το οποίο ουσιαστικά σας δίνω μια καθαρή εικόνα για το τι κάνουμε για τη διαχείριση των απορριμμάτων, ποια είναι η στρατηγική μας και ποιος είναι ο προγραμματισμός μας.
Θα επανέλθω στη δευτερολογία μου, για να σας απαντήσω στο ζήτημα της διαχείρισης των υδάτων που είναι πολύ σοβαρό, όπως το θέσατε. Θα σας εκφράσω στη δευτερολογία μου μία αντίληψη για μια αναβάθμιση της υπάρχουσας Ειδικής Γραμματείας των Υδάτων. Αναλαμβάνοντας ήδη, με πρόσφατη απόφαση, αυτή η Ειδική Γραμματεία Υδάτων ρυθμιστικό ρόλο και μάλιστα αναβαθμισμένο, πιστεύουμε ότι θα έχει μεγάλη σημασία σε σχέση με την ανάπτυξη, όχι μόνο των αγροτικών περιοχών, αλλά και όλης της Ελλάδος και αυτό είναι μια απόφαση η οποία έχει ληφθεί και θα την προχωρήσουμε.
Ευχαριστώ πολύ.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Η κ. Διώτη έχει το λόγο, για τρία λεπτά.</ChairmanSpeech>
<Speech><Parlmember>ΗΡΩ ΔΙΩΤΗ</Parlmember>: Ευχαριστώ, κύριε Πρόεδρε.
Κύριε Υπουργέ, θα περιμένω και τη δευτερολογία σας, για να μου απαντήσετε σε ό,τι αφορά τη διαχείριση των υδάτων, γιατί ούτως ή άλλως, ως Αναπληρωτής Υπουργός Περιβάλλοντος, είστε υπεύθυνος και γι’ αυτό.
Παρ’όλα αυτά, θα ήθελα και μια γενικότερη τοποθέτηση, γιατί μια σειρά από νόμους που έχουν έρθει και έχουν ψηφιστεί πλέον στη Βουλή, με αποκορύφωμα το χθεσινό, «ξηλώνουν» κάθε προστατευτική νομοθεσία απέναντι στα δημόσια αγαθά, στους φυσικούς πόρους και στις υπηρεσίες προς τον πολίτη και εδώ και καιρό έχει φυσικά γίνει καθαρή και ποια είναι η κατεύθυνση της Κυβέρνησης γι’ αυτό το πράγμα.
Όμως, εσείς είστε στην πολιτική ηγεσία του Υπουργείου Περιβάλλοντος και πρέπει με έναν τρόπο να ανταποκριθείτε και στο ρόλο σας, της προστασίας του περιβάλλοντος.
Κύριε Υπουργέ, η ενέργεια και το νερό, για παράδειγμα, είναι βασικά αγαθά για την ευημερία των πολιτών και αγαθά στα οποία πρέπει να έχουμε όλοι πρόσβαση. Συμφωνείτε με αυτή την διατύπωση;
Δεύτερον, συγκεκριμένα για την ΕΥΔΑΠ και την ΕΥΑΘ, μέσα και από την ένταξή τους στο ΤΑΙΠΕΔ, δεν επιδιώκεται μόνο η πλήρης απαξίωση του δημόσιου τομέα, αλλά στηρίζεται η επικράτηση ενός οικονομικού μοντέλου που ευρωπαϊκά φυσικά έχει αποτύχει και αποκλειστικό στόχο έχει τη μεγιστοποίηση των κερδών μεγάλων πολυεθνικών εις βάρος της κοινωνίας.
Η παγκόσμια εμπειρία -και σας το μεταφέρω για να καταγραφεί στα Πρακτικά της Βουλής- έχει περιγράψει και έχει καταγράψει πολλά περιστατικά μόλυνσης νερών και ταυτόχρονης αύξησης των τιμολογίων μετά την ιδιωτικοποίηση των υπηρεσιών ύδρευσης, με αποτέλεσμα πολίτες χαμηλών εισοδημάτων να έχουν στερηθεί την πρόσβαση σε νερό από τις ίδιες τις εταιρείες που τώρα έχουν εκδηλώσει ενδιαφέρον για την εξαγορά του ποσοστού της ΕΥΑΘ και της ΕΥΔΑΠ που κατείχε το δημόσιο.
Στην Ευρώπη η ιδιωτικοποίηση του νερού απέτυχε να οδηγήσει στην ορθή διαχείρισή του και τα κινήματα και οι πολίτες αγωνίζονται για την επαναδημοτικοποίηση των υπηρεσιών ύδρευσης. Για παράδειγμα, στο Παρίσι από την επαναφορά των υπηρεσιών ύδρευσης στη δημόσια διαχείριση το 2010 εξοικονομήθηκαν 35 δισεκατομμύρια ευρώ και μειώθηκαν τα τιμολόγια στους δημότες κατά 8%.
Τα δημόσια αγαθά -εμείς στηρίζουμε και αγωνιζόμαστε γι’ αυτό- δεν είναι μέσα αποπληρωμής του δημοσίου χρέους. Εσείς συμφωνείτε με αυτή τη διατύπωση;
Έρχομαι λίγο στο ζήτημα των σκουπιδιών και κλείνω με αυτό. Σας είπα και στην ερώτησή μου ότι η επίσκεψη της Μέρκελ ήταν πολύ στοχευμένη και μέσα από αυτό είδαμε ότι προωθούνται σε εθνικό επίπεδο μεγάλης κλίμακας μονάδες επεξεργασίας σύμμεικτων απορριμμάτων για την παραγωγή ενέργειας, προαναγγέλλοντας φυσικά και την καύση.
Ο ΣΥΡΙΖΑ-Ενωτικό Κοινωνικό Μέτωπο είχε από την πρώτη στιγμή καταγγείλει -γιατί μιλήσατε και για τον περιφερειακό σχεδιασμό της Αττικής- την κατασκευή των τεσσάρων εργοστασίων επεξεργασίας σύμμεικτων απορριμμάτων στην Αττική που προβλέπεται στον περιφερειακό σχεδιασμό, είχε καταδικάσει τη λήψη των αποφάσεων του ΕΣΔΚΝΑ ερήμην των πολιτών και την επιλογή, φυσικά, για ΣΔΙΤ που δεν έχουν εγκριθεί, δηλαδή, το συνολικό τους πλαίσιο δεν έχει εγκριθεί από την Βουλή με τη χρηματοδότηση και εγγύηση του δημοσίου.
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού)
Κλείνω, κύριε Πρόεδρε, σε μισό λεπτό.
Λέτε, λοιπόν, ότι λύνουμε ένα πρόβλημα που επιβαρύνει εδώ και δεκαετίες τους πολίτες και το περιβάλλον. Αυτή είναι η θέση της Κυβέρνησης. Επίσης, προαναγγέλλετε, σύμφωνα με τις δηλώσεις και του κ. Στυλιανίδη, ένα οικονομικό fast track και επικοινωνείτε με το χώρο της δικαιοσύνης για να επιταχυνθούν τα έργα.
Επειδή μιλήσατε για τον περιφερειακό σχεδιασμό, θα θέλαμε να δώσετε στη δημοσιότητα όλα τα στοιχεία που αφορούν το αίτημα και την πρόταση που κατέθεσε ο ΕΣΔΚΝΑ, την απόφαση της διυπουργικής -είπατε ότι ούτως ή άλλως θα το κάνετε- την αξιολόγηση της πρότασης από την Ειδική Γραμματεία ΣΔΙΤ και τα στοιχεία των υπηρεσιών που έχουν την ευθύνη παρακολούθησης του θέματος από μέρους του ΕΣΔΚΝΑ. Τελικά -και αυτή είναι η ουσία- θα πρέπει το Υπουργείο να διαλέξει πλευρά και να ανταποκριθεί στο ρόλο του, που ο ρόλος του είναι η υπεράσπιση των δημοσίων αγαθών, των φυσικών πόρων και η προστασία φυσικά του περιβάλλοντος.
Σας ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ευχαριστούμε και εμείς.
Κύριε Υπουργέ, έχετε το λόγο για τη δευτερολογία σας.</ChairmanSpeech>
<Speech><Parlmember>ΣΤΑΥΡΟΣ ΚΑΛΑΦΑΤΗΣ</Parlmember> (Αναπληρωτής Υπουργός Περιβάλλοντος, Ενέργειας και Κλιματικής Αλλαγής): Ακριβώς αυτός είναι ο ρόλος, όπως το αναφέρατε και το υπογραμμίσατε στην τελευταία εκφορά του λόγου σας. Ακριβώς ο στόχος ο δικός μας είναι να υπερασπιστούμε το δημόσιο συμφέρον, με τον καλύτερο δυνατό τρόπο.
Πιστεύουμε λοιπόν, ότι η σειρά των μεταρρυθμίσεων που προωθούνται από την Κυβέρνηση, καθώς και το έργο που παράγεται τους τελευταίους μήνες, ακριβώς αυτόν το στόχο εξυπηρετεί: να υπερασπιστούμε, με τον καλύτερο δυνατό τρόπο το δημόσιο συμφέρον, να καταπολεμηθούν παθογένειες, ιδεοληψίες, αν θέλετε και αγκυλώσεις που υπήρχαν για μία σειρά χρόνων στην Ελλάδα. Και βεβαίως, μέσα από έναν εξορθολογισμό και με την εφαρμογή των αρχών ορθής διαχείρισης, όλων και των έννομων αγαθών, να μπορέσουμε να κάνουμε πολύ πιο προσβάσιμο κι αν θέλετε με πολύ πιο αποτελεσματικό τρόπο για τον Έλληνα πολίτη, την πρόσβαση στα δημόσια αγαθά, που προηγουμένως αναφέρατε. 
Στο πλαίσιο αυτό λοιπόν, εντάσσεται όλη η προσπάθεια της Κυβέρνησης και στα πλαίσια αυτά εντάσσονται και τα κομμάτια τα οποία αφορούν στο δικό μας τομέα, όπου πιστεύουμε ακράδαντα ότι ναι, μπορούμε να προωθήσουμε αναπτυξιακές πρωτοβουλίες, που είναι απαραίτητες, όσο ποτέ άλλοτε πλέον σήμερα στη χώρα μας, συμπληρωματικά κι αν θέλετε σε παράλληλη πορεία και πολλές φορές γιατί όχι και μαζί με την προστασία του περιβάλλοντος, που θεωρούμε ένα κορυφαίο διακύβευμα εκ των ών ουκ άνευ, που θα πρέπει να υπάρχει σε κάθε κυβέρνηση που έχει την ευθύνη της διακυβέρνησης της χώρας.
Να πω μία κουβέντα μόνο για τη διαχείριση των υδάτων. Σας είπα την πρόθεσή μας, το στόχο μας για την αναβάθμιση της Ειδικής Γραμματείας Υδάτων και να έχει, εκτός των άλλων, κι ένα ρυθμιστικό ρόλο, που αφορά μία ολοκληρωμένη διαχείριση των υδάτων. 
Θα ήθελα να πω κάτι συγκεκριμένο, σε σχέση με την εκπόνηση μελετών για την κατάρτιση των σχεδίων διαχείρισης των λεκανών απορροής ποταμών όλων των δυτικών διαμερισμάτων, που μέσα από αυτά ουσιαστικά υλοποιούν μία ολοκληρωμένη πολιτική διαχείρισης. Τα σχέδια διαχείρισης που προέκυψαν από τη μελέτη αυτή θα αντιμετωπίσουν συνολικά και συστηματικά το πρόβλημα της ορθολογικής διαχείρισης και προστασίας των υδατικών πόρων της κάθε περιοχής και θα περιλαμβάνουν μεταξύ άλλων την κατάρτιση μέτρων για την προστασία, αποκατάσταση και αναβάθμιση των επιφανειακών και υπόγειων υδατικών συστημάτων. 
Όσον αφορά την ενέργεια, θα αναφερθώ μόνο σε ένα κομμάτι της ενέργειας. Η ερώτησή σας είχε μεγάλο κομμάτι πολιτικής κρίσης, η οποία, κατά την άποψή μου, καταντάει γενικόλογη. Το αντιπαρέρχομαι αυτό. Προσπαθώ με συγκεκριμένα στοιχεία να σας δώσω τις δράσεις που κάνουμε στο Υπουργείο Περιβάλλοντος, συνεισφέροντας από την πλευρά μας στην προσπάθεια που καταβάλλεται γενικότερα από την Κυβέρνηση. 
Θα αναφερθώ μόνο σε ένα κομμάτι της ενέργειας σε σχέση με μία σωστά σχεδιασμένη αποκρατικοποίηση της ΔΕΗ που, κατά την άποψή μας, οι δυνατότητες που προσφέρονται μέσα από αυτήν είναι πολλαπλές και τα οφέλη σημαντικά. Νιώθουμε, λοιπόν, ότι μέσα από μία τέτοια προσεκτικά και σωστά σχεδιασμένη αποκρατικοποίηση της ΔΕΗ, πρώτον, τα έσοδα που θα προκύψουν θα τη βοηθήσουν να πραγματοποιήσει τις απαραίτητες επενδύσεις που χρειάζεται για την ανάπτυξη και της ισχυροποίησή της στην ανταγωνιστική αγορά ενέργειας -δεν μπορούμε να παραβλέψουμε το γεγονός ότι υπάρχει μία αγορά εκεί και θα πρέπει η ΔΕΗ να έχει έναν ισχυρό ρόλο σ’ αυτήν την ανταγωνιστική αγορά- δεύτερον, ο καταναλωτής θα επωφεληθεί από τη μείωση του κόστους που συνεπάγεται ο εξορθολογισμός των τιμολογίων από την απελευθέρωση της αγοράς ενέργειας. Τρίτον, θα ενισχυθούν τα δημόσια έσοδα και θα μειωθούν οι πιέσεις στα δημόσια οικονομικά, στόχος που είναι, αν θέλετε, κορυφαίος. Τέταρτον, θα έρθουν νέες επενδύσεις, γεγονός που σημαίνει ανάπτυξη και επακόλουθα σημαίνει νέες θέσεις εργασίας, χωρίς να επιβαρυνθεί ο κρατικός προϋπολογισμός. 
Έτσι λοιπόν και στον τομέα της ενέργειας υλοποιείται μία εθνική στρατηγική, που αφορά σε διεθνείς συνεργασίες και όχι μόνο. Πιστεύουμε ότι ακριβώς ένας στόχος που πρέπει να επιτευχθεί στον ευαίσθητο αυτό τομέα είναι να σωθεί κατ’αρχάς η αγορά της ενέργειας -γνωρίζετε όλοι ότι έχει πάρα πολύ μεγάλες δυσκολίες και η προσπάθεια που καταβάλλεται από τον αρμόδιο Υφυπουργό στον τομέα αυτό τους τελευταίους μήνες είναι τιτάνια επίσης- και βεβαίως, να επέλθει και μια εξισορρόπηση της λειτουργίας της αγοράς, ώστε να μπορέσει να ομαλοποιηθεί το περιβάλλον, το κλίμα για να μπορέσουν να προωθηθούν με καλύτερο τρόπο αναπτυξιακές πρωτοβουλίες, που είναι απαραίτητες, όσο ποτέ άλλοτε και στον καταλυτικό και σημαντικό, πολύ κομβικό τομέα της ενέργειας. 
Στα πλαίσια αυτά, λοιπόν, θα θέλαμε σε όλα τα ζητήματα που αναφέραμε να υπάρχουν προτάσεις που να βοηθούν την προώθηση τέτοιων ενεργειών και είναι μία κρίσιμη φάση για τη χώρα μας. 
Εμείς νιώθουμε ότι καταβάλλουμε την προσπάθεια που μας αναλογεί και θα πρέπει να αρθούμε στο ύψος των περιστάσεων. Στο πλαίσιο αυτό, το Υπουργείο θα συνεχίσει την δύσκολη και επίπονη προσπάθεια, όπως οφείλει να το κάνει, ακριβώς προς όφελος τελικά των ίδιων των Ελλήνων πολιτών. 
Ευχαριστώ πολύ.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ευχαριστούμε κι εμείς. 
Η τρίτη με αριθμό 517/29-10-2012 επίκαιρη ερώτηση πρώτου κύκλου του Βουλευτή Δωδεκανήσου του Πανελλήνιου Σοσιαλιστικού Κινήματος κ. Δημήτριου Κρεμαστινού προς τον Υπουργό Οικονομικών, σχετικά με την κατάργηση ή τη συγχώνευση εφοριών στα νησιά, δεν συζητείται λόγω κωλύματος του κυρίου Υπουργού και διαγράφεται. 
Εισερχόμεθα στην τέταρτη με αριθμό 512/29-10-2012 επίκαιρη ερώτηση πρώτου κύκλου της Βουλευτού Δωδεκανήσου των Ανεξάρτητων Ελλήνων κ. Τσαμπίκας (Μίκας) Ιατρίδη προς τον Υπουργό Παιδείας και Θρησκευμάτων, Πολιτισμού και Αθλητισμού, σχετικά με τη λήψη μέτρων για την κάλυψη των κενών σε καθηγητές στα σχολεία της Κάσου και του Καστελλόριζου. 
Η κ. Τσαμπίκα Ιατρίδη έχει το λόγο, για δύο λεπτά.</ChairmanSpeech> 
<Speech><Parlmember>ΤΣΑΜΠΙΚΑ ΙΑΤΡΙΔΗ</Parlmember>: Σας ευχαριστώ πολύ, κύριε Πρόεδρε.
Με τη σημερινή επίκαιρη ερώτηση αναφέρομαι σε ένα πρόβλημα το οποίο δυστυχώς αντιμετωπίζουν τα ακριτικά νησιά του Αιγαίου σχεδόν κάθε χρόνο. Δεν υπάρχουν εκπαιδευτικοί για να διδάξουν τα παιδιά μας, τα παιδιά των ακριτών νησιωτών, τα στοιχειώδη, αυτά που διδάσκονται τα παιδιά σε όλη την υπόλοιπη ηπειρωτική Ελλάδα. Αυτή είναι η πραγματικότητα, δυστυχώς, και την αντιμετωπίζουμε κάθε χρόνο. 
Θέλω να διευκρινίσω και το εξής: Αν και στην ερώτησή μου αναφέρομαι στην Κάσο και στο Καστελόριζο, τα ίδια προβλήματα σε ελλείψεις εκπαιδευτικού προσωπικού υπάρχουν και αντιμετωπίζουν και οι συμπατριώτες μου και στη Νίσυρο και στους Λειψούς και στην Αστυπάλαια και για να μην μακρηγορώ και σε όλα τα μικρά νησιά της Δωδεκανήσου. 
Το πρόβλημα, κύριε Πρόεδρε, είναι ότι τα εκπαιδευτικά κενά που παρατηρούνται σε αυτά τα νησιά αφορούν βασικά μαθήματα τα φιλολογικά, τα μαθηματικά –ενώ, όπως και ο κύριος Υπουργός γνωρίζει και στην πληροφορική, με αποτέλεσμα μαθητής της Γ’ Λυκείου στο Καστελόριζο να μην έχει τις ίδιες πιθανότητες –και συγκεκριμένα να μην έχει καμμία πιθανότητα- αλλά κυρίως ίσα δικαιώματα στην εκπαίδευση, προκειμένου να μπορέσει να γράψει καλά στο μάθημα αυτό. Στερείται, δηλαδή, το αυτονόητο δικαίωμα να έχει ίσες πιθανότητες επιτυχίας με τους υπόλοιπους μαθητές στην υπόλοιπη Ελλάδα. 
Κύριε Πρόεδρε, πέρα από τα εκπαιδευτικά κενά στα σχολεία του Καστελόριζου και της Κάσου υπάρχουν σημαντικές ελλείψεις και σε υλικοτεχνικές υποδομές, οι οποίες καθιστούν δυσχερέστερη ακόμα και τη λειτουργία τους. Το αποτέλεσμα είναι προφανές και είναι εδώ μπροστά μας. Οι γονείς δυστυχώς σκέφτονται να εγκαταλείψουν τα ακριτικά νησιά μας, προκειμένου να μπορούν να παρέχουν καλύτερο μέλλον στα παιδιά τους, μεταναστεύοντας είτε σε άλλες περιοχές εντός Ελλάδας, κυρίως όμως, σε χώρες του εξωτερικού. 
Δεν θα ήθελα να πιστεύω ότι με αυτόν τον τρόπο η Κυβέρνηση αυτή προσπαθεί εμμέσως να εφαρμόσει αυτό, το οποίο οι τεχνοκράτες της τρόικα είπαν με πολύ προσχηματικό τρόπο, να εκκενωθούν τα νησιά κάτω των εκατόν πενήντα κατοίκων. 
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού)
Δυστυχώς, όμως, ακόμα και αυτό να μην ισχύει, με την πολιτική αυτή που ακολουθείται όλο το προηγούμενο διάστημα, δεν έχει μείνει καμμία ουσιαστική νησιωτική πολιτική. Κι έτσι οδηγούν υποχρεωτικά τους ακρίτες νησιώτες να ζητήσουν καλύτερο μέλλον γι’ αυτούς και για τα παιδιά τους σε άλλες περιοχές ερημώνοντας τα νησιά τα δικά μας, τα νησιά του Αιγαίου.
Σας ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Κύριε Υπουργέ, έχετε το λόγο για τρία λεπτά.</ChairmanSpeech>
<Speech><Parlmember>ΘΕΟΔΩΡΟΣ ΠΑΠΑΘΕΟΔΩΡΟΥ</Parlmember> (Υφυπουργός Παιδείας και Θρησκευμάτων, Πολιτισμού και Αθλητισμού): Ευχαριστώ, κύριε Πρόεδρε.
Στη δευτεροβάθμια εκπαίδευση Δωδεκανήσου διορίστηκαν επτά μόνιμοι εκπαιδευτικοί, ενώ στους συμπληρωματικούς διορισμούς μονίμων στην περιοχή Δ΄ Δωδεκανήσου που ανήκει η Κάσος και το Καστελόριζο, διορίστηκαν τρεις εκπαιδευτικοί, εκ των οποίων ένας φιλόλογος, ένας μαθηματικός και ένας ηλεκτρολόγος. 
Ξεκινώ από αυτή τη διευκρίνιση διότι, κυρία Ιατρίδη, σύμφωνα με το κείμενο της ερώτησής σας προς το Υπουργείο σχετικά με το δικαίωμα των ακριτικών νησιών στην παιδεία, οφείλω να σας διαβεβαιώσω ότι το Υπουργείο αντιμετωπίζει το δικαίωμα της παιδείας ως ένα ισότιμο και καθολικό δικαίωμα για κάθε πολίτη και σε καμμία περίπτωση δεν υπάρχουν γεωγραφικές ή άλλου τύπου διακρίσεις ως προς τη διασφάλιση και την παροχή αυτού του δικαιώματος. 
Αντίθετα, πρέπει να σας πω ότι λαμβάνουμε ιδιαίτερη μέριμνα για τη νησιωτική Ελλάδα, υποστηρίζουμε τη νησιωτικότητα σε σχέση με τις επιλογές που κάνουμε στην εκπαίδευση και παρακολουθούμε στενά όλα τα κενά.
Σας το λέω αυτό, γιατί πέρα από τα λειτουργικά κενά που προκύπτουν λόγω εκπαιδευτικών αδειών, αναρρωτικών αδειών, αδειών κύησης, αποσπάσεων εκπαιδευτικών και γενικά έκτακτων αναγκών λειτουργίας των σχολείων αυτών, τα οποία σαφώς πρέπει να καλυφθούν, μέχρι και σήμερα παρακολουθούμε την εξέλιξη των κενών, διότι σε πάρα πολλές περιπτώσεις ανακύπτουν απροειδοποίητα.
Για την κάλυψη, λοιπόν, αυτών των κενών για την περιοχή της Δ΄ Δωδεκανήσου προσλήφθηκαν μόνο για τη δευτεροβάθμια εκπαίδευση ογδόντα πέντε αναπληρωτές εκπαιδευτικοί διαφόρων ειδικοτήτων. 
Ειδικότερα, για να έρθω στην ουσία της ερώτησής σας, θα πω ότι ίσως πληροφορηθήκατε ότι από την ημέρα κατάθεσης της ερώτησης έχουν αλλάξει κάποια δεδομένα. Ειδικότερα, όσον αφορά στην περίπτωση της Κάσου, για το κενό φιλολόγου σας ενημερώνω ότι ήδη σήμερα καλύφθηκε και το τελευταίο κενό φιλολόγου από τον πίνακα των αναπληρωτών μετά την τελευταία φάση πρόσληψης αναπληρωτών εκπαιδευτικών που πραγματοποίησε το Υπουργείο Παιδείας.
Άρα, δεν υπάρχει κανένα κενό στη συγκεκριμένη ειδικότητα. Το κενό οικονομολόγου που υπάρχει, έχει προκύψει γιατί ο εκπαιδευτικός που είχε τοποθετηθεί κάνει χρήση του νομίμου δικαιώματός του για την άδεια ανατροφής τέκνων. Θα καλυφθεί λοιπόν, και αυτό το κενό. 
Όσον αφορά το Καστελόριζο, σήμερα έγιναν οι τελευταίες τοποθετήσεις φιλολόγων. Άρα, δεν υπάρχει κανένα απολύτως κενό ως προς τη συγκεκριμένη ειδικότητα και είμαστε απόλυτα ικανοποιημένοι μ’ αυτήν την εξέλιξη. Το ουσιαστικό κενό που υπάρχει στο συγκεκριμένο σχολείο είναι κενό πληροφορικής, το οποίο θα καλυφθεί στην αμέσως επόμενη φάση πρόσληψης. 
Σας ευχαριστώ πολύ.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Και εμείς σας ευχαριστούμε, κύριε Υπουργέ. 
Το λόγο έχει για τρία λεπτά η κ. Ιατρίδη.</ChairmanSpeech> 
<Speech><Parlmember>ΤΣΑΜΠΙΚΑ ΙΑΤΡΙΔΗ</Parlmember>: Θα ήθελα να πω πως αν πραγματικά η Κυβέρνηση διά μέσω του Υπουργού Παιδείας πιστεύει ότι όλα τα ζητήματα είναι λυμένα στη νησιωτική Ελλάδα, τότε δεν έχουμε παρά να σας προσκαλέσουμε να ζήσετε εσείς και στο ακριτικό Καστελόριζο και στην Κάσο. Αφού πιστεύετε ότι όλα τα θέματα και κυρίως τα θέματα της παιδείας είναι λυμένα –όπου η παιδεία είναι πραγματικά το μεγαλύτερο κεφάλαιο στο οποίο πρέπει να επενδύσει η πατρίδα μας- και εφόσον θεωρείτε ότι εφαρμόζεται ουσιαστική νησιωτική πολιτική, τότε ελάτε να ζήσετε εσείς εκεί. 
Λυπάμαι που θα το πω, αλλά είμαι βεβαία ότι αυτήν τη στιγμή οι συμπατριώτες μου από την Κάσο, το Καστελόριζο, τους Λειψούς, την Αστυπαλιά και τους Αρκιούς που μας ακούνε, προφανώς και θα θεωρούν ότι δεν μιλάτε για το Νομό Δωδεκανήσου, αλλά για ένα διαφορετικό νομό. 
Μέχρι και χθες, 31 Οκτωβρίου 2012, τα φιλολογικά μαθήματα στην Κάσο διδάσκονταν είκοσι μία από τις ογδόντα μία ώρες. Στο Καστελόριζο λόγω έλλειψης φιλολόγου, δεν διδάσκεται καν η ελληνική γλώσσα, γεγονός που δεν συνιστά ούτε λαϊκισμό ούτε υπερβολή, αλλά προσβολή για τους ακρίτες νησιώτες που αυτή τη στιγμή προσπαθούν να ζήσουν στον τόπο τους με αξιοπρέπεια. Και αν ανατρέξουμε στα Πρακτικά της Βουλής, θα δούμε ότι, δυστυχώς, παρόμοιες απαντήσεις έδιναν όλοι οι αρμόδιοι Υπουργοί για τα προβλήματα τα οποία παρουσιάζονταν κάθε χρόνο και κατά καιρούς στην ακριτική νησιωτική Ελλάδα. 
Εγώ θέλω να πιστεύω ότι ο παριστάμενος Υπουργός είναι καλόπιστος και ότι προσπαθεί να δει καλοπροαίρετα αυτά τα προβλήματα. Όμως, ας μην παρουσιάζουμε έτσι την κατάσταση ώστε να φαίνεται ότι εμείς οι Δωδεκανήσιοι θα πρέπει να πούμε τελικά και «ευχαριστώ» που μας έχετε καλύψει όλα τα κενά και στην παιδεία, αλλά και στην υγεία, παρά το γεγονός ότι αυτό δεν είναι δική σας αρμοδιότητα. Ακόμα και σήμερα που συζητάμε, δεν ξέρουμε αν θα έχουμε ένα καράβι για να πάμε στο διπλανό νησί. Έχουν αποκλειστεί να νησιά μας. Δεν συνδεόμαστε με γέφυρες, κάτι που επιτέλους θα πρέπει να γίνει αντιληπτό. 
Και θα ήθελα να σας πω και κάτι άλλο. Σίγουρα υπάρχει και κενό οικονομολόγου στο Καστελόριζο. Όμως, μέχρι τέλος Δεκεμβρίου η τοπική κοινωνία ξέρει, όπως με ενημέρωσαν πριν από λίγο, ότι θα δημιουργηθεί και κενό χημικού. Τι γίνεται; Ξέρουμε ότι είναι ένα πρόβλημα το οποίο δεν μπορεί να λυθεί εύκολα. 
Επίσης, θα ήθελα να σας πω και επιπλέον κάτι. Η πολιτική του μνημονίου εκεί μας οδηγεί. Οδηγεί στην εκκένωση των νησιών και στο να νιώθουν οι ακρίτες νησιώτες ότι μόνο για τους τύπους «κρατάνε Θερμοπύλες», χωρίς ουσιαστικά να γυρνάμε να τους υποστηρίξουμε. Η πολιτεία τους έχει γυρίσει την πλάτη. Και αυτή είναι η αλήθεια. Και θα πρέπει να πάτε -σύσσωμο το Υπουργικό Συμβούλιο και όλη η Κυβέρνηση- να ζήσετε δύο μέρες εκεί μαζί τους, προκειμένου να αντιληφθείτε ποια είναι η πραγματικότητα. Από εκεί και πέρα, όμως, η πολιτική του μνημονίου εκεί μας οδηγεί. 
Και θα ήθελα να πω, πως ξέρουμε πολύ καλά ότι, δυστυχώς, ένας αναπληρωτής εκπαιδευτικός που πηγαίνει στις ακριτικές περιοχές όλης της Ελλάδας, δεν μπορεί να ζήσει με τα 600 και 800 ευρώ, διότι υπάρχουν πολλά προβλήματα. Μήπως, λοιπόν, θα πρέπει να δώσουμε ξανά κάποια επιπλέον –σε εισαγωγικά- προνόμια, προκειμένου να μπορούν να ζήσουν αυτές οι ακριτικές περιοχές; Δεν είναι λίγες οι περιπτώσεις που εκπαιδευτικοί τοπικά, από τα ίδια τα νησιά δεν μπορούν να καλύψουν τα κενά και το αρμόδιο Υπουργείο τους στέλνει σε άλλες περιοχές, με αποτέλεσμα να παραμένουν αυτά τα κενά.
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού)
Κύριε Πρόεδρε, ζητώ την κατανόησή σας για μισό λεπτό.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Συνεχίστε, κυρία συνάδελφε.</ChairmanSpeech> 
<Speech><Parlmember>ΤΣΑΜΠΙΚΑ ΙΑΤΡΙΔΗ</Parlmember>: Και θα ήθελα να κλείσω λέγοντας ότι επειδή πραγματικά οι νησιώτες έχουμε εγκαταλειφθεί στην τύχη μας και αυτό το ζούμε καθημερινά, θα ήθελα να διαβάσω την επιστολή που έστειλαν οι συμπατριώτες μου από την Κάσο για το πρόβλημα το οποίο έχει προκύψει και το οποίο η Κυβέρνηση σαφώς θεωρεί ότι είναι λυμένο και πως έχει βρει όλες τις λύσεις για τη νησιωτική πολιτική. 
Διαβάζω, λοιπόν, ακριβώς την επιστολή: «Το γεγονός ότι η ελληνική πολιτεία έμπρακτα γυρνάει την πλάτη στη μόρφωση των παιδιών των ακριτών επιλέγοντας να δίνει χρήματα στους δανειστές, δεν μας πτοεί, αλλά αντίθετα μας συσπειρώνει να διεκδικούμε το αυτονόητο δικαίωμά μας για ίσες ευκαιρίες μόρφωσης για τα παιδιά μας σε ασφαλή κτήρια με το προβλεπόμενο εκπαιδευτικό προσωπικό». 
Σας ευχαριστώ πολύ.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Και εμείς σας ευχαριστούμε. 
Κύριε Υπουργέ, έχετε το λόγο.</ChairmanSpeech> 
<Speech><Parlmember>ΘΕΟΔΩΡΟΣ ΠΑΠΑΘΕΟΔΩΡΟΥ</Parlmember> (Υφυπουργός Παιδείας, Θρησκευμάτων, Πολιτισμού και Αθλητισμού):  Ευχαριστώ, κύριε Πρόεδρε. 
Κυρία Ιατρίδη, πριν πάμε στο μνημόνιο, ας σταθούμε λίγο στην εκπαίδευση, διότι όταν σας είπα προηγουμένως ότι παρακολουθούμε τα κενά ιδιαίτερα στη νησιωτική Ελλάδα, θα ήθελα να σας πω ότι αυτή είναι η πραγματικότητα.</Speech> 
<Speech><Parlmember>ΤΣΑΜΠΙΚΑ ΙΑΤΡΙΔΗ</Parlmember>: Θέλω να μου δώσετε…</Speech>
<Speech><Parlmember>ΘΕΟΔΩΡΟΣ ΠΑΠΑΘΕΟΔΩΡΟΥ</Parlmember> (Υφυπουργός Παιδείας και Θρησκευμάτων, Πολιτισμού και Αθλητισμού): Θα σας δώσω κάποια στοιχεία τα οποία θα δείτε ότι διαμορφώνουν μια άλλη πραγματικότητα.
Η αλήθεια είναι ότι από τους εκπαιδευτικούς οι οποίοι τοποθετήθηκαν στα νησιά -και θα μιλήσω ιδιαίτερα για τη Δ΄ Δωδεκανήσου- απεδέχθη μόνο το 40% τον διορισμό του. Το 60% των εκπαιδευτικών που τοποθετήθηκαν δεν αποδέχθηκε το διορισμό του.
Θέσατε το ζήτημα της απόδοσης κινήτρων. Είναι κάτι το οποίο το εξετάζουμε και το εξετάζουμε σοβαρά. Επειδή γνωρίζω πολύ καλά την κατάσταση, όχι επειδή παρακολουθούμε το θέμα στο Υπουργείο, αλλά έχοντας μιλήσει με καθηγητές στη Νίσυρο και σε άλλα νησιά, να σας πω ότι η πραγματικότητα, όπως διαμορφώνεται δεν έχει να κάνει μόνο με την εξάντληση του πίνακα. Έχει να κάνει και με τη δυνατότητα των εκπαιδευτικών να ζήσουν στα συγκεκριμένα νησιά και την κινητροδότηση και όχι μέσω μορίων μόνο, διότι πολλοί δεν δέχονται ή αδιαφορούν αν θα αυξήσουμε κατά δύο ή τρία τα μόρια σε ορισμένα νησιά. 
Πολλές φορές από τους εκπαιδευτικούς που προσλαμβάνονται ως αναπληρωτές έχουμε το φαινόμενο να μην εμφανίζονται καν, παρ’ ότι έχουν δηλώσει τη συγκεκριμένη περιοχή στις αιτήσεις τους. Δηλαδή, η περιοχή της Δ΄ Δωδεκανήσου είναι στις επιλογές των υποψηφίων με ό,τι αυτό συνεπάγεται -γνωρίζουν πού θα πάνε- και όταν τοποθετούνται, δεν αποδέχονται το διορισμό. Άλλες φορές συμβαίνει να αναλαμβάνουν και να παραιτούνται με συνέπεια την αδυναμία σε πολλές περιπτώσεις κάλυψης των κενών. Και όπως και εσείς θίξατε, κάποιοι ανέλαβαν, μετά παραιτήθηκαν και δημιουργήθηκαν κενά, γι’ αυτό πρέπει να ξανατρέξουμε το σύστημα ώστε να επανατοποθετηθούν. Αυτό δηλαδή, έχει να κάνει με το χρόνο κάλυψης μιας θέσης. Όμως, όπως καταλαβαίνετε, η αντίδραση από πλευράς Υπουργείου είναι άμεση.
Πρέπει να διευκρινίσω και κάτι άλλο. Η κατανομή των περιορισμένων σε αριθμό σε σχέση με τα προηγούμενα έτη, εγκεκριμένων θέσεων για διορισμό έγινε σε κλάδους στους οποίους όχι μόνο υπάρχει μεγάλος αριθμός οργανικών κενών αλλά σύμφωνα με τις πιστώσεις που είχε στη διάθεσή του το Υπουργείο δόθηκε μεγαλύτερη έμφαση για την κάλυψη των πανελλαδικώς εξεταζόμενων μαθημάτων, με δεδομένο ότι στους κλάδους αυτούς οι ανάγκες των μαθητών είναι μεγαλύτερες με βάση το ωρολόγιο πρόγραμμα.
Επομένως, όταν είπα προηγουμένως ότι παρακολουθούμε τα κενά και φροντίζουμε να διορίζουμε συνεχώς αναπληρωτές έτσι ώστε να μην υπάρξει κενό –γι’ αυτό σας είπα και για την Κάσο και για το Καστελόριζο- είναι πραγματικότητα. Στις προθέσεις του Υπουργείου είναι σύμφωνα πάντα με τις υπάρχουσες πιστώσεις, η κάλυψη όλων και όχι μόνο των βασικών ειδικοτήτων για την εύρυθμη λειτουργία των σχολείων, δεδομένου ότι δεν έχουν γίνει προσλήψεις κάποιων ειδικοτήτων κυρίως τεχνικών.
Εμείς θα συνεχίσουμε την προσπάθεια να καλύπτουμε αυτά τα κενά μέχρι να πληρωθούν οι συγκεκριμένες θέσεις σύμφωνα με την κείμενη νομοθεσία.
Πιστεύουμε ότι όποιο πρόβλημα υπάρχει σε επίπεδο κενών -γι’ αυτό βρισκόμαστε σε επαφή με τον περιφερειακό διευθυντή καθημερινά- θα καλυφθεί και θα καλυφθεί άμεσα.
Ευχαριστώ πολύ.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού προηγουμένως ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, δεκατρείς μαθητές και μαθήτριες και ένας εκπαιδευτικός από το 17ο Δημοτικό Σχολείο Αγίου Δημητρίου. 
Η Βουλή τούς καλωσορίζει.
(Χειροκροτήματα απ’ όλες τις πτέρυγες της Βουλής)
Η έκτη με αριθμό 519/29-10-2012 επίκαιρη ερώτηση πρώτου κύκλου του Βουλευτή Νομού Αττικής της Δημοκρατικής Αριστεράς κ. Βασίλη Οικονόμου προς τον Υπουργό Υγείας, σχετικά με τη συνέχιση της λειτουργίας του Πρότυπου Ειδικού Οικοτροφείου «Οι Άγιοι Ανάργυροι» στην Κάντζα Παλλήνης, διαγράφεται λόγω κωλύματος του κυρίου Υπουργού.
Θα συζητηθεί η έβδομη με αριθμό 527/29-10-2012 επίκαιρη ερώτηση πρώτου κύκλου του Βουλευτή Β΄ Αθηνών του Κομμουνιστικού Κόμματος Ελλάδας κ. Σπυρίδωνος Χαλβατζή προς τον Υπουργό Παιδείας και Θρησκευμάτων, Πολιτισμού και Αθλητισμού σχετικά με τα ερευνητικά κέντρα της χώρας.
Ο κ. Χαλβατζής έχει το λόγο για να αναπτύξει την επίκαιρη ερώτηση.</ChairmanSpeech>
<Speech><Parlmember>ΣΠΥΡΙΔΩΝ ΧΑΛΒΑΤΖΗΣ</Parlmember>: Ευχαριστώ, κύριε Πρόεδρε.
Κύριε Υπουργέ, παρακολουθούμε καθημερινά τη συρρίκνωση της δημόσιας ερευνητικής δραστηριότητας και αυτό βεβαίως, είναι αποτέλεσμα της εφαρμοζόμενης αντιλαϊκής πολιτικής όλων των προηγούμενων κυβερνήσεων, της πολιτικής της Ευρωπαϊκής Ένωσης των μονοπωλίων. Έτσι, ύστερα από τη συγχώνευση των πενήντα έξι ινστιτούτων σε τριάντα ένα με το ν. 4051, έχουμε τις συγχωνεύσεις του ΕΚΚΕ με το Εθνικό Ίδρυμα Ερευνών και του ΚΕΤΕΑΘ με το ΕΚΕΤΑ, σύμφωνα με τα άρθρα 7 και 9 του σχεδίου νόμου για κατάργηση και συγχώνευση νομικών προσώπων κ.λπ..
Θεωρούμε ότι οι συγχωνεύσεις ερευνητικών ιδρυμάτων, όπως και άλλων δημόσιων φορέων, είναι απόρροια αυτής της σκληρής ταξικής πολιτικής που εφαρμόζει και η συγκυβέρνηση. Είναι απόρροια όλης αυτής της πολιτικής και των κατευθύνσεων των ιμπεριαλιστικών επιτελείων για το ξεπούλημα της δημόσιας περιουσίας, για την παραπέρα εμπορευματοποίηση της παιδείας, της υγείας και της έρευνας, αλλά και για το σάρωμα των εργασιακών σχέσεων. Αυτή η διαδικασία σημαίνει απολύσεις ακόμα και ερευνητών, αλλά και μετατροπή σε συμβασιούχους του συνόλου σχεδόν του ερευνητικού δυναμικού, τη στιγμή μάλιστα που υπάρχουν μεγάλα κενά και λόγω συνταξιοδοτήσεων, αλλά και εξαιτίας της κατάργησης οργανικών θέσεων. Τα κενά που δημιουργούνται είναι πολλά. Ο στόχος είναι σαφής: Παραπέρα ιδιωτικοποίηση και της ερευνητικής δραστηριότητας και πλήρης υποταγή των φορέων της στους κανόνες της αγοράς.
Εμείς σας ξαναρωτάμε τι μέτρα προτίθεστε να πάρετε για να μην προχωρήσουν οι αντιδραστικού χαρακτήρα συγχωνεύσεις του ΕΚΚΕ με το Εθνικό Ίδρυμα Ερευνών και του ΚΕΤΕΑΘ με το ΕΚΕΤΑ. Θεωρούμε ότι πρέπει να εξασφαλιστούν οι εργαζόμενοι των ερευνητικών κέντρων και να εξασφαλιστούν τα παραπέρα κονδύλια από τον κρατικό προϋπολογισμό για την πρόσληψη ερευνητών και λοιπού προσωπικού με μόνιμη, πλήρη και σταθερή σχέση εργασίας. Θεωρούμε ότι πρέπει να ενισχυθούν οι υποδομές των ερευνητικών κέντρων και να καταργηθούν όλες οι μορφές ιδιωτικοποίησης της έρευνας. Τι έχετε να μας πείτε για όλα αυτά;
Σας ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ο κύριος Υπουργός έχει το λόγο, για τρία λεπτά.</ChairmanSpeech>
<Speech><Parlmember>ΘΕΟΔΩΡΟΣ ΠΑΠΑΘΕΟΔΩΡΟΥ</Parlmember> (Υφυπουργός Παιδείας και Θρησκευμάτων, Πολιτισμού και Αθλητισμού): Ευχαριστώ, κύριε Πρόεδρε.
Κύριοι συνάδελφοι, από την πρώτη στιγμή που αναλάβαμε την ευθύνη του Υπουργείου καταστήσαμε γνωστή την πρόθεση αλλά και την επιθυμία του Υπουργείου να επανέλθει ο τομέας έρευνας και τεχνολογίας στο Υπουργείο Παιδείας. Η επιθυμία αυτή είχε να κάνει στην πραγματικότητα με την πίστη μας ότι η ερευνητική διαδικασία πρέπει να είναι άρρηκτα συνδεδεμένη με την εκπαιδευτική διαδικασία. Η χώρα αυτή τη στιγμή διαθέτει και κατάλληλα εκπαιδευμένο επιστημονικό δυναμικό αλλά και σύγχρονη υποδομή στα ερευνητικά της κέντρα με εμπειρία συμμετοχής στα ευρωπαϊκά προγράμματα, όπως επίσης και εμπειρία στη διεκδίκηση διεθνών προγραμμάτων, επομένως αυτά τα κέντρα βρίσκονται από πλευράς επιστημονικής παραγωγής και διεθνούς αναγνώρισης σ’ ένα πάρα πολύ καλό σημείο.
Εν τούτοις, η επιστημονική έρευνα στη χώρα μας –το αναγνωρίζουμε όλοι αυτό- για πολλά χρόνια παρέμεινε ελλειμματικά χρηματοδοτούμενη από το κράτος με αποτέλεσμα να μη διαθέτει τα μέσα για να ακολουθήσει τις σύγχρονες εξελίξεις σε ευρωπαϊκό και διεθνές επίπεδο, πολλώ δε μάλλον σήμερα με τις περικοπές που προβλέπονται για όλο το δημόσιο τομέα βάσει του προϋπολογισμού. Αυτή η πραγματικότητα της έρευνας στη χώρα μας οφείλεται στο γεγονός ότι σε πάρα πολλές περιπτώσεις είχαμε φαινόμενα αποκοπής της έρευνας από τις βασικές ανάγκες της οικονομίας, αλλά επίσης πολλά ερευνητικά κέντρα που ήταν κατακερματισμένα δεν είχαν οργανική σύνδεση μεταξύ τους και λειτουργούσαν το καθένα αυτόνομα, χωρίς να αναπτύσσουν τις απαραίτητες συνέργειες ώστε να αποκτούν μεγαλύτερη ερευνητική οντότητα και μεγαλύτερη διεθνή ορατότητα.
Την εικόνα αυτή προσπαθούμε να αλλάξουμε με διαρθρωτικές αλλαγές, που να χτυπούν στον πυρήνα των προβλημάτων.
Προχωρούμε, λοιπόν, σε συγχωνεύσεις ερευνητικών κέντρων, έχοντας ως στόχο να αντιμετωπίσουμε το φαινόμενο του κατακερματισμού και της πολυδιάσπασης των ερευνητικών δράσεων, των υποδομών, των λειτουργιών, αλλά και των οντοτήτων, τη συγκέντρωση κρίσιμης μάζας του ερευνητικού δυναμικού σε συγκεκριμένους τομείς με στόχο τον αποτελεσματικότερο συντονισμό και τη λειτουργία των ερευνητικών φορέων, καθώς και την αποτελεσματικότερη διαχείριση των διαθέσιμων οικονομικών πόρων.
Μπορώ, λοιπόν, να σας ενημερώσω ότι η συγχώνευση του Εθνικού Κέντρου Κοινωνικών Ερευνών με το Εθνικό Ίδρυμα Κοινωνικών Ερευνών και η συγχώνευση του Κέντρου Έρευνας, Τεχνολογίας και Ανάπτυξης Θεσσαλίας με το Εθνικό Κέντρο Έρευνας και Τεχνολογικής Ανάπτυξης κινείται σε αυτήν την προοπτική.
Πρέπει, επίσης, να διαπιστώσουμε ότι η πλειονότητα των ερευνητών είναι θετική για τη διαμόρφωση συνθηκών μεγαλύτερης ερευνητικής οντότητας για τη δυνατότητα συνεργειών μεταξύ των διαφόρων ερευνητικών κέντρων.
Επομένως με τις επιχειρούμενες συγχωνεύσεις, η έρευνα θα ενισχυθεί λόγω της καλύτερης αξιοποίησης του ανθρώπινου δυναμικού και της ερευνητικής δράσης και θα συμβάλει στη μελέτη των κοινωνικών προβλημάτων που αναδεικνύονται λόγω της κρίσης και στη συγκέντρωση και στην ενδυνάμωση κατακερματισμένων ερευνητικών ομάδων, ώστε να διεκδικούν, με μεγαλύτερη αποτελεσματικότητα, αλλά και με μεγαλύτερη επιτυχία, ευρωπαϊκά ή άλλα προγράμματα για τη διεξαγωγή της έρευνας.
Ευχαριστώ πολύ.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Κι εμείς σας ευχαριστούμε.
Ο κ. Χαλβατζής έχει το λόγο για τρία λεπτά.</ChairmanSpeech>
<Speech><Parlmember>ΣΠΥΡΙΔΩΝ ΧΑΛΒΑΤΖΗΣ</Parlmember>: Κύριε Υπουργέ, επειδή συνεχώς κι εσείς και η Κυβέρνηση μιλάτε για ανάπτυξη, έστω και στα λόγια πώς θα γίνει αυτή η ανάπτυξη όταν υποβαθμίζονται και απαξιώνονται τα ερευνητικά κέντρα, η δράση τους και οι άνθρωποι; 
Ήδη πολλοί ερευνητές αναζητούν την τύχη τους στο εξωτερικό. Αυτή η λογική των ιδιωτικοποιήσεων των πάντων, που σημαίνει ότι και μέσα στα ερευνητικά κέντρα -με την ευρύτερη έννοια, όχι μόνο σε αυτά τα τέσσερα συγκεκριμένα ερευνητικά κέντρα- θα μπουν ιδιώτες τι θα υπηρετεί; Θα υπηρετεί τις λαϊκές ανάγκες ή θα συνδέετε πάντα τα ερευνητικά κέντρα με οικονομικά δεδομένα, επιχειρηματικά ή οτιδήποτε άλλο;
Εμείς θεωρούμε ότι τα ερευνητικά κέντρα μπορούν και πρέπει να συμβάλουν στην ικανοποίηση λαϊκών αναγκών. Και θεωρούμε ότι η όποια υποβάθμιση και απαξίωση ερευνητικών κέντρων και ερευνητών, συνιστά μέγα κίνδυνο για τους εργαζόμενους, αλλά και για τη χώρα.
Υπάρχει κίνδυνος –και αυτό επισημαίνεται και στην επιστολή που σας έστειλαν οι εκπρόσωποι των ερευνητικών κέντρων- όχι μόνο για την υποβάθμιση, αλλά και για την εκποίηση των υποδομών των ερευνητικών κέντρων, μία διαδικασία η οποία θα έχει τραγικές επιπτώσεις στο ήδη παραγόμενο ερευνητικό έργο, που κι εσείς ομολογήσατε ότι τα ερευνητικά κέντρα δεν είχαν μέχρι τώρα ουσιαστική κρατική χρηματοδότηση.
Οι φορείς και οι υποδομές των ερευνητικών κέντρων, κατά την άποψη του Κομμουνιστικού Κόμματος Ελλάδας, πρέπει να παραμείνουν αποκλειστικά στο δημόσιο τομέα. Το ερευνητικό έργο είναι απόλυτη ανάγκη να αναπτύσσεται και, φυσικά, αυτό το έργο και τα αποτελέσματά του, να αξιοποιούνται προς όφελος των λαϊκών αναγκών και όχι για την κερδοφορία των επιχειρηματικών ομίλων, των μονοπωλίων και οποιασδήποτε άλλης ιδιωτικής δραστηριότητας.
Θέλουμε να τονίσουμε, κύριε Υπουργέ, ότι η μέχρι τώρα πρακτική των συγχωνεύσεων, καταργήσεων ινστιτούτων και άλλων δημόσιων Οργανισμών και φορέων, δείχνει ότι έχει άμεση συνέπεια με απολύσεις εργαζομένων, και με αλλαγή στις εργασιακές σχέσεις. Έτσι, ένα ικανότατο, έμπειρο, επιστημονικό, ερευνητικό και άλλο δυναμικό, το οποίο σήμερα προσφέρει σημαντικό επιστημονικό έργο, φοβούμαστε ότι θα οδηγηθεί στην απόλυση.
Είμαστε κατηγορηματικά αντίθετοι με αυτήν την πολιτική. Και επιμένουμε ότι πρέπει να γίνουν προσλήψεις, να καλυφθούν τα κενά που υπάρχουν, να μην απολυθεί κανένας και να μην αλλάξουν οι εργασιακές σχέσεις.
Το ξαναλέμε. Θέλουμε ερευνητικά κέντρα δημόσια με κάλυψη των αναγκών τους από τον κρατικό προϋπολογισμό και τα αποτελέσματά τους να αξιοποιούνται προς όφελος των λαϊκών αναγκών και όχι προς όφελος των μονοπωλίων και της εξουσίας τους.
Ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ευχαριστούμε και εμείς.
Κύριε Υπουργέ, έχετε το λόγο για τη δευτερολογία σας.</ChairmanSpeech>
<Speech><Parlmember>ΘΕΟΔΩΡΟΣ ΠΑΠΑΘΕΟΔΩΡΟΥ</Parlmember> (Υφυπουργός Παιδείας και Θρησκευμάτων, Πολιτισμού και Αθλητισμού): Ευχαριστώ, κύριε Πρόεδρε.
Κύριε Χαλβατζή, ξέρετε ότι εκτιμώ πολύ και την εμπειρία σας, αλλά και την ευαισθησία σας για τα θέματα της έρευνας και της τεχνολογίας. Την ίδια ευαισθησία έχω και εγώ λόγω της ιδιότητάς μου.
Αυτό το οποίο θα πρέπει να πούμε ξεκάθαρα και να συμφωνήσουμε όμως είναι το εξής: Όταν γνωρίζουμε και τη συγκρότηση του ΕΚΚΕ, αλλά και τη συγκρότηση του Εθνικού Ιδρύματος Ερευνών, όταν γνωρίζουμε τη διεθνή αναγνώριση που έχουν, δεν υπάρχει αυτήν τη στιγμή καλύτερη δυνατότητα από τη σύμπραξη και τη συνέργεια μεταξύ αυτών των δύο μεγάλων ερευνητικών κέντρων. 
Θα υπενθυμίσω, επίσης –νομίζω ότι το γνωρίζετε πολύ καλά- ότι μέχρι σήμερα τα δύο αυτά κέντρα –το καθένα ξεχωριστά- έχουν διακριθεί για την παρουσία τους μέσω ανταγωνιστικών ευρωπαϊκών προγραμμάτων στην Ευρώπη, αλλά και διεθνώς. 
Από την άλλη πλευρά δεν υπάρχει ζήτημα απολύσεων. Μπορείτε να μου πείτε ότι έχουμε ένα νομικό πρόσωπο δημοσίου δικαίου και από την άλλη πλευρά η μετεξέλιξη θα είναι ένα νομικό πρόσωπο ιδιωτικό δικαίου. Θα θύμιζα όμως, αμέσως σ’ αυτήν την παρατήρηση ότι το πλαίσιο στο οποίο θα γίνει η συνέργεια, η συγκρότηση ενός μεγάλου ερευνητικού φορέα που θα περιλαμβάνει και την κοινωνική έρευνα και την ιστορική έρευνα –θα έχει μια ομπρέλα αυτός ο φορέας και θα μπορεί να δίνει μεγαλύτερες δυνατότητες στην έρευνα- θα γίνει με απόλυτη προστασία των θέσεων εργασίας.
Αυτήν τη στιγμή οι ερευνητές, οι οποίοι υπηρετούν στα δύο συγκεκριμένα ερευνητικά κέντρα θα ενταχθούν σε μια ενιαία δομή και γνωρίζουμε ότι υπάρχουν ιδιαίτερες ευαισθησίες, έτσι ώστε να μην καμφθεί η ερευνητική δυνατότητα των δύο αυτών κέντρων τη στιγμή που θα περάσει σε μια μεγαλύτερη ερευνητική οντότητα.
Αυτό το οποίο επιδιώκουμε αυτήν τη στιγμή να πραγματοποιήσουμε είναι η αλλαγή δομών και λειτουργιών στις οποίες βασίζεται η έρευνα στη χώρα. Οι ερευνητικοί φορείς, όπως προείπα, έχουν τη δυνατότητα λόγω του υψηλού επιπέδου του ερευνητικού προσωπικού που διαθέτουν να διεκδικήσουν τις μεγαλύτερες δυνατές χρηματοδοτήσεις, όπως ήδη το κάνουν, γιατί τα τελευταία χρόνια με αυτόν τον τρόπο δουλεύουν και τα δύο ερευνητικά κέντρα, απλώς θα έχουν μεγαλύτερες δυνατότητες έτσι ώστε να αναπτυχθούν.
Η αλλαγή φιλοσοφίας και λειτουργίας πιστεύουμε ότι θα καταστήσει τους ερευνητικούς φορείς περισσότερο ανταγωνιστικούς στο διεθνές ερευνητικό στερέωμα ενισχύοντας την ελληνική παρουσία, αλλά θα ενισχύσει και τη οικονομική βιωσιμότητά τους όχι μόνο για τη διατήρηση και τη δημιουργία νέων θέσεων εργασίας για τους Έλληνες ερευνητές, αλλά και για τη μεγαλύτερη και καλύτερη παραγωγή του ερευνητικού προϊόντος.
Θα ήθελα στο σημείο αυτό να αναφερθώ στο πρόγραμμα «Κρηπίς», το οποίο έχει προσφάτως προκηρυχτεί από τη Γενική Γραμματεία Έρευνας και Τεχνολογίας και από το οποίο θα ενισχύονται οι ερευνητικοί αναπτυξιακοί στόχοι των ερευνητικών κέντρων: ενίσχυση σε ανθρώπινο δυναμικό, κάλυψη κόστους λειτουργίας, κάλυψη λειτουργικών δαπανών, κάλυψη μέρους της δαπάνης των υποδομών. Οι προτάσεις που υπεβλήθησαν από τους ενδιαφερόμενους ερευνητικούς φορείς, πρόκειται να αξιολογηθούν το αμέσως επόμενο χρονικό διάστημα με δυνατότητα χρηματοδότησης μέχρι 1,5 εκατομμύριο ευρώ ανά ερευνητικό ινστιτούτο. 
Θα ήθελα, επίσης, να τονίσω πως στο πλαίσιο της αλλαγής δομών και λειτουργιών στην έρευνα δίνεται σήμερα ιδιαίτερη έμφαση όχι μόνο στη βασική έρευνα, αλλά και στη διεξαγωγή εφηρμοσμένης έρευνας. Στόχος μας είναι να καταστήσουμε την έρευνα βασικό πυλώνα της νέας οικονομίας της χώρας και τα ερευνητικά κέντρα φυτώρια από τα οποία θα αναδειχθούν νέες επιστημονικές εφαρμογές και νέες αναπτυξιακές ευκαιρίες για τη χώρα και για το λαό.
Θα σας έλεγα καταλήγοντας ότι αυτήν τη στιγμή οι συζητήσεις που έχουμε με τους ερευνητές των δύο ερευνητικών κέντρων αποδεικνύουν κάτι το οποίο νομίζω πως θα πρέπει να το δούμε και με διαφορετικό μάτι. Επιθυμούν με τη διασφάλιση των θέσεων εργασίας να βρεθούν σε μεγαλύτερες, δυνατότερες ερευνητικές οντότητες και σ’ αυτήν την κατεύθυνση και εμείς υποστηρίζουμε τη συγκεκριμένη αλλαγή.
Σας ευχαριστώ πολύ.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Η δεύτερη με αριθμό 522/29-10-2012 επίκαιρη ερώτηση δευτέρου κύκλου της Βουλευτού Α΄ Θεσσαλονίκης του Συνασπισμού Ριζοσπαστικής Αριστεράς-Ενωτικού Κοινωνικού Μετώπου κ. Δέσποινας Χαραλαμπίδου προς τον Υπουργό Εργασίας, Κοινωνικής Ασφάλισης και Πρόνοιας, σχετικά με τις απολύσεις εργαζομένων στα έργου του ΜΕΤΡΟ Θεσσαλονίκης, δεν θα συζητηθεί, λόγω κωλύματος του κυρίου Υπουργού και διαγράφεται.
Επόμενη είναι η τρίτη με αριθμό 523/29-10-2012 επίκαιρη ερώτηση δευτέρου κύκλου της Βουλευτού Νομού Αττικής του Πανελληνίου Σοσιαλιστικού Κινήματος κ. Εύης Χριστοφιλοπούλου προς τους Υπουργούς Δημόσιας Τάξης και Προστασίας του Πολίτη και Παιδείας και Θρησκευμάτων, Πολιτισμού και Αθλητισμού, σχετικά με τις καταλήψεις από εξωπανεπιστημιακούς παράγοντες σε χώρους των πανεπιστημίων και ΤΕΙ.
Κυρία συνάδελφε, έχετε το λόγο για δυο λεπτά για να αναπτύξετε την επίκαιρη ερώτηση.</ChairmanSpeech>   
<Speech><Parlmember>ΠΑΡΑΣΚΕΥΗ ΧΡΙΣΤΟΦΙΛΟΠΟΥΛΟΥ</Parlmember>: Ευχαριστώ, κύριε Πρόεδρε.
Κύριε Υπουργέ, ζούμε μια θλιβερή πραγματικότητα μέσα στην Ελλάδα της κρίσης και αυτή είναι η σιωπηρή αποδοχή των φαινομένων ανομίας. Είναι μια θλιβερή πραγματικότητα που δεν είναι σημερινή. Είναι δυστυχώς, μια από τις αδυναμίες του μεταπολιτευτικού ελληνικού κράτους και εξηγείται συχνά από την έλλειψη πολιτικής βούλησης είτε να θεσμοθετηθούν κανόνες δικαίου είτε να επιβληθεί η εφαρμογή τους, έτσι ώστε οι πολίτες να αισθάνονται ότι είναι σε ένα κράτος όπου επικρατεί η ευνομία, η δικαιοσύνη και υπάρχει σεβασμός στον άλλον και στους θεσμούς.
Δυστυχώς, αυτό το πολιτικό θάρρος και το θάρρος να πάμε κόντρα στο πολιτικό κόστος δεν το έχουμε επιδείξει ως πολιτικό σύστημα πολλές φορές. Ωστόσο, μια στιγμή όπου το πολιτικό σύστημα επέδειξε θάρρος πολιτικό, ήταν η στιγμή της θεσμοθέτησης του ν.4009, του νόμου για τη μεταρρύθμιση των πανεπιστήμιων, όπου μεταξύ των άλλων είχαμε το θάρρος και την τόλμη να καταργήσουμε αυτό που εφέρετο ως χθες ως άσυλο πανεπιστημιακό. 
Και γνωρίζετε πολύ καλά, κύριε Υπουργέ, και ως της δικής σας και δικής μου ιδιότητας ότι μόνο άσυλο δεν ήταν αυτό. Το πανεπιστημιακό άσυλο ήταν τύποις άσυλο ιδεών, κατ’ ουσίαν όμως ήταν άσυλο παρανομίας, πράξεων βίας, παρεμπόδισης πανεπιστημιακών λειτουργιών, παρεμπόδισης της ελεύθερης διακίνησης των ιδεών και των ακαδημαϊκών ελευθεριών μέσα στο πανεπιστήμιο, δηλαδή, στην ουσία ήταν καταστρατήγηση της ακαδημαϊκής ελευθερίας το άσυλο έτσι όπως ασκούνταν τότε. 
Τώρα, λοιπόν, έχουμε έναν καινούργιο νόμο, που αποτελεί ένα θεσμικό κεκτημένο, που πρέπει να γίνει, κατά τη γνώμη μου, εφαλτήριο νέων κατακτήσεων, έτσι ώστε δημιουργικές δυνάμεις να απελευθερωθούν, γιατί υπάρχουν πολλές καινοτόμες δημιουργικές δυνάμεις στα ελληνικά πανεπιστήμια, στο χώρο των πανεπιστημιακών δασκάλων και στο χώρο των φοιτητών. 
Δυστυχώς, συνεχιζόμενα φαινόμενα καταλήψεων πανεπιστημιακών χώρων, φθοράς της δημόσιας περιουσίας, που είναι περιουσία του πανεπιστημίου, παρακώλυσης των ακαδημαϊκών και διοικητικών λειτουργιών των ιδρυμάτων είναι καθημερινά και αντιμετωπίζονται ή απειλούνται ότι θα αντιμετωπιστούν από τα πολιτικά άκρα και δυστυχώς, και από τις φασίζουσες μορφές και μορφώματα των πολιτικών άκρων, κύριε Υπουργέ.
Μέσα σε αυτήν την πραγματικότητα νομίζω ότι πρέπει να επιδείξουμε το θάρρος και την τόλμη να εφαρμοστεί η διάταξη που καταργεί εκείνο το πολιτικό άσυλο προς χάριν της πραγματικής ακαδημαϊκής ελευθερίας και δημιουργίας μέσα στα πανεπιστήμια.
Και θέλω να σας ρωτήσω ευθαρσώς: Υπήρχαν φαινόμενα μέχρι πρότινος και εν όψει της εφαρμογής των Συμβουλίων Διοίκησης, που είναι ένα μέρος του ν.4009 από το οποίο επίσης, παρεμποδίζεται παρανόμως να εφαρμοστεί. Με ποιο τρόπο αντιμετωπίζονται αυτά τα φαινόμενα βίας από τη συντεταγμένη πολιτεία; Με ποιες πράξεις στο μέλλον -και στο άμεσο μέλλον- θα διευκολύνετε τις εκλογές των Συμβουλίων Διοίκησης στα πανεπιστήμια και με ποιες πράξεις; 
Είμαστε εδώ για να συμβάλλουμε ως Κοινοβούλιο και ως δυνάμεις μέσα στο Κοινοβούλιο έτσι, ώστε να αποτραπούν και περαιτέρω φαινόμενα μη εφαρμογής των νόμων και ανομίας.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ευχαριστούμε.
Κύριε Υπουργέ, έχετε το λόγο.</ChairmanSpeech>
<Speech><Parlmember>ΘΕΟΔΩΡΟΣ ΠΑΠΑΘΕΟΔΩΡΟΥ</Parlmember> (Υφυπουργός Παιδείας και Θρησκευμάτων, Πολιτισμού και Αθλητισμού): Ευχαριστώ, κύριε Πρόεδρε.
Όπως είπατε, κυρία Χριστοφιλοπούλου, ο νομοθέτης του ν.4009/2011 επέλεξε να καταργήσει ρητά την έννοια του ασύλου και να ορίσει στο άρθρο 3 ότι στα ΑΕΙ κατοχυρώνεται η ακαδημαϊκή ελευθερία στην έρευνα, στη διδασκαλία, καθώς και η ελεύθερη έκφραση και διακίνηση των ιδεών. 
Σε περιπτώσεις αξιόποινης πράξης, λέει πάντα το άρθρο 3, που τελείται εντός των χώρων των ΑΕΙ, εφαρμόζεται η κοινή νομοθεσία. 
Η εν λόγω διάταξη έχει ως βασική συνέπεια, ότι πλέον δεν απαιτείται προηγούμενη άδεια από καμμία αρχή -και δη, από καμμία πανεπιστημιακή αρχή- για την επέμβαση της δημόσιας δύναμης στους πανεπιστημιακούς χώρους ούτε προσδιορίζονται ειδικότερα τα αδικήματα για τα οποία δικαιολογείται μια τέτοια επέμβαση. 
Αντίθετα η αυθεντική αλλά και απλή γραμματική ερμηνεία του άρθρου 3 οδηγεί στο συμπέρασμα ότι εφαρμόζεται η κοινή ποινική νομοθεσία για αξιόποινες πράξεις που τελούνται εντός πανεπιστημιακών χώρων. 
Θα απαντήσω αργότερα ότι, όχι μόνο δεν υπάρχει σιωπηρή ανοχή πράξεων βίας, αλλά όποτε αυτές εμφανίζονται, τυγχάνουν καθολικής καταδίκης. Στην ουσία όμως ο νομοθέτης του 2011 ακυρώνει την οποιαδήποτε ύπαρξη ασύλου. Αυτό που δεν ακυρώνει στην πραγματικότητα είναι τη συλλογική ευθύνη και λειτουργία της πανεπιστημιακής κοινότητας για τα τεκταινόμενα εντός των πανεπιστημιακών χώρων. 
Είναι γνωστό ότι τα εκλεγμένα όργανα των πανεπιστημίων που έχουν την ευθύνη διοίκησης των ιδρυμάτων έχουν εξ αντικειμένου την ευθύνη για την προστασία της ακαδημαϊκής ελευθερίας, της ελεύθερης έκφρασης, της διακίνησης των ιδεών στο πανεπιστήμιο, της προστασίας προσώπων και εγκαταστάσεων. Η ευθύνη αυτή πλέον δεν προκύπτει από κάποια ρητή εντολή ή νομοθετική ρύθμιση, αλλά από την εντολή και την εμπιστοσύνη της ίδιας της πανεπιστημιακής κοινότητας που νομιμοποιεί τις πράξεις της διοίκησης. 
Στο πλαίσιο αυτό και σε πολλές περιπτώσεις, οι διοικήσεις των ιδρυμάτων έχουν παρέμβει στην κατεύθυνση της αποκατάστασης της ομαλής πανεπιστημιακής λειτουργίας, έχουν ενημερώσει τη δημόσια δύναμη σε περιπτώσεις τέλεσης αδικημάτων, έχουν προστατεύσει πανεπιστημιακές εγκαταστάσεις και έχουν παρέμβει προληπτικά για την αποτροπή τέτοιων φαινομένων καταλήψεων. 
Βεβαίως στις περιπτώσεις που έχουμε την ενημέρωση της δημόσιας δύναμης δεν προεξοφλείται –τουλάχιστον από το Υπουργείο Παιδείας ή από τα πανεπιστήμια- και η αντίδραση της δημόσιας δύναμης ή η παρέμβασή της. 
Από την άλλη πλευρά, γνωρίζετε ότι απέναντι στα φαινόμενα βίας εντός των πανεπιστημιακών χώρων το Υπουργείο, ο κύριος Υπουργός, εγώ προσωπικά, έχουμε μια σταθερή θέση: Καταδικάζουμε, όχι μόνο εκφυλιστικά φαινόμενα της πανεπιστημιακής λειτουργίας, αλλά και τις εκδηλώσεις βίας από εκεί που προέρχονται κάθε φορά. 
Δεν είμαι θιασώτης της εξίσωσης ή της θεωρίας των πολιτικών άκρων. Αυτό το οποίο πιστεύω είναι το εξής: Κάθε φορά που έχουμε μια έκφραση βίας μέσα στο πανεπιστήμιο, όπως η ίδια η πανεπιστημιακή κοινότητα το καταδικάζει, χρειάζεται να το καταδικάζει η πολιτική ηγεσία του Υπουργείου, η πολιτική τάξη στο σύνολό της, όχι μόνο γιατί είναι εκφυλιστικά τα φαινόμενα αυτά για τη λειτουργία της δημοκρατίας εντός του πανεπιστημίου, αλλά γιατί πιστεύουμε ότι παραβιάζουν βασικές δημοκρατικές αρχές μέσα στην πανεπιστημιακή κοινότητα. 
Σχετικά με την ουσία της ερώτησής σας, σημειώνω ότι ο ν. 4076 το καλοκαίρι που μας πέρασε, σε περίπτωση που δεν καθίσταται δυνατή -για οποιοδήποτε λόγο- η διενέργεια εκλογών με κάλπη προέβλεψε τη δυνατότητα προσφυγής σε εκλογές με ηλεκτρονική ψήφο.
Μέχρι σήμερα, τα αποτελέσματα νομίζω ότι είναι πάρα πολύ ενθαρρυντικά. Έχουν ολοκληρωθεί με μεγάλη συμμετοχή –γιατί αυτό ενδιαφέρει περισσότερο από το αποτέλεσμα- οι εκλογές συμβουλίων στο Ιόνιο Πανεπιστήμιο, στο Χαροκόπειο Πανεπιστήμιο, στο Πάντειο Πανεπιστήμιο, στο Δημοκρίτειο Πανεπιστήμιο και στο Πανεπιστήμιο Θεσσαλίας, χθες. Η διαδικασία εξελίσσεται ομαλά με αυτόν τον τρόπο, όταν παρατηρούνται προβλήματα για τη διενέργεια εκλογών με κάλπη. 
Θα μου πείτε: «Και γιατί να παρατηρούνται προβλήματα;». Διότι η ένταση που ενδεχομένως είχε δημιουργηθεί παλαιότερα, αρχίζει μεν, να εξομαλύνεται και δημιουργείται μια νέα κουλτούρα. Θεωρώ ότι σε πολλές περιπτώσεις τα αποτελέσματα είναι ενθαρρυντικά. Βρισκόμαστε σε μια εξελικτική περίοδο. Όταν βλέπετε σε μεγάλα πανεπιστήμια συμμετοχή του 80%, του 85% και του 87% σε διαδικασίες ανάδειξης των συμβουλίων, νομίζω ότι αυτό αρχίζει και μπολιάζει μέσα στις πανεπιστημιακές λειτουργίες.
Άρα, επειδή υπήρξαν τα εργαλεία λειτουργίας του νόμου, νομίζω ότι σιγά-σιγά αποκλιμακώνονται και οι οποιεσδήποτε εντάσεις.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Υφυπουργού)
Θα συνεχίσω στη δευτερολογία μου, για να μην καταχραστώ το χρόνο. 
Ευχαριστώ πολύ.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Σας ευχαριστούμε. 
Το λόγο έχει η κ. Χριστοφιλοπούλου.</ChairmanSpeech>
<Speech><Parlmember>ΠΑΡΑΣΚΕΥΗ ΧΡΙΣΤΟΦΙΛΟΠΟΥΛΟΥ</Parlmember>: Κύριε Υπουργέ, σας άκουσα προσεκτικά και δεν θα διαφωνήσουμε στο ότι προφανώς ο ν.4009 δεν ακυρώνει τη συλλογική ευθύνη. Προφανώς ο ν.4009 δεν ήθελε με τίποτα να ακυρώσει το αυτοδιοίκητο των πανεπιστημίων. Άλλωστε θα ήταν αντισυνταγματικό. 
Ωστόσο σημείωσα με πολύ ενδιαφέρον τα όσα είπατε για περιπτώσεις που είχαμε πραγματικά το σταμάτημα ή την επιβολή, κατά κάποιον τρόπο. Όσο πιο ήπια βέβαια τόσο καλύτερα, γιατί κανείς δεν θέλει τη βία ούτε καν τη νόμιμη βία. Δεν εύχεται κανείς να υπάρχει άσκηση νόμιμης βίας μέσα στους πανεπιστημιακούς χώρους, πόσω μάλλον οι ίδιοι οι εκπαιδευτικοί και οι ίδιοι οι φοιτητές. Κανείς δεν το θέλει αυτό. Όμως, όταν σε ακραίες περιπτώσεις πρέπει να εξασφαλιστεί η ελευθερία των ιδεών, η ακαδημαϊκή και διοικητική λειτουργία, δυστυχώς πρέπει να συμβαίνει και αυτό. Δεν το επιθυμούμε, αλλά πρέπει να υπάρχει ως δύναμη, η οποία θα επιβάλλει το νόμο και την ελευθερία των ιδεών, διότι ο νόμος κατοχυρώνει την ελευθερία, περιορίζοντας τις πράξεις βίας και ανομίας. Κατοχυρώνει την ελευθερία, διότι κάποιοι στο όνομα της ελευθερίας εκτελούν πράξεις βίας, ανομίας και ανυπακοής. Το κάνουν στο όνομα της ελευθερίας και παραγνωρίζουν αυτό που όλοι ξέρουμε: ότι ο νόμος κατοχυρώνει τις ελευθερίες, περιορίζοντας την ανομία. 
Κύριε Υπουργέ, εάν έχετε την καλοσύνη, θα ήθελα στη δευτερολογία σας, να μου δώσετε αυτά τα στοιχεία, για να γνωρίζει και η Βουλή σε ποιες περιπτώσεις, ήπια και με σωστό τρόπο, επεβλήθη μέσα στα ιδρύματα η νόμιμη λειτουργία, που δεν υπήρχε. Αυτό θα ήταν πάρα πολύ καλό. Αλλιώς μπορώ να καταθέσω ερώτηση γι’ αυτό το θέμα και να μου καταθέσετε τα έγγραφα, για να το γνωρίζουμε.
Δεύτερον, αναφερθήκατε στο νόμο που ψηφίσαμε το καλοκαίρι. Πράγματι το καλοκαίρι ψήφισα και εγώ για την επιστολική ψήφο και θεωρώ πολύ σημαντικό το γεγονός ότι έστω μέσω της επιστολικής ψήφου υπάρχουν αυτήν τη στιγμή και εκλέγονται συμβούλια διοίκησης.</Speech> 
<Speech><Parlmember>ΑΠΟΣΤΟΛΟΣ ΑΛΕΞΟΠΟΥΛΟΣ</Parlmember>: Ηλεκτρονικής ψήφου.</Speech> 
<Speech><Parlmember>ΠΑΡΑΣΚΕΥΗ ΧΡΙΣΤΟΦΙΛΟΠΟΥΛΟΥ</Parlmember>: Ναι, με συγχωρείτε, ηλεκτρονικής ψήφου.</Speech> 
<Speech><Parlmember>ΑΠΟΣΤΟΛΟΣ ΑΛΕΞΟΠΟΥΛΟΣ</Parlmember>: Εναλλακτικό είναι.</Speech> 
<Speech><Parlmember>ΠΑΡΑΣΚΕΥΗ ΧΡΙΣΤΟΦΙΛΟΠΟΥΛΟΥ</Parlmember>: Ναι, είναι εναλλακτικό. 
Όμως η ουσία είναι, να δούμε ιδρύματα να εκλέγουν, χωρίς να παρεμποδίζουν. Γνωρίζετε, όπως γνωρίζω και εγώ, και στο Μετσόβιο Πολυτεχνείο εδώ στην Αθήνα και σε άλλα πανεπιστημιακά ιδρύματα ότι υπάρχουν πράξεις εκφοβισμού πανεπιστημιακών δασκάλων που θέλουν να βάλουν υποψηφιότητα και που βάζουν. Υπάρχουν περιπτώσεις εκφοβισμού, βίας, απειλών παντός είδους, όπως λεκτικής βίας και άλλων. Έχω παραδείγματα πάνω σ&apos; αυτό. 
Υπάρχουν και άλλες ρυθμίσεις που ψηφίσαμε, όπως οι πρυτανικές αρχές να είναι υπεύθυνες για την εφαρμογή του νόμου. Αυτό το ψηφίσαμε, για να έχουν την ευθύνη. Ευθύνη σημαίνει ότι έχει κανείς πιθανότητα και πειθαρχικών κυρώσεων και οποιωνδήποτε άλλων κυρώσεων οι νόμοι της χώρας επιβάλλουν. Θα πρέπει λοιπόν όλοι να συμμορφωθούν προς αυτό που τους εντέλλεται η πολιτεία. Θα πρέπει οι πρυτάνεις οι οποίοι είπαν ότι δεν εφαρμόζουν το νόμο γιατί είναι αντισυνταγματικός, να εφαρμόσουν το νόμο, διότι είναι αρχές πανεπιστημιακές και έχουν ευθύνη να εφαρμόσουν το νόμο. Όποιος έχει την ευθύνη, θα πρέπει να υφίσταται και τις συνέπειες αυτής της ευθύνης. 
Θέλω λοιπόν, κύριε Υπουργέ, να σας ερωτήσω ευθαρσώς: Με ποιον τρόπο θα αντιμετωπίσετε και εκείνα τα πανεπιστήμια, τα οποία επιμένουν να μην εφαρμόζουν το νόμο και εκείνους τους πρυτάνεις που επιμένουν να διακηρύσσουν ότι δεν θα εφαρμόσουν το νόμο;</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Το λόγο έχει ο Υφυπουργός Παιδείας και Θρησκευμάτων, Πολιτισμού και Αθλητισμού κ. Παπαθεοδώρου, προκειμένου να δευτερολογήσει.</ChairmanSpeech>
<Speech><Parlmember>ΘΕΟΔΩΡΟΣ ΠΑΠΑΘΕΟΔΩΡΟΥ</Parlmember> (Υφυπουργός Παιδείας και Θρησκευμάτων, Πολιτισμού και Αθλητισμού): Ευχαριστώ, κύριε Πρόεδρε.
Θα ήθελα να επισημάνω κάτι. Ενδεχομένως, χρειάζεται αυτή η επισήμανση, για να αποσαφηνιστεί και η θέση μας. Οι πρυτανικές αρχές, κατά το νόμο, δεν είναι υπεύθυνες πλέον για τη διαφύλαξη των χώρων και το γνωρίζετε πάρα πολύ καλά. Άρα, θέλετε να πείτε για την ευθύνη των πρυτανικών αρχών για την εφαρμογή του ν.4076 και για τη διενέργεια των εκλογών. 
Θα σας δώσω λοιπόν τα στοιχεία που σας είπα προηγουμένως. 
Ας ξεκινήσουμε από μία βασική παραδοχή. Οι εκλογές έχουν προκηρυχθεί σε όλα τα πανεπιστήμια. Συμφωνείτε –νομίζω- σ&apos; αυτό. Επομένως αυτό στο οποίο βρισκόμαστε σήμερα, είναι στην εξέλιξη της διαδικασίας.
Κατά τη διάρκεια λοιπόν της συγκεκριμένης εξέλιξης δεν υπήρξαν –και το επαναλαμβάνω- φαινόμενα βίας εντός των πανεπιστημίων. Αυτό δεν σημαίνει ότι δεν είχαμε καταγγελίες από καθηγητές, οι οποίοι ήθελαν να είναι υποψήφιοι, όπως δηλώνουν οι ίδιοι και είτε έπεσαν θύματα εκφοβισμών είτε θύματα λεκτικής, αν θέλετε, βίας. Αυτό που ενδιαφέρει είναι, ότι αυτά τα φαινόμενα στο πλαίσιο του αυτοδιοίκητου τα χειρίζονται οι πανεπιστημιακές κοινότητες και οι πρυτανικές αρχές. Η ευθύνη των πρυτανικών αρχών λοιπόν έχει να κάνει με την εκκίνηση, την παρακολούθηση, την υποστήριξη της διαδικασίας εκλογής των συμβουλίων. Και μέχρι τώρα δεν υπάρχει καμμία τουλάχιστον καταγγελία που να έχει έρθει σε γνώση μας ή δεν υπάρχει πανεπιστήμιο που να έχει καταγγείλει ότι δεν εφαρμόζεται η διαδικασία αυτή.
(Στο σημείο αυτό κτυπάει προειδοποιητικά το κουδούνι λήξεως του χρόνου ομιλίας του κυρίου Υφυπουργού)
Από την άλλη πλευρά, σας δίνω τα στοιχεία τα οποία έχουν σημασία: Το 97% στο Χαροκόπειο Πανεπιστήμιο συμμετείχε στις εκλογές ανάδειξης του συμβουλίου. Έχει ολοκληρωθεί η διαδικασία. Στο Ιόνιο τα ποσοστά ήταν τα ίδια. Στο Δημοκρίτειο Πανεπιστήμιο Θράκης ήταν 85%. Χθες έγιναν οι εκλογές στο Πάντειο και στο Πανεπιστήμιο Θεσσαλίας. Η διαδικασία λειτουργεί και λειτουργεί με ομαλότητα. 
Από την άλλη πλευρά, με ρωτήσατε τι θα γίνει σε περίπτωση που ακραίες ομάδες –το λέτε στην ερώτησή σας- οι οποίες θα θεωρήσουν ότι διασαλεύεται η τάξη εντός των πανεπιστημίων, θα θελήσουν να αυτοδικήσουν και να αποδώσουν μόνες τους δικαιοσύνη, όπως σε ορισμένες περιπτώσεις έχει γίνει. 
Ξέρετε ότι αν είμαστε ενάντια και καταδικάζουμε κάθε φορά τους αυτόκλητους τιμωρούς, όχι από όπου και αν προέρχονται, από εκεί που προέρχονται, δεν θα έχουμε κανένα πρόβλημα να καταδικάσουμε τις συγκεκριμένες ενέργειες, αλλά η καταδίκη δεν είναι λύση.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Υφυπουργού)
Θεωρώ ότι θα συμφωνήσετε μαζί μου ότι η πανεπιστημιακή κοινότητα έχει και την παράδοση και τη συναίσθηση και την αυτορρυθμιστική δυνατότητα, ώστε να προστατεύσει τη δημοκρατική νομιμότητα στα πανεπιστήμια απέναντι σε οποιονδήποτε επιχειρήσει είτε να υποκαταστήσει θεσμούς είτε να υποκαταστήσει αρμόδια όργανα της πολιτείας ή ακόμα και αρχές, επιδιώκοντας στην πραγματικότητα να επιφέρει το χάος όχι μέσα στο πανεπιστήμιο, κυρία Χριστοφιλοπούλου, αλλά το χάος μέσα στην κοινωνία και απέναντι σε αυτήν την επιχείρηση εμείς είμαστε αντίθετοι και έμπρακτα αντίθετοι. Νομίζω ότι σε αυτό θα συμφωνήσουμε και πάλι. 
Ευχαριστώ πολύ.</Speech>
<Speech><Parlmember>ΠΑΡΑΣΚΕΥΗ ΧΡΙΣΤΟΦΙΛΟΠΟΥΛΟΥ</Parlmember>: Θα το παρακολουθήσουμε πάντως.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ευχαριστούμε και εμείς.
Η τέταρτη με αριθμό 513/29-10-2012 επίκαιρη ερώτηση δεύτερου κύκλου του Βουλευτή Νομού Αττικής των Ανεξάρτητων Ελλήνων κ. Παύλου Χαϊκάλη προς τον Υπουργό Οικονομικών, σχετικά με τις αρμοδιότητες της Τράπεζας της Ελλάδος στην περίπτωση του Επικουρικού Κεφαλαίου, δεν συζητείται λόγω κωλύματος του κυρίου Υπουργού και διαγράφεται.
Επίσης, η έβδομη με αριθμό 528/29-10-2012 επίκαιρη ερώτηση δεύτερου κύκλου του Βουλευτή Αιτωλοακαρνανίας του Κομμουνιστικού Κόμματος Ελλάδας κ. Νικόλαου Μωραΐτη προς τους Υπουργούς Οικονομικών και Αγροτικής Ανάπτυξης και Τροφίμων, σχετικά με την ιδιωτικοποίηση της γαλακτοβιομηχανίας «ΔΩΔΩΝΗ», δεν συζητείται λόγω κωλύματος του κυρίου Υπουργού και διαγράφεται.</ChairmanSpeech>
<Speech><Parlmember>ΝΙΚΟΛΑΟΣ ΜΩΡΑΙΤΗΣ</Parlmember>: Κύριε Πρόεδρε, το λόγο παρακαλώ, για μισό λεπτό.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Βεβαίως. 
Ο συνάδελφος κ. Μωραΐτης έχει το λόγο.</ChairmanSpeech>
<Speech><Parlmember>ΝΙΚΟΛΑΟΣ ΜΩΡΑΙΤΗΣ</Parlmember>: Κύριε Πρόεδρε, ένα μήνα προσπαθούμε να γίνει η συζήτηση της επίκαιρης αυτής ερώτησης. Ο κύριος Υπουργός δηλώνει κωλύματα. Εμείς όμως θεωρούμε ότι δεν είναι αυτός ο λόγος. Πρόκειται πραγματικά για μία σκανδαλώδη πώληση λαϊκής περιουσίας και εν προκειμένω της περιουσίας των κτηνοτρόφων της Ηπείρου, τη «ΔΩΔΩΝΗ» και γι’ αυτό ο κύριος Υπουργός δεν έρχεται να απαντήσει. Καταφεύγει συστηματικά σε αυτήν την τακτική, επικαλούμενος φόρτο εργασίας. Υπάρχει και Αναπληρωτής Υπουργός που θα μπορούσε να έρθει και να γίνει η συζήτηση της σχετικής ερώτησης. Εμείς καταγγέλλουμε αυτήν τη στάση. Την καταγγέλλουμε στους φτωχομεσαίους κτηνοτρόφους της Ηπείρου και όλης της χώρας, για να βγάλουν συμπεράσματα από τη στάση της συγκυβέρνησης πάνω στο συγκεκριμένο ζήτημα.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Επειδή πληροφορούμαι ότι όντως έχει κατατεθεί ξανά η επίκαιρη ερώτηση, θα ενημερώσουμε και τη Διάσκεψη των Προέδρων.
 Παρακαλώ, καταθέστε τη ξανά, ελπίζοντας ότι θα έρθει ο Υπουργός, ή όπως είπατε, ο Αναπληρωτής Υπουργός να απαντήσει.
Θα συζητηθεί η έκτη με αριθμό 520/29-10-2012 επίκαιρη ερώτηση δεύτερου κύκλου του Βουλευτή Α΄ Αθήνας της Δημοκρατικής Αριστεράς κ. Ιωάννη Πανούση προς τον Υπουργό Διοικητικής Μεταρρύθμισης και Ηλεκτρονικής Διακυβέρνησης, σχετικά με την αξιοποίηση των αποφοίτων των Εθνικών Σχολών Δημόσιας Διοίκησης και Τοπικής Αυτοδιοίκησης. 
Θα απαντήσει ο Υπουργός Διοικητικής Μεταρρύθμισης και Ηλεκτρονικής Διακυβέρνησης κ. Μανιτάκης.
Ο συνάδελφος κ. Ιωάννης Πανούσης έχει το λόγο, για να αναπτύξει την επίκαιρη ερώτησή του.</ChairmanSpeech>
<Speech><Parlmember>ΙΩΑΝΝΗΣ ΠΑΝΟΥΣΗΣ</Parlmember>: Ευχαριστώ, κύριε Πρόεδρε.
Κύριε Υπουργέ, ως γνωστόν η διοικητική μεταρρύθμιση είναι μία συνεχής διαδικασία, μία διαδικασία αναζήτησης οργανωτικών δομών, διοικητικών μεθόδων, αξιοποίησης της ηλεκτρονικής διακυβέρνησης και βέβαια αναβάθμιση της ποιότητας του προσωπικού.
Όλα τα παραπάνω στοιχεία οφείλουν να εξυπηρετούν ταχύτερα και καλύτερα τόσο το δημόσιο συμφέρον όσο και τα αιτήματα κάθε πολίτη. Υπάρχει μία γοητεία στη μεταρρύθμιση και σε αυτούς που την αναλαμβάνουν εν είδει αποστόλων και αυτή η γοητεία έγκειται στο ότι πάντα συνδέεται με έναν ευγενή σκοπό, τη βελτίωση της κατάστασης, τη θεραπεία των δεινών του παρελθόντος. Κρίσιμος παράγοντας όμως της μεταρρύθμισης είναι η αναβάθμιση των προσόντων των λειτουργών της, δηλαδή αυτών που θα εφαρμόσουν το θεσμικό πλαίσιο χωρίς αυθαίρετες απολύσεις και χωρίς αναποτελεσματικές εφεδρείες.
Σε αυτό το πλαίσιο η Ένωση Αποφοίτων Εθνικών Σχολών Δημόσιας Διοίκησης και Τοπικής Αυτοδιοίκησης παρουσίασε μία πολύ ενδιαφέρουσα σειρά προτάσεων για ένα κράτος επιτελικό, ευέλικτο και κοινωνικά αποτελεσματικό, για ένα διακριτό σώμα ικανών δημοσίων υπαλλήλων, που θα λειτουργήσει ως εγγυητής της συνέχειας του κράτους, θα μειώσει το κόστος διακυβέρνησης, μονάδες δηλαδή, υποστήριξης πολιτικών και συντονισμού των δημοσίων πολιτικών σε κρίσιμους τομείς και μονάδες συντονισμού των μεταρρυθμίσεων, για να τις παρακολουθούν και να τις αξιολογούν.
Επιπλέον, προτείνεται η συγκρότηση ενός διϋπουργικού κλάδου διοίκησης για τον οριζόντιο συντονισμό των δημοσίων πολιτικών και υπηρεσιών, που θα στελεχωθεί ακριβώς από αποφοίτους αυτής της σχολής, που την κάναμε εν είδει ΕΝΑΠ αλλά την αφήσαμε, και άλλους υπαλλήλους αυξημένων ειδικών προσόντων, καταρτισμένους από το Εθνικό Κέντρο Δημόσιας Διοίκησης και απευθείας εντασσόμενους στο Υπουργείο σας. Οι υπάλληλοι λοιπόν αυτοί του διυπουργικού κλάδου θα στελεχώνουν τις παραπάνω μονάδες υποστήριξης πολιτικών και συντονισμού των μεταρρυθμίσεων.
Ποιος είναι λοιπόν ο σχεδιασμός του Υπουργείου σας εν προκειμένω;</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ο κύριος Υπουργός έχει το λόγο.</ChairmanSpeech>
<Speech><Parlmember>ΑΝΤΩΝΙΟΣ ΜΑΝΙΤΑΚΗΣ</Parlmember> (Υπουργός Διοικητικής Μεταρρύθμισης και Ηλεκτρονικής Διακυβέρνησης): Ευχαριστώ, κύριε Πρόεδρε.
Κατ’ αρχάς, θα ήθελα να ευχαριστήσω το συνάδελφο στην Αίθουσα αυτή, στην κυβερνητική πλειοψηφία και εν πανεπιστημίοις για την καίρια και επίκαιρη ερώτησή του. Συμμερίζομαι τις απόψεις του και ιδίως χαίρομαι και εκφράζω και εγώ την ικανοποίησή μου, γιατί υπέβαλε μία επίκαιρη ερώτηση, υιοθετώντας αξιοπρόσεκτες, αξιόλογες προτάσεις της Ένωσης Αποφοίτων Εθνικής Σχολής Δημόσιας Διοίκησης και Αυτοδιοίκησης.
Η επίκαιρη ερώτησή σας έχει δύο σκέλη: Στο πρώτο σκέλος, υιοθετώντας την πρόταση της Ένωσης Αποφοίτων υποστηρίζετε και εσείς ότι πρέπει να συσταθεί ένας διυπουργικός κλάδος επιτελικών στελεχών. Η πρόταση αυτή πρέπει να γίνει αντικείμενο εξέτασης, για να δούμε εάν πράγματι θα πρέπει να είναι μόνιμος αυτός ο κλάδος, με σταθερές δομές, με οριζόντια διάχυση, αλλά με μία λειτουργία που θα είναι προκαθορισμένη και η οποία εξειδικεύεται στις δύο επιμέρους μονάδες που υποδεικνύονται στην πρόταση και τις οποίες αναφέρετε και εσείς. Μία μονάδα υποστήριξης πολιτικών και μία μονάδα συντονισμού μεταρρυθμίσεων, που θα υπάγεται στη Γενική Γραμματεία της Κυβέρνησης. 
Αυτή η πρόταση νομίζω υποστηρίζεται από ένα πολύ σημαντικό θεωρητικό υπόβαθρο και το οποίο πρέπει να έχουμε υπ’ όψιν μας. Ο τόπος μας έχει ανάγκη, κυρίως στο πλαίσιο της διοικητικής μεταρρύθμισης που αναφέρετε, να εξασφαλίσει πριν απ’ όλα την κρατική συνέχεια και τη θεσμική μνήμη. Για να διασφαλιστούν όμως η κρατική συνέχεια και η θεσμική μνήμη πρέπει να δημιουργηθεί αυτός ο κλάδος.
Το ερώτημα που τίθεται είναι το εξής: Εάν αυτός ο κλάδος χρειάζεται καινούργια νομοθετική ρύθμιση, όπως προτείνεται από την Ένωση Αποφοίτων ή αν μπορεί να γίνει με προεδρικό διάταγμα. Η άποψή μου είναι, κύριε συνάδελφε, ότι είναι πολύ πιο εφικτό και πιο σωστό να γίνει με προεδρικό διάταγμα και να αξιοποιήσουμε το άρθρο 79 του ν.3528/2005 που προβλέπει τη σύσταση τέτοιου διυπουργικού κλάδου. Και στη συνέχεια αυτού, μπορούμε να αξιοποιήσουμε όλες τις δυνατότητες της νομοθεσίας, αλλά κυρίως να αξιοποιήσουμε στη διαδικασία της μεταρρύθμισης τους υπηρετούντες ήδη και γνωστούς –θα έλεγα ότι έχουν επιδείξει σε όλα τα Υπουργεία τις ικανότητές τους- αποφοίτους της σχολής, που είναι δημόσιοι υπάλληλοι. Τους αξιοποιούμε ήδη στο πλαίσιο της επιτροπής του άρθρου 35 και μπορούμε θαυμάσια να τους αξιοποιήσουμε και τους αξιοποιούμε, τουλάχιστον στο δικό μου Υπουργείο, στο πλαίσιο του γραφείου των μετακλητών υπαλλήλων.
Το θέμα όμως του δευτέρου σκέλους της επίκαιρης ερώτησής σας, το αφήνω για τη δευτερολογία μου, γιατί είναι πολύ σημαντικό.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ευχαριστούμε, κύριε Υπουργέ.
Κύριε Πανούση, έχετε το λόγο για τη δευτερολογία σας.</ChairmanSpeech>
<Speech><Parlmember>ΙΩΑΝΝΗΣ ΠΑΝΟΥΣΗΣ</Parlmember>: Κύριε Υπουργέ, θα αφήσω στο πλάι τα ζητήματα της διάτρητης από πελατειακές σχέσεις κρατικής μηχανής και βέβαια τα ζητήματα της διαφθοράς. Έχουμε ένα πρόβλημα συνέχειας. Έχουμε μια αδυναμία συντονισμού του έργου της Κυβέρνησης και των υπηρεσιών και κυρίως αυτό που πρέπει να πολεμήσετε –και αναρωτιέμαι αν δεν το πολεμήσετε εσείς ποιος θα το πολεμήσει;- είναι μια διοικητική κουλτούρα που αντιστέκεται στην εισαγωγή μεταρρυθμιστικών παρεμβάσεων. Δεν θέλει να αλλάξει, δηλαδή. Το ονομάζει κανείς μανδαρινάτο, το ονομάζει αδράνεια, όπως και να το ονομάσετε, δεν θέλει να αλλάξει. 
Έτσι λοιπόν πρέπει να βρούμε ισοδύναμα δημοσιονομικά μέτρα και κατάργηση θεσμών –που είναι και δαπανηροί- των μετακλητών υπαλλήλων, που τελικά αναπαράγουν παλιές αμαρτωλές συνήθειες του πελατειακού κράτους και να μπορέσουμε να αξιοποιήσουμε ακριβώς αυτούς που σπουδάσαμε ως πολιτεία, τους δώσαμε τα προσόντα και ήταν αυτή η σύλληψη: να πάρουν τη θέση αυτών που μπαίνουν μέσα στην ιεραρχική πυραμίδα και είναι μια κρυφή εξουσία πλάι στην εξουσία –μιλάω για τους μετακλητούς- χωρίς να διαθέτουν τις εγγυήσεις των υπόλοιπων δημοσίων υπαλλήλων. 
Και σε αυτήν τη φάση μάλιστα, προκαλείται και το δημόσιο αίσθημα και απονομιμοποιούνται οι δημοκρατικοί θεσμοί και οι κρατικοί θεσμοί με πλήγματα σε σχέση με τη δυσπιστία των πολιτών ότι στη Δημόσια Διοίκηση που αναφερόμαστε, τελικά δεν είναι ακριβώς Δημόσια Διοίκηση ούτε καν κρατική, είναι μια κομματική παραμηχανή που έχει λειτουργήσει στο παρελθόν.
Άρα από κάθε πλευρά, μας ενδιαφέρει να γίνει αυτός ο διυπουργικός κλάδος, με τον τρόπο που το λέτε και το ξέρετε καλύτερα από εμένα, και να επιλέγονται άνθρωποι με βάση τα αξιοκρατικά τους κριτήρια και προσόντα και όχι με βάση τις αυθαίρετες επιλογές του κάθε πολιτικού συστήματος, του κάθε πολιτικού φορέα.
Κύριε Υπουργέ, η Δημοκρατική Αριστερά στηρίζει τόσο τη διοικητική μεταρρύθμιση όσο και την αναβάθμιση του ρόλου των αποφοίτων της Εθνικής Σχολής και κυρίως, για να σας βάλω βάρος, στηρίζει εσάς, γιατί νομίζουμε ότι ο επιτελικός χαρακτήρας της δικής σας δράσης –ο επιτελικός χαρακτήρας και όχι ο διαχειριστικός- θα επιτρέψει να δημιουργηθεί ένα κλίμα εμπιστοσύνης και μέσα στη Δημόσια Διοίκηση: ότι δεν πάμε να δημιουργήσουμε μια νέα σαλάτα πελατειακών σχέσεων, αλλά πάμε να δημιουργήσουμε μόνιμες εγγυήσεις εκσυγχρονισμού του κράτους και όπως σας είπα, εδραίωσης της εμπιστοσύνης των πολιτών σε αυτό.
Χρειάζεστε και χρειαζόμαστε μεταρρυθμιστικό χρόνο. Χρειάζεστε και χρειαζόμαστε κοινωνική συναίνεση και κυρίως νέα διοικητική κουλτούρα αποδέσμευσης της Δημόσιας Διοίκησης από τον κομματικό και κρατικό εναγκαλισμό και πελατειασμό. 
Και αναρωτιέμαι: Το Υπουργείο σας, όχι εσείς, είναι έτοιμο για ένα τέτοιο άλμα πάνω από την πολυνομία και πάνω από την κακονομία, όπως είχατε υπογραμμίσει στις προγραμματικές σας δηλώσεις;</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Κύριε Υπουργέ, έχετε το λόγο.</ChairmanSpeech>
<Speech><Parlmember>ΑΝΤΩΝΙΟΣ ΜΑΝΙΤΑΚΗΣ</Parlmember> (Υπουργός Διοικητικής Μεταρρύθμισης και Ηλεκτρονικής Διακυβέρνησης): Σας απαντώ ευθέως: Ο Υπουργός και το Υπουργείο αισθανόμαστε πανέτοιμοι και τουλάχιστον μπορώ να σας δηλώσω ότι είμαστε αποφασισμένοι να αντιμετωπίσουμε και το κομματικό κράτος και τον κομματισμό. 
Μπορώ επίσης να σας διαβεβαιώσω και είχα την ευκαιρία να σας το εκθέσω και προσωπικά σε συνάντησή μας και ήδη έχουμε και συγκεκριμένα έργα, ότι η διοικητική μεταρρύθμιση έχει ξεκινήσει. Η αναδιάρθρωση των δομών και οι νέοι οργανισμοί τελειώνουν. Μέχρι το τέλος του έτους θα έχουμε τους πρώτους οργανισμούς και οι οργανισμοί αυτοί έχουν γίνει με τα κριτήρια που έχουμε εξαγγείλει. 
Σε ό,τι αφορά τον οίστρο της μεταρρύθμισης, από τον οποίο διακατεχόμαστε –και συμμερίζομαι κι εγώ και τη δική σας αγωνία, αλλά και επιθυμία να πραγματοποιήσουμε μια μεταρρύθμιση πέρα από τις αγκυλώσεις του παρελθόντος, τις γραφειοκρατικές και τις κομματικές- μπορώ να σας πω σε ό,τι αφορά το σημείο που έχετε θίξει για τη σχέση των μετακλητών υπαλλήλων και το ρόλο που παίζουν, ότι στο Υπουργείο Διοικητικής Μεταρρύθμισης σχεδόν η πλειοψηφία του γραφείου του Υπουργού αποτελείται από αποφοίτους της Σχολής Δημόσιας Διοίκησης, που είναι δημόσιοι υπάλληλοι.
Δεύτερον, σε όλες τις επιτροπές αξιολόγησης, αυτές δηλαδή που φτιάχνουν τους νέους κανονισμούς και την έκθεση αξιολόγησης όλων των Υπουργείων, μετέχουν απόφοιτοι της Σχολής Δημόσιας Διοίκησης, δηλαδή στελέχη της Δημόσιας Διοίκησης που έχουν τα εχέγγυα εκείνα της αντικειμενικότητας και του υπερκομματισμού, αν θέλετε, της αποστολής τους ως δημόσιοι υπάλληλοι.
Προσωπικά, καταβάλλω κάθε προσπάθεια, αλλά και όλοι οι συνεργάτες, όλο το Υπουργείο καταβάλλουν κάθε προσπάθεια, για να ανταποκριθούμε στις απαιτήσεις της χώρας και στο γιγάντιο αυτό έργο που αναλάβαμε –και ξέρετε καλύτερα από εμένα πόσο δύσκολο είναι- να θέσουμε τις βάσεις απλώς για μια διοίκηση ακομμάτιστη και πολιτικά ουδέτερη, που θα αξιοποιεί και τους μόνιμους δημοσίους υπαλλήλους και τα ικανότερα στελέχη σε επιτελικό έργο. Και αυτός είναι ο σκοπός μας, η επιτελική λειτουργία να επιτελείται κυρίως από ικανά στελέχη της Δημόσιας Διοίκησης και να περιοριστεί, να συρρικνωθεί ο ρόλος των μετακλητών υπαλλήλων, που αυτήν τη στιγμή εργάζονται στα Υπουργεία. 
Σας ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Κυρίες και κύριοι συνάδελφοι, ολοκληρώθηκε η συζήτηση των επικαίρων ερωτήσεων. 
Κύριοι συνάδελφοι έχω την τιμή να ανακοινώσω στο Σώμα το δελτίο επικαίρων ερωτήσεων της Παρασκευής 2 Νοεμβρίου 2012.
Α. ΕΠΙΚΑΙΡΕΣ ΕΡΩΤΗΣΕΙΣ Πρώτου Κύκλου (Άρθρο 130 παράγραφοι 2 και 3 του Κανονισμού της Βουλής) 
1. Η με αριθμό 531/30-10-2012 επίκαιρη ερώτηση του Βουλευτή Α΄ Αθηνών της Νέας Δημοκρατίας κ. Νικήτα Κακλαμάνη προς τον Υπουργό Οικονομικών, σχετικά με την οφειλή 555 εκατομμυρίων ευρώ ορισμένων τραπεζών στο κράτος.
2. Η με αριθμό 543/30-10-2012 επίκαιρη ερώτηση του Βουλευτή Α΄ Πειραιώς του Συνασπισμού Ριζοσπαστικής Αριστεράς – Ενωτικού Κοινωνικού Μετώπου κ. Θεόδωρου Δρίτσα προς τον Υπουργό Εθνικής Άμυνας, σχετικά με την ανάθεση αστυνομικών καθηκόντων σε στρατιωτικούς στην παρέλαση της 28ης Οκτωβρίου στη Θεσσαλονίκη.
3. Η με αριθμό 539/30-10-2012 επίκαιρη ερώτηση της Βουλευτού Κέρκυρας του Πανελλήνιου Σοσιαλιστικού Κινήματος κ. Αγγελικής Γκερέκου προς τον Υπουργό Ναυτιλίας και Αιγαίου, σχετικά με την ιδιωτικοποίηση του Οργανισμού Λιμένος Κέρκυρας.
4. Η με αριθμό 535/30-12-2012 επίκαιρη ερώτηση της Βουλευτού Κοζάνης των Ανεξαρτήτων Ελλήνων κ. Ραχήλ Μακρή προς τον Υπουργό Περιβάλλοντος, Ενέργειας και Κλιματικής Αλλαγής, σχετικά με την πώληση λιγνιτικών και υδροηλεκτρικών μονάδων της ΔΕΗ και την ιδιωτικοποίηση των δικτύων μεταφοράς. 
5. Η με αριθμό 549/30-12-2012 επίκαιρη ερώτηση του Βουλευτή Β΄ Πειραιά του Λαϊκού Συνδέσμου – Χρυσή Αυγή κ. Ιωάννη Λαγού προς τον Υπουργό Δημόσιας Τάξης και Προστασίας του Πολίτη, σχετικά με την αίτηση των δόκιμων αστυφυλάκων Διδυμοτείχου. 
6.Η με αριθμό 541/30-12-2012 επίκαιρη ερώτηση της Βουλευτού Α΄ Θεσσαλονίκης της Δημοκρατικής Αριστεράς κ. Ασημίνας Ξηροτύρη-Αικατερινάρη προς τον Υπουργό Ανάπτυξης, Ανταγωνιστικότητας, Υποδομών, Μεταφορών και Δικτύων, σχετικά με την πορεία υλοποίησης του ΕΣΠΑ.
7. Η με αριθμό 553/30-12-2012 επίκαιρη ερώτηση του Βουλευτή Αχαΐας του Κομμουνιστικού Κόμματος Ελλάδας κ. Νικόλαου Καραθανασόπουλου προς τους Υπουργούς Οικονομικών και Ανάπτυξης, Ανταγωνιστικότητας, Υποδομών, Μεταφορών και Δικτύων, σχετικά με την αποκατάσταση των σεισμοπλήκτων στους Νομούς Αχαΐας, Αιτωλοακαρνανίας και Ηλείας. 
Β. ΕΠΙΚΑΙΡΕΣ ΕΡΩΤΗΣΕΙΣ Δεύτερου Κύκλου (Άρθρο 130 παράγραφοι 2 και 3 του Κανονισμού της Βουλής)
1. Η με αριθμό 532/30-10-2012 επίκαιρη ερώτηση της Βουλευτού Φθιώτιδας της Νέας Δημοκρατίας κ. Ελένης Μακρή-Θεοδώρου προς τον Υπουργό Αγροτικής Ανάπτυξης και Τροφίμων, σχετικά με τη νομιμοποίηση των κτηνοτροφικών εγκαταστάσεων. 
2. Η με αριθμό 540/30-10-2012 επίκαιρη ερώτηση του Βουλευτή Ευβοίας του Πανελλήνιου Σοσιαλιστικού Κινήματος κ. Συμεών Κεδίκογλου προς τον Υπουργό Εργασίας, Κοινωνικής Ασφάλισης και Πρόνοιας, σχετικά με το πρόγραμμα «ΑΡΙΑΔΝΗ».
3. Η με αριθμό 536/30-12-2012 επίκαιρη ερώτηση του Βουλευτή Β΄ Αθηνών των Ανεξαρτήτων Ελλήνων κ. Βασιλείου Καπερνάρου προς τους Υπουργούς Οικονομικών και Εργασίας, Κοινωνικής Ασφάλισης και Πρόνοιας, σχετικά με τον υποσιτισμό μαθητών Δημοτικών Σχολείων της Ξάνθης. 
4. Η με αριθμό 550/30-12-2012 επίκαιρη ερώτηση του Βουλευτή Α΄ Θεσσαλονίκης του Λαϊκού Συνδέσμου – Χρυσή Αυγή κ. Αντωνίου Γρέγου προς τους Υπουργούς Παιδείας και Θρησκευμάτων, Πολιτισμού και Αθλητισμού και Δικαιοσύνης, Διαφάνειας και Ανθρωπίνων Δικαιωμάτων, σχετικά με τους βανδαλισμούς σε σχολεία της δευτεροβάθμιας εκπαίδευσης από καταληψίες. 
5. Η με αριθμό 542/30-12-2012 επίκαιρη ερώτηση του Βουλευτή Ευβοίας της Δημοκρατικής Αριστεράς κ. Δημητρίου Αναγνωστάκη προς τον Υπουργό Οικονομικών, σχετικά με την αύξηση των συνεδριάσεων της επιτροπής του άρθρου 70Α για επίλυση φορολογικών υποθέσεων άνω των 300.000 ευρώ.
6. Η με αριθμό 554/30-12-2012 επίκαιρη ερώτηση του Βουλευτή Αιτωλοακαρνανίας του Κομμουνιστικού Κόμματος Ελλάδας κ. Νικόλαου Μωραϊτη προς τον Υπουργό Παιδείας και Θρησκευμάτων, Πολιτισμού και Αθλητισμού, σχετικά με την αναστολή της λειτουργίας του Μουσείου Θυρρείου. 
Κυρίες και κύριοι συνάδελφοι, δέχεστε στο σημείο αυτό να λύσουμε τη συνεδρίαση;</ChairmanSpeech>
 <Speech><Parlmember>ΟΛΟΙ ΟΙ ΒΟΥΛΕΥΤΕΣ</Parlmember>: Μάλιστα, μάλιστα.
Με τη συναίνεση του Σώματος και ώρα 12.00΄ λύεται η συνεδρίαση για αύριο, ημέρα Παρασκευή 2 Νοεμβρίου 2012 και ώρα 10.00΄, με αντικείμενο εργασιών του Σώματος κοινοβουλευτικό έλεγχο: α) συζήτηση επικαίρων ερωτήσεων και β) συζήτηση της υπ’ αριθμόν 16/11/17-10-2012 επίκαιρης επερώτησης σύμφωνα με την ημερήσια διάταξη που έχει διανεμηθεί. 
Ο</Speech> ΠΡΟΕΔΡΟΣ                                            ΟΙ ΓΡΑΜΜΑΤΕΙΣ
Τελευταία Αποθήκευση:6/11/2012 11:36:00 πμ
Εκτυπώθηκε:6/11/2012 11:28:00 πμ</body>
</html>