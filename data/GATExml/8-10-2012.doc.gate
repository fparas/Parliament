<html><head><meta name="cp:revision" content="2"><meta name="date" content="2012-10-12T09:01:00Z"><meta name="Company" content="OTS"><meta name="Keywords" content=""><meta name="meta:word-count" content="11156"><meta name="subject" content=""><meta name="dc:creator" content="Production"><meta name="extended-properties:Company" content="OTS"><meta name="meta:print-date" content="2012-10-12T07:44:00Z"><meta name="Word-Count" content="11156"><meta name="dcterms:created" content="2012-10-12T09:01:00Z"><meta name="dcterms:modified" content="2012-10-12T09:01:00Z"><meta name="Last-Modified" content="2012-10-12T09:01:00Z"><meta name="Last-Save-Date" content="2012-10-12T09:01:00Z"><meta name="meta:character-count" content="60245"><meta name="Template" content="Normal"><meta name="meta:save-date" content="2012-10-12T09:01:00Z"><meta name="dc:title" content="ΠΡΑΚΤΙΚΑ ΒΟΥΛΗΣ"><meta name="Application-Name" content="Microsoft Office Word"><meta name="modified" content="2012-10-12T09:01:00Z"><meta name="Edit-Time" content="600000000"><meta name="cp:subject" content=""><meta name="Content-Type" content="application/msword"><meta name="creator" content="Production"><meta name="meta:author" content="Production"><meta name="dc:subject" content=""><meta name="extended-properties:Application" content="Microsoft Office Word"><meta name="meta:creation-date" content="2012-10-12T09:01:00Z"><meta name="Last-Printed" content="2012-10-12T07:44:00Z"><meta name="meta:last-author" content="n.tasoula"><meta name="Comments" content=""><meta name="Creation-Date" content="2012-10-12T09:01:00Z"><meta name="xmpTPg:NPages" content="1"><meta name="resourceName" content="8-10-2012.doc"><meta name="Last-Author" content="n.tasoula"><meta name="w:comments" content=""><meta name="Character Count" content="60245"><meta name="Page-Count" content="1"><meta name="Revision-Number" content="2"><meta name="extended-properties:Template" content="Normal"><meta name="meta:keyword" content=""><meta name="Author" content="Production"><meta name="comment" content=""><meta name="meta:page-count" content="1"></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta>ΠΡΑΚΤΙΚΑ ΒΟΥΛΗΣ</head>
<body>ΣΥΝΕΔΡΙΑΣΗ 8-10-2012		ΣΕΛ. 3
(Σημείωση: Ο παρακάτω πίνακας περιεχομένων δεν αποτελεί το τελικό κείμενο, διότι εκκρεμούν ορθογραφικές και συντακτικές διορθώσεις)
ΠΙΝΑΚΑΣ ΠΕΡΙΕΧΟΜΕΝΩΝ
 ΙΕ’ ΠΕΡΙΟΔΟΣ 
ΠΡΟΕΔΡΕΥΟΜΕΝΗΣ ΚΟΙΝΟΒΟΥΛΕΥΤΙΚΗΣ ΔΗΜΟΚΡΑΤΙΑΣ
ΣΥΝΟΔΟΣ Α΄
ΣΥΝΕΔΡΙΑΣΗ ΜΓ΄
Δευτέρα 8 Οκτωβρίου 2012 
ΘΕΜΑΤΑ
Α. ΕΙΔΙΚΑ ΘΕΜΑΤΑ 
Επικύρωση Πρακτικών, σελ. 
Β. ΚΟΙΝΟΒΟΥΛΕΥΤΙΚΟΣ ΕΛΕΓΧΟΣ 
1. Κατάθεση αναφορών, σελ. 
2. Απαντήσεις Υπουργών σε ερωτήσεις Βουλευτών, σελ. 
3. Ανακοίνωση του δελτίου αναφορών και ερωτήσεων της Τρίτης 9 Οκτωβρίου 2012, σελ. 
4. Συζήτηση επικαίρων ερωτήσεων: 
 α)Προς τον Υφυπουργό στον Πρωθυπουργό, σχετικά με το καθεστώς λειτουργίας τηλεοπτικών σταθμών εθνικής εμβέλειας, σελ. 
 β)Προς τον Υπουργό Οικονομικών σχετικά με την πάταξη φορολογικών αδικημάτων, σελ. 
 γ)Προς τον Υπουργό Παιδείας και Θρησκευμάτων, Πολιτισμού και Αθλητισμού:
  i)σχετικά με τα Ελληνικά Σχολεία του εξωτερικού, σελ. 
  ii)σχετικά με την αντιμετώπιση των προβλημάτων στην στελέχωση των σχολείων Ειδικής Αγωγής, σελ. 
Γ. ΝΟΜΟΘΕΤΙΚΗ ΕΡΓΑΣΙΑ 
Κατάθεση πρότασης νόμου:
Ο Πρόεδρος της Κοινοβουλευτικής Ομάδας του Λαϊκού Συνδέσμου &quot;ΧΡΥΣΗ ΑΥΓΗ&quot; κ. Νικόλαος Μιχαλολιάκος και οι Βουλευτές του Κόμματός του κατέθεσαν πρόταση νόμου: &quot;Ανακήρυξη της Αποκλειστικής Οικονομικής Ζώνης από την Ελληνική Δημοκρατία&quot;, σελ. 
ΠΡΟΕΔΡΕΥΟΝΤΕΣ
ΔΡΑΓΑΣΑΚΗΣ Ι., σελ.
ΟΜΙΛΗΤΕΣ
Α. Επί των επικαίρων ερωτήσεων:
ΒΑΜΒΑΚΑ Ε. , σελ.
ΚΕΔΙΚΟΓΛΟΥ Σ. , σελ.
ΚΟΥΙΚ Τ. , σελ.
ΜΑΥΡΑΓΑΝΗΣ Γ. , σελ.
ΠΑΠΑΔΗΜΟΥΛΗΣ Δ. , σελ.
ΠΑΠΑΘΕΟΔΩΡΟΥ Θ. , σελ.
ΧΡΙΣΤΟΦΙΛΟΠΟΥΛΟΥ Π. , σελ.
ΠΡΑΚΤΙΚΑ ΒΟΥΛΗΣ
ΙΕ΄ ΠΕΡΙΟΔΟΣ 
ΠΡΟΕΔΡΕΥΟΜΕΝΗΣ ΚΟΙΝΟΒΟΥΛΕΥΤΙΚΗΣ ΔΗΜΟΚΡΑΤΙΑΣ
ΣΥΝΟΔΟΣ Α΄
ΣΥΝΕΔΡΙΑΣΗ ΜΓ΄
Δευτέρα 8 Οκτωβρίου 2012
Αθήνα, σήμερα στις 8 Οκτωβρίου 2012, ημέρα Δευτέρα και ώρα 18.05΄ συνήλθε στην Αίθουσα των συνεδριάσεων του Βουλευτηρίου η Βουλή σε ολομέλεια για να συνεδριάσει υπό την προεδρία του Δ΄ Αντιπροέδρου αυτής κ. ΙΩΑΝΝΗ ΔΡΑΓΑΣΑΚΗ .
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Κυρίες και κύριοι συνάδελφοι, αρχίζει η συνεδρίαση.
Παρακαλείται ο κύριος Γραμματέας να ανακοινώσει τις αναφορές προς το Σώμα. 
(Ανακοινώνονται προς το Σώμα από τον κ. Απόστολο Αλεξόπουλο, Βουλευτή Β΄ Αθηνών, τα ακόλουθα:
Α. ΚΑΤΑΘΕΣΗ ΑΝΑΦΟΡΩΝ
1) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αφορά στην καθυστέρηση των έργων για την επέκταση του προαστιακού στα Αραχωβίτικα Πατρών.
2) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται στην παράσταση διαμαρτυρίας που θα πραγματοποιήσουν τα μέλη του Διοικητικού Συμβουλίου της Ένωσης Υπαλλήλων Νομού Αχαΐας στον αρχηγό της ΕΛΑΣ λόγω ελλιπούς ενίσχυσής τους.
3) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αφορά τις ενέργειες που πρέπει να γίνουν για την αξιοποίηση του Σκαγιοπολείου κληροδοτήματος στην Πάτρα.
4) Ο Βουλευτής Β΄ Αθηνών κ. ΗΛΙΑΣ ΠΑΝΑΓΙΩΤΑΡΟΣ κατέθεσε αναφορά με την οποία το προσωπικό των Τουριστικών Επιχειρήσεων Καψή Θεσσαλονίκης αιτείται την επίλυση των προβλημάτων βιωσιμότητας των ξενοδοχειακών επιχειρήσεων εξαιτίας της συσσώρευσης χρεών διαμονής Λίβυων τραυματιών.
5) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αφορά στην πειθαρχική δίωξη που ασκήθηκε από τον Υπουργό Υγείας για την υπόθεση έκδοσης πλαστών πιστοποιητικών τυφλότητας από την υγειονομική επιτροπή Ζακύνθου.
6) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία ο κ. Θωμάς Γιαννακούλης εκφράζει τη δυσαρέσκειά του για το γεγονός ότι έχουν παρέλθει τρία χρόνια από την επιτυχία του σε διαγωνισμό του ΑΣΕΠ για το Υπουργείο Εθνικής Άμυνας και παραμένει άνεργος.
7) Ο Βουλευτής Καρδίτσης κ. ΠΑΥΛΟΣ ΣΙΟΥΦΑΣ κατέθεσε αναφορά με την οποία διαμαρτύρεται για τη διακοπή λειτουργίας της ΔΟΥ Σοφάδων Καρδίτσας.
8) Οι Βουλευτές, Μαγνησίας κ. ΠΑΡΙΣΗΣ (ΠΑΡΙΣ) ΜΟΥΤΣΙΝΑΣ και Αχαΐας κ. ΝΙΚΟΛΑΟΣ ΤΣΟΥΚΑΛΗΣ κατέθεσαν αναφορά με την οποία οι εργαζόμενοι της ΑΤΕ LEASING αιτούνται ίση μεταχείριση με τους συναδέλφους τους στην ΑΤΕ ΒΑΝΚ και τη διασφάλιση των θέσεων εργασίας τους.
9) Ο Βουλευτής Ηρακλείου κ. ΜΙΧΑΗΛ ΚΡΙΤΣΩΤΑΚΗΣ κατέθεσε αναφορά με την οποία το Εργατικό Κέντρο Ηρακλείου Κρήτης διαμαρτύρεται για την ανάθεση σε ιδιωτική εταιρεία των ραντεβού του ΕΟΠΥΥ.
10) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία Σύλλογοι Πολυτέκνων Δυτικής Μακεδονίας επισημαίνουν την άνιση μεταχείριση των τέκνων πολύτεκνων οικογενειών μετά τα αποτελέσματα των πρόσφατων πανελλαδικών εξετάσεων.
11) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία η Ένωση Αστυνομικών Υπαλλήλων Αχαΐας εκφράζει τη διαμαρτυρία της για το ελλιπές αστυνομικό προσωπικό με το οποίο ενισχύθηκε η Αστυνομική Διεύθυνση Αχαΐας κατά τις έκτακτες μεταθέσεις.
12) Οι Βουλευτές, Β΄ Αθηνών κ. ΧΑΡΟΥΛΑ (ΧΑΡΑ) ΚΑΦΑΝΤΑΡΗ και Επικρατείας κ. ΘΕΑΝΩ ΦΩΤΙΟΥ κατέθεσαν αναφορά με την οποία ο Ενιαίος Φορέας Μελών ΔΕΠ του Ελληνικού Ανοικτού Πανεπιστημίου επισημαίνει τα προβλήματα που δημιουργούνται από τον τρόπο επιλογής της Διοικούσας Επιτροπής του Ιδρύματος και τον τρόπο διοίκησης, με αποτέλεσμα την υποβάθμιση των σπουδών και την απαξίωση του Ιδρύματος στην πανεπιστημιακή κοινότητα.
13) Οι Βουλευτές Ηρακλείου κ. ΜΙΧΑΗΛ ΚΡΙΤΣΩΤΑΚΗΣ και κ. ΜΑΡΙΑ ΔΙΑΚΑΚΗ κατέθεσαν αναφορά με την οποία ο Δήμος Μινώα Πεδιάδας Νομού Ηρακλείου αιτείται τη διατήρηση του παραρτήματος ΙΚΑ Αρκαλοχωρίου και την αναβάθμισή του σε υποκατάστημα.
14) Ο Βουλευτής Νομού Αττικής κ. ΓΕΩΡΓΙΟΣ ΠΑΝΤΖΑΣ κατέθεσε αναφορά με την οποία ο Δήμος Λαυρεωτικής Ν. Αττικής αιτείται την επίλυση του προβλήματος μεταφοράς μαθητών του δήμου σε σχολεία της περιοχής.
15) Ο Βουλευτής Ηρακλείου κ. ΕΛΕΥΘΕΡΙΟΣ ΑΥΓΕΝΑΚΗΣ κατέθεσε αναφορά με την οποία το Σωματείο Κωφών Ηρακλείου Κρήτης «ΚΑΝΤΙΑ» αιτείται τη λήψη επιχορήγησης από το προϊόν του Ειδικού Κρατικού Λαχείου του οικονομικού έτους 2011.
16) Ο Βουλευτής Νομού Αττικής κ. ΓΕΩΡΓΙΟΣ ΠΑΝΤΖΑΣ κατέθεσε αναφορά με την οποία το Εργατοϋπαλληλικό Κέντρο Ελευσίνας εκφράζει τη δυσαρέσκειά του για τη στάση της ΔΕΗ απέναντι σε ευπαθείς κοινωνικές ομάδες της ευρύτερης περιοχής του Θριάσιου Πεδίου.
17) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία τα μέλη της Πολυτεχνικής Παρέμβασης Πατρών και Περιχώρων αιτούνται την εφαρμογή μειωμένων μηνιαίων εισφορών για τους αθλητές των ακαδημιών που προέρχονται από πολύτεκνες οικογένειες.
18) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία ο κ. Ιωάννης Ματσούκας αιτείται την επέκταση του ορίου ενεργού υπηρεσίας των μελών ΔΕΠ και την εξοικονόμηση πόρων στο δημόσιο.
19) Η Βουλευτής Ιωαννίνων κ. ΑΝΝΑ-ΜΙΣΕΛ ΑΣΗΜΑΚΟΠΟΥΛΟΥ κατέθεσε αναφορά με την οποία οι πρώην εργαζόμενοι της Συνεταιριστικής Βιομηχανίας Επεξεργασίας Κρέατος Ηπείρου «ΣΒΕΚΗ Α.Ε.» εκφράζουν τη δυσαρέσκειά τους για τη μη καταβολή του συνόλου των απαιτήσεών τους λόγω παρέμβασης της Διοίκησης του ΙΚΑ.
20) Ο Βουλευτής Πέλλης κ. ΓΕΩΡΓΙΟΣ ΚΑΡΑΣΜΑΝΗΣ κατέθεσε αναφορά με την οποία η Ψυχιατρική Κλινική Κατερίνης «ΕΛΠΙΔΑ» επισημαίνει τη δύσκολη θέση στην οποία περιέρχονται οι ασφαλισμένοι και ιδιαίτερα όσοι ανήκουν στην κοινωνικά και ιατρικά ευαίσθητη ομάδα των ψυχικά πασχόντων μετά την απόφαση του ασφαλιστικού τους οργανισμού να μην καλύπτει πλέον καμία δαπάνη νοσηλείας.
21) Ο Βουλευτής Ηλείας κ. ΓΕΩΡΓΙΟΣ ΚΟΝΤΟΓΙΑΝΝΗΣ κατέθεσε αναφορά με την οποία ο Σύλλογος Υπαλλήλων του Υπουργείου Εθνικής Άμυνας του Νομού Ηλείας καταθέτει τις προτάσεις του για την αναβάθμιση της Σχολής Εκπαιδεύσεως Τεχνιτών Τηλεπικοινωνίας
22) Οι Βουλευτές, Α΄ Θεσσαλονίκης κ. ΘΕΟΔΟΣΙΟΣ ΚΩΝΣΤΑΝΤΙΝΙΔΗΣ, Β΄ Θεσσαλονίκης κ. ΕΛΕΝΗ ΓΕΡΑΣΙΜΙΔΟΥ, Λαρίσης κ. ΓΕΩΡΓΙΟΣ ΛΑΜΠΡΟΥΛΗΣ και Β΄ Πειραιώς κ. ΔΙΑΜΑΝΤΩ ΜΑΝΩΛΑΚΟΥ κατέθεσαν αναφορά με την οποία η Ομοσπονδία Εργαζομένων Βιομηχανιών Ζαχάρεως Ελλάδος αιτείται τη διάσωση της Ελληνικής Βιομηχανίας Ζάχαρης.
23) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία η Πανελλήνια Ομοσπονδία Αστυνομικών Υπαλλήλων αιτείται την αποκατάσταση της αδικίας σχετικά με τις τακτικές μεταθέσεις του 2012.
24) Η Βουλευτής Φθιώτιδας κ. ΕΛΕΝΗ ΜΑΚΡΗ-ΘΕΟΔΩΡΟΥ κατέθεσε αναφορά με την οποία ο Δήμαρχος Λοκρών Νομού Φθιώτιδας αιτείται να αποκατασταθούν οι σοβαρές ζημιές στο οδικό δίκτυο και την αγροτική οδοποιία που προκλήθηκαν από τα έντονα καιρικά φαινόμενα της 14ης Σεπτεμβρίου 2012.
25) Ο Βουλευτής Ηλείας κ. ΓΕΩΡΓΙΟΣ ΚΟΝΤΟΓΙΑΝΝΗΣ κατέθεσε δημοσίευμα εφημερίδας το οποίο αναφέρεται σε παρατυπίες που σημειώθηκαν σε διαγωνισμό για την πρόσληψη εποχικών πυροσβεστών.
26) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία η Πανελλήνια Ομοσπονδία Συλλόγων Διδακτικού και Ερευνητικού Προσωπικού, η Ομοσπονδία Συλλόγων Εκπαιδευτικού Προσωπικού και η ΄Ενωση Ελλήνων Ερευνητών καταθέτουν υπόμνημα σχετικά με τις σημαντικές περικοπές στα ειδικά μισθολόγια των ακαδημαϊκών δασκάλων και ερευνητών.
27) Ο Βουλευτής Πέλλης κ. ΓΕΩΡΓΙΟΣ ΚΑΡΑΣΜΑΝΗΣ κατέθεσε αναφορά με την οποία ο Δήμαρχος Αλμωπίας Νομού Πέλλας αιτείται να εγκριθούν οι ετήσιες συμβάσεις του καλλιτεχνικού διδακτικού προσωπικού των Δημοτικών Ωδείων.
28) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία η Εθνική Συνομοσπονδία Ελληνικού Εμπορίου αιτείται την αποτροπή πρόσθετης επιμήκυνσης του ισχύοντος φορολογικού συστήματος.
29) Ο Βουλευτής Πέλλης κ. ΓΕΩΡΓΙΟΣ ΚΑΡΑΣΜΑΝΗΣ κατέθεσε αναφορά με την οποία Σύλλογοι Εργαζομένων του Νομού Πέλλας και ο Δικηγορικός Σύλλογος Γιαννιτσών εκφράζουν την αντίθεσή τους στην ακολουθούμενη οικονομική πολιτική της Κυβέρνησης και στα επικείμενα νέα δημοσιονομικά μέτρα.
30) Ο Βουλευτής Πέλλης κ. ΓΕΩΡΓΙΟΣ ΚΑΡΑΣΜΑΝΗΣ κατέθεσε αναφορά με την οποία η Ανώτατη Συνομοσπονδία Πολυτέκνων Ελλάδος εκφράζει τη διαμαρτυρία της για την κατάργηση των πολυτεκνικών επιδομάτων και τη φορολόγηση των πολυτέκνων και προτείνει μέτρα για την επίλυση των προβλημάτων τους.
31) Ο Βουλευτής Κορινθίας κ. ΧΡΙΣΤΟΣ ΔΗΜΑΣ κατέθεσε αναφορά με την οποία ο Εμπορικός Σύλλογος Κιάτου Νομού Κορινθίας εκφράζει την αντίθεσή του στο ενδεχόμενο κλείσιμο δημοσίων υπηρεσιών στο Κιάτο Κορινθίας.
32) Ο Βουλευτής Ηρακλείου κ. ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ κατέθεσε δημοσίευμα εφημερίδας το οποίο αφορά την αντίθεση του Προέδρου του Τεχνικού Επιμελητηρίου Ελλάδος στην αύξηση των ασφαλιστικών εισφορών και στην πεποίθησή του ότι αυτή δεν εξυπηρετεί τη βιωσιμότητα του ταμείου.
33) Ο Βουλευτής Καβάλας κ. ΓΕΩΡΓΙΟΣ ΚΑΛΑΝΤΖΗΣ κατέθεσε αναφορά με την οποία η Ομοσπονδία Επαγγελματιών, Βιοτεχνών και Εμπόρων Νομού Καβάλας επισημαίνει τις δυσκολίες που αντιμετωπίζουν οι μικρομεσαίοι επαγγελματίες λόγω των φόρων και εισφορών που οφείλουν να καταβάλουν.
34) Ο Βουλευτής Ηρακλείου κ. ΜΙΧΑΗΛ ΚΡΙΤΣΩΤΑΚΗΣ κατέθεσε αναφορά με την οποία το Σωματείο Κωφών Ηρακλείου Κρήτης «ΚΑΝΤΙΑ» αιτείται τη λήψη της επιχορήγησης από το προϊόν του Ειδικού Κρατικού Λαχείου του οικονομικού έτους 2011.
35) Ο Βουλευτής Μαγνησίας κ. ΠΑΡΙΣΗΣ (ΠΑΡΙΣ) ΜΟΥΤΣΙΝΑΣ κατέθεσε αναφορά με την οποία η Ένωση Αστυνομικών Υπαλλήλων Νομού Μαγνησίας αιτείται την ενίσχυση της Αστυνομικής Διεύθυνσης Μαγνησίας από τις συμπληρωματικές μεταθέσεις και προτείνει βελτιώσεις στη διάρθρωση των υπηρεσιών.
36) Ο Βουλευτής Α΄ Πειραιώς κ. ΘΕΟΔΩΡΟΣ ΔΡΙΤΣΑΣ κατέθεσε αναφορά με την οποία ο Σύλλογος Προσωπικού του Οίκου Ναύτου αιτείται τη διασφάλιση των θέσεων εργασίας που τίθενται σε κίνδυνο από απόφαση του Διοικητικού του Συμβουλίου η οποία είναι αντίθετη με το άρθρο 46 του ν. 4075/2012 «Συνταξιοδοτικές ρυθμίσεις, ενιαίο μισθολόγιο-βαθμολόγιο και εργασιακή εφεδρεία».
37) Ο Βουλευτής Μαγνησίας κ. ΠΑΡΙΣΗΣ (ΠΑΡΙΣ) ΜΟΥΤΣΙΝΑΣ κατέθεσε αναφορά με την οποία το Λιμενικό Ταμείο Σκοπέλου αιτείται την άμεση αποκατάσταση των προβλημάτων στα λιμάνια αρμοδιότητας του Λιμενικού Ταμείου Σκοπέλου, καθώς τα νησιά των Σποράδων κινδυνεύουν να μείνουν χωρίς δυνατότητα προσέγγισης οχηματαγωγών πλοίων.
38) Ο Βουλευτής Β΄ Αθηνών κ. ΔΗΜΗΤΡΙΟΣ ΣΤΡΑΤΟΥΛΗΣ κατέθεσε αναφορά με την οποία ο Σύνδεσμος Συνταξιούχων Εφημεριδοπωλητών και Υπαλλήλων Πρακτορείων Αθηνών και Περιχώρων επισημαίνουν την αδυναμία καταβολής συντάξεων για τον επόμενο μήνα από το Ταμείο τους, ως συνέπεια της ζημίας που υπέστησαν τα ασφαλιστικά ταμεία λόγω του «κουρέματος».
39) Ο Βουλευτής Ηρακλείου κ. ΒΑΣΙΛΕΙΟΣ ΚΕΓΚΕΡΟΓΛΟΥ κατέθεσε αναφορά με την οποία αιτείται την άμεση επίλυση των προβλημάτων που προκαλούν οι ελλείψεις σε υλικά και φάρμακα στα νοσοκομεία του Νομού Ηρακλείου.
40) Οι Βουλευτές, Χαλκιδικής κ. ΑΙΚΑΤΕΡΙΝΗ ΙΓΓΛΕΖΗ και Β΄ Αθηνών κ. ΔΗΜΗΤΡΙΟΣ ΣΤΡΑΤΟΥΛΗΣ κατέθεσαν αναφορά με την οποία το Σωματείο Υπαλλήλων Παιγνίων και Λοιπών Ειδικοτήτων Καζίνο «Πόρτο Καρράς» καταγγέλλει τη συρρίκνωση των εργασιακών δικαιωμάτων των εργαζομένων και αιτείται την καταβολή των δεδουλευμένων τους.
41) Ο Βουλευτής Νομού Αττικής κ. ΗΛΙΑΣ ΚΑΣΙΔΙΑΡΗΣ κατέθεσε αναφορά με την οποία κάτοικοι της περιοχής του Ασπροπύργου Αττικής διαμαρτύρονται για τον παράνομο καταυλισμό Ρομά στην περιοχή και τα προβλήματα που δημιουργούνται.
Β. ΑΠΑΝΤΗΣΕΙΣ ΥΠΟΥΡΓΩΝ ΣΕ ΕΡΩΤΗΣΕΙΣ ΒΟΥΛΕΥΤΩΝ
1. Στην με αριθμό 203/18/07/2012 ερώτηση του Βουλευτή κ. Γεωργιάδη Σπυρίδωνος - Αδώνιδος δόθηκε με το υπ’ αριθμ. 103465/IH EΞ/10-9-2012 έγγραφο από τον Υπουργό Παιδείας και Θρησκευμάτων, Πολιτισμού, Αθλητισμού η ακόλουθη απάντηση:
2. Στην με αριθμό 1023/24/08/2012 ερώτηση του Βουλευτή κ. Κεγκέρογλου Βασιλείου δόθηκε με το υπ’ αριθμ. 372/11-09-2012 έγγραφο από τον Υπουργό Δικαιοσύνης, Διαφάνειας και Ανθρωπίνων Δικαιωμάτων η ακόλουθη απάντηση:</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ευχαριστούμε τον κ. Αλεξόπουλο. 
Ο Πρόεδρος της Κοινοβουλευτικής Ομάδας του Λαϊκού Συνδέσμου «ΧΡΥΣΗ ΑΥΓΗ» κ. Νικόλαος Μιχαλολιάκος και οι Βουλευτές του κόμματός του κατέθεσαν πρόταση νόμου: «Ανακήρυξη της Αποκλειστικής Οικονομικής Ζώνης από την Ελληνική Δημοκρατία». 
Παραπέμπεται στην αρμόδια Διαρκή Επιτροπή. 
Κυρίες και κύριοι συνάδελφοι, έχω την τιμή να ανακοινώσω στο Σώμα το δελτίο αναφορών και ερωτήσεων της Τρίτης 9 Οκτωβρίου 2012. 
Α. ΑΝΑΦΟΡΕΣ – ΕΡΩΤΗΣΕΙΣ Πρώτου Κύκλου (Άρθρο 130 παράγραφος 5 του Κανονισμού της Βουλής)
1. Η με αριθμό 182/23-8-2012 αναφορά του Βουλευτή Επικρατείας της Νέας Δημοκρατίας κ. Ιωάννη Μιχελάκη προς τον Υπουργό Οικονομικών, σχετικά με την ένταξη των Ελλήνων ιδιωτών φυσικών προσώπων κατόχων ομολόγων του ελληνικού δημοσίου στο PSI+.
2. Η με αριθμό 709/3-8-2012 ερώτηση του Βουλευτή Κερκύρας του Συνασπισμού Ριζοσπαστικής Αριστεράς – Ενωτικού Κοινωνικού Μετώπου κ. Στέφανου Σαμοΐλη προς τον Υπουργό Υγείας, σχετικά με τα προβλήματα που αντιμετωπίζει το Γενικό Νοσοκομείο Κέρκυρας. 
3. Η με αριθμό 998/24-8-2012 ερώτηση του Βουλευτή Ευβοίας του Πανελλήνιου Σοσιαλιστικού Κινήματος κ. Συμεών Κεδίκογλου προς τον Υπουργό Υγείας, σχετικά με το κόστος της τηλεφωνικής κλήσης των ασφαλισμένων στον ΕΟΠΥΥ. 
4. Η με αριθμό 817/20-8-2012 ερώτηση της Βουλευτού Μαγνησίας των Ανεξάρτητων Ελλήνων κ. Μαρίνας Χρυσοβελώνη προς τον Υπουργό Εργασίας, Κοινωνικής Ασφάλισης και Πρόνοιας, σχετικά με την επιστροφή αχρεωστήτως των καταβληθεισών παράνομων συντάξεων σε Έλληνες και αλλοδαπούς. 
5. Η με αριθμό 613/33/1-8-2012 ερώτηση και αίτηση κατάθεσης εγγράφων του Βουλευτή Σερρών του Λαϊκού Συνδέσμου – Χρυσή Αυγή κ. Αρτέμιου Ματθαιόπουλου προς τον Υπουργό Οικονομικών, σχετικά με τη μεταολυμπιακή χρήση των αθλητικών εγκαταστάσεων των Ολυμπιακών Αγώνων του 2004. 
6. Η με αριθμό 518/30-7-2012 ερώτηση του Βουλευτή Ευβοίας της Δημοκρατικής Αριστεράς κ. Δημητρίου Αναγνωστάκη προς τον Υπουργό Οικονομικών, σχετικά με τα δάνεια σε επιχειρήσεις στους πυρόπληκτους νομούς. 
7. Η με αριθμό 1206/31-8-2012 ερώτηση της Βουλευτού Β΄ Πειραιώς του Κομμουνιστικού Κόμματος Ελλάδας κ. Διαμάντως Μανωλάκου προς τον Υπουργό Υγείας, σχετικά με την επαρκή στελέχωση του Νοσοκομείου Ύδρας με ιατρικό, νοσηλευτικό και λοιπό προσωπικό. 
Β. ΑΝΑΦΟΡΕΣ – ΕΡΩΤΗΣΕΙΣ Δεύτερου Κύκλου (Άρθρο 130 παράγραφος 5 του Κανονισμού της Βουλής)
1. Η με αριθμό 1226/3-9-2012 ερώτηση της Βουλευτού Α΄ Θεσσαλονίκης του Συνασπισμού Ριζοσπαστικής Αριστεράς – Ενωτικού Κοινωνικού Μετώπου κ. Δέσποινας Χαραλαμπίδου προς τον Υπουργό Εργασίας, Κοινωνικής Ασφάλισης και Πρόνοιας, σχετικά με τις απολύσεις εργαζομένων στα έργα του μετρό Θεσσαλονίκης.</ChairmanSpeech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Κυρίες και κύριοι συνάδελφοι, εισερχόμαστε στη συζήτηση των 
ΕΠΙΚΑΙΡΩΝ ΕΡΩΤΗΣΕΩΝ
Η πρώτη με αριθμό 363/2-10-2012 επίκαιρη ερώτηση πρώτου κύκλου της Βουλευτού της Νέας Δημοκρατίας κ. Ασημίνας Σκόνδρα προς τον Υπουργό Διοικητικής Μεταρρύθμισης και Ηλεκτρονικής Διακυβέρνησης, σχετικά με την αλλαγή στο καθεστώς συνυπηρέτησης, μετάθεσης και απόσπασης δημοσίων υπαλλήλων δεν θα συζητηθεί μετά από συνεννόηση Υπουργού και Βουλευτού και διαγράφεται. 
Θα συζητηθεί η δεύτερη με αριθμό 381/2-10-2012 επίκαιρη ερώτηση πρώτου κύκλου του Βουλευτή του Συνασπισμού Ριζοσπαστικής Αριστεράς – Ενωτικού Κοινωνικού Μετώπου κ. Δημητρίου Παπαδημούλη προς τον Υπουργό Ανάπτυξης, Ανταγωνιστικότητας, Υποδομών, Μεταφορών και Δικτύων και τον Υφυπουργό στον Πρωθυπουργό, σχετικά με το καθεστώς λειτουργίας τηλεοπτικών σταθμών εθνικής εμβέλειας. 
Θα απαντήσει ο Υπουργός κ. Σίμος Κεδίκογλου. 
Ορίστε, κύριε Παπαδημούλη, έχετε το λόγο για δύο λεπτά.</ChairmanSpeech> 
<Speech><Parlmember>ΔΗΜΗΤΡΙΟΣ ΠΑΠΑΔΗΜΟΥΛΗΣ</Parlmember>: Ευχαριστώ, κύριε Πρόεδρε. 
Κύριε Υπουργέ, η Ελλάδα είναι η μόνη χώρα στην Ευρώπη που με ευθύνη των κυβερνήσεων της Νέας Δημοκρατίας και του ΠΑΣΟΚ επί δεκαετίες τα τηλεοπτικά κανάλια εθνικής εμβέλειας εκπέμπουν σε ένα καθεστώς άναρχο, αρρύθμιστο και αυθαίρετο. 
Από το 1995 παραμένει ένα καθεστώς προσωρινής νομιμότητας με διαδοχικές παρατάσεις. Και ήρθε το 2010 με την απόφαση 3578 το ίδιο το Συμβούλιο της Επικρατείας να χαρακτηρίσει αυτό το καθεστώς των προσωρινών ανανεώσεων παράνομο και αντισυνταγματικό.
Οι τηλεοπτικές συχνότητες εθνικής εμβέλειας είναι δημόσιο αγαθό. Σε όλες τις χώρες της Ευρώπης δίνονται μετά από διαγωνισμό και φέρνουν στο ταμείο δημόσια έσοδα. Έχετε δίπλα σας και το συναρμόδιο συνάδελφό σας, τον κ. Μαυραγάνη. Μόνο στην Ελλάδα αυτός ο διαγωνισμός έχει κόκκαλα και παρ’ ότι έχει αποφασιστεί με νόμο από το ’95, δεν έχει γίνει ακόμη. Γιατί; Για να συνεχίζεται μία προνομιακή εκχώρηση αυτών των συχνοτήτων στους ιδιοκτήτες μεγαλοεπιχειρηματίες που είναι οι μεγαλομέτοχοι των καναλιών αυτών και να υπάρχει το παιχνίδι της πολιτικής δοσοληψίας. Σου δίνω την παράταση αυτού του προνομίου, χωρίς κανόνες, χωρίς διαγωνισμό, χωρίς έσοδα και μου δίνεις πολιτική στήριξη, στα κόμματα που δρομολόγησαν αυτή τη διαδικασία.
Σας ερωτώ, λοιπόν: Γιατί επί είκοσι χρόνια δεν εφαρμόζονται οι προβλέψεις του νόμου του ’95; Στον κρατικό προϋπολογισμό του 2011 είχε προβλεφθεί έσοδο 350 εκατομμύριων ευρώ από το διαγωνισμό για την αδειοδότηση των τηλεοπτικών σταθμών εθνικής εμβέλειας. Πόσα εισπράχθηκαν από αυτά; Μηδέν. 
Γιατί δεν μπήκε αντίστοιχο έσοδο το 2012; Γιατί δεν υπάρχει στο προσχέδιο του προϋπολογισμού για το 2013, παρ’ ότι έχετε δεσμευτεί ότι μέχρι το τέλος του 2013 θα έχει ολοκληρωθεί αυτή η διαδικασία.
Πότε θα σταματήσει επιτέλους αυτό το καθεστώς των διαδοχικών παρατάσεων της αυθαιρεσίας και της ανομίας που το ίδιο το Συμβούλιο της Επικρατείας έχει χαρακτηρίσει παράνομο; 
Επίσης, μπορείτε να μας πείτε από το 1995 μέχρι τώρα κάθε χρονιά πόσα έσοδα μάζεψε το ελλειμματικό και υπερχρεωμένο δημόσιο ταμείο από τη χρήση αυτών των συχνοτήτων;</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ο κ. Κεδίκογλου έχει το λόγο για τρία λεπτά.</ChairmanSpeech>
<Speech><Parlmember>ΣΙΜΕΩΝ ΚΕΔΙΚΟΓΛΟΥ</Parlmember> (Υφυπουργός στον Πρωθυπουργό): Ευχαριστώ, κύριε Πρόεδρε.
Τη διαφοροποιήσατε ελαφρώς την ερώτησή σας, αλλά θα σας καλύψω.
Συμφωνώ, κύριε Παπαδημούλη, είναι μία παγκόσμια πρωτοτυπία το καθεστώς των εικοσαετών προσωρινών αδειών. Να σας υπενθυμίσω ότι όταν ξεκίνησε –θα συμφωνήσετε φαντάζομαι ότι η μετάβαση στην ελεύθερη τηλεόραση, στους ιδιωτικούς σταθμούς δεν έγινε με τον καλύτερο τρόπο. Ήταν και η Αριστερά στην κυβέρνηση όταν ξεκίνησε η όλη διαδικασία και είναι ένα φαινόμενο που είκοσι χρόνια ταλανίζει το πολιτικό σύστημα. Δεν είναι ένα φαινόμενο σημερινό, και φυσικά δεν αποτελεί προνομιακό αντικείμενο διερεύνησης της Αριστεράς. 
Προσωπικά εγώ ο ίδιος, όχι μόνο ως δημοσιογράφος, ως Βουλευτής της Κυβέρνησης αλλά και της Αντιπολίτευσης, ως&#160;Τομεάρχης&#160;ΜΜΕ στη Νέα Δημοκρατία προσπάθησα να εισχωρήσω στα «άδυτα» του τηλεοπτικού-νομοθετικού σκηνικού και να κατανοήσω μερικές φορές μέχρι και τα ακατανόητα.&#160;
Θα σας απαντήσω αναλυτικά σε όλες τις ερωτήσεις σας, τις οποίες μου έχετε υποβάλει, ενημερώνοντάς σας παράλληλα&#160;ότι όταν ανέλαβα&#160;τα&#160;καθήκοντα&#160;μου&#160;πριν από μόλις τρεις μήνες, είχα και εγώ τις ίδιες απορίες με εσάς.&#160;
Οι απαντήσεις που έχω να σας δώσω είναι οι εξής:
Αναφορικά με το ποια είναι τα ετήσια έσοδα του δημοσίου, σας ενημερώνω ότι από το 1995 έως και το 2010 έχουν καταλογιστεί από την αρμόδια υπηρεσία της Γενικής Γραμματείας Μέσων Ενημέρωσης στους τηλεοπτικούς σταθμούς εθνικής εμβέλειας ποσά συνολικού ύψους 105.000.000 ευρώ περίπου, που αντιστοιχούν στο προβλεπόμενο ετήσιο αντάλλαγμα υπέρ του ελληνικού δημοσίου για τη χρήση των διαύλων ραδιοσυχνοτήτων. 
Η αρμόδια υπηρεσία έχει προβεί στις προβλεπόμενες ενέργειες ακόμα και έναντι τηλεοπτικών σταθμών που δεν έχουν υποβάλει στοιχεία, προκειμένου να επιταχύνουν τις διαδικασίες υποβολής&#160;τους. Για το έτος 2011&#160;εκκρεμεί&#160;η υπογραφή των σχετικών αποφάσεων, εν όψει ολοκλήρωσης του ελέγχου των υποβαλλόμενων στοιχείων των τηλεοπτικών σταθμών από τις αρμόδιες υπηρεσίες.&#160;
Για την είσπραξη των εν λόγω ποσών αρμόδιες είναι οι ΔΟΥ&#160;ΦΑΕΕ. Συνεπώς τα&#160;σχετικά στοιχεία&#160;μπορούν&#160;να αναζητηθούν μέσω του Υπουργείου Οικονομικών.&#160;
Για να μη σας κουράσω με αριθμούς, υποβάλλω&#160;για τα Πρακτικά&#160;τα αναλυτικά στοιχεία&#160;αναφορικά με το ύψος των επιβληθέντων χρηματικών ποσών ανά τηλεοπτικό σταθμό&#160;και ανά έτος, τα οποία είναι στα διάθεσή&#160;σας.
(Στο σημείο αυτό ο Υφυπουργός κ. Σίμος Κεδίκογλου καταθέτει για τα Πρακτικά τα προαναφερθέντα στοιχεία, τα οποία βρίσκονται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
&#160;Όσον αφορά στην καταβολή τελών από τους τηλεοπτικούς σταθμούς εθνικής εμβέλειας για την ψηφιακή εκπομπή του προγράμματός τους, σας ενημερώνω ότι βρισκόμαστε σε μια μεταβατική περίοδο, σε μια καθοριστική περίοδο για όλους. Η κάθε κυβέρνηση και ο κάθε Υπουργός μπορεί και θέλει να κάνει τις δικές του αλλαγές.&#160;Ωστόσο, σε καίρια ζητήματα δεν μπορούμε να συνεχίζουμε να μεταθέτουμε το πρόβλημα προβαίνοντας σε αποσπασματικές και βραχύβιες ρυθμίσεις.
Επιβάλλεται, κύριε&#160;Παπαδημούλη,&#160;να δημιουργηθεί ένα σύγχρονο νομικό πλαίσιο με τη στήριξη όλων των δημοκρατικών πολιτικών δυνάμεων,&#160;προκειμένου να έχει την αναγκαία δημοκρατική νομιμοποίηση, αλλά και διαχρονικότητα ως προς την ισχύ και την εφαρμογή του.&#160;Η Κυβέρνηση ήδη επεξεργάζεται το σχετικό κανονιστικό πλαίσιο για τη ρύθμιση του θέματος του ανταλλάγματος από τους φορείς που θα δραστηριοποιηθούν στη σχετική αγορά και πολύ σύντομα θα τεθεί σε δημόσια διαβούλευση.
Ως προς το ερώτημά σας σχετικά με το πότε θα χορηγηθούν οι νόμιμες άδειες λειτουργίας των τηλεοπτικών σταθμών και υπό ποιες προϋποθέσεις, σας γνωστοποιώ πως το κανονιστικό πλαίσιο –το οποίο και αποτελεί προϋπόθεση για την έναρξη της διαδικασίας χορήγησης αδειών στους τηλεοπτικούς σταθμούς– προωθείται με ταχείς&#160;ρυθμούς από την Κυβέρνηση. Σημειώνεται, δε, ότι έχει ήδη υπογραφεί ο Χάρτης Συχνοτήτων Επίγειας Ψηφιακής Ευρυεκπομπής&#160;Τηλεοπτικού Σήματος, επί τη βάσει του οποίου θα προχωρήσει και η αδειοδότηση των τηλεοπτικών σταθμών μετά από δημόσια διαβούλευση.
Είναι σαφές ότι από τη&#160;συγκεκριμένη διαδικασία θα προκύψουν έσοδα για το δημόσιο. Βεβαίως, η Κυβέρνηση θα λάβει σοβαρά υπ’ όψιν της, πρώτον,&#160;την τρέχουσα οικονομική και κοινωνική κατάσταση&#160;και δεύτερον, τη διασφάλιση του δημοσίου συμφέροντος.
Τέλος, ως&#160;προς το&#160;ερώτημά σας αν ισχύει η δέσμευση της προηγούμενης Κυβέρνησης για ολοκλήρωση της ψηφιακής μετάβασης στην τηλεόραση και για οριστική αδειοδότηση έως το τέλος του 2013, σας ενημερώνω πως η μετάβαση στην&#160;ψηφιακή ευρυεκπομπή&#160;βρίσκεται ήδη σε πλήρη εξέλιξη, με&#160;τη σταδιακή διακοπή&#160;του αναλογικού σήματος από μεγάλα κέντρα εκπομπής, όπως ο Υμηττός, ο Χορτιάτης κ.α. 
Στόχος μας είναι εντός του 2013 να ολοκληρωθούν οι σχετικές διαδικασίες ώστε να προκύψει το ψηφιακό μέρισμα και να πολλαπλασιαστούν τα οφέλη του ελληνικού δημοσίου.
Θεωρώ –μάλλον είμαι πεπεισμένος– ότι&#160;η Ελλάδα του σήμερα έχει ωριμάσει αρκετά για αυτή τη&#160;μετάβαση.&#160;Ωστόσο, οι προκλήσεις παραμένουν πολλές, γι’ αυτό απαιτείται ευελιξία τόσο από μέρους των πολιτικών δυνάμεων όσο και από μέρους των φορέων της συγκεκριμένης αγοράς.
&#160;Πιστεύω, λοιπόν, κύριε&#160;Παπαδημούλη και κλείνω κύριε Πρόεδρε, πως έχει φτάσει πλέον η στιγμή που πρέπει όλες οι δημοκρατικές δυνάμεις να ενώσουν τις φωνές τους τόσο για τα κακώς κείμενα της τελευταίας εικοσαετίας αλλά και προκειμένου η μετάβαση από την αναλογική στην ψηφιακή εποχή να αποτελέσει μεταρρύθμιση άξια του ονόματός της.
Σας ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ο κ. Παπαδημούλης έχει το λόγο.</ChairmanSpeech>
<Speech><Parlmember>ΔΗΜΗΤΡΙΟΣ ΠΑΠΑΔΗΜΟΥΛΗΣ</Parlmember>: Κύριε Υπουργέ, στην επίκαιρη ερώτηση που σας έκανα, αλλά και στο γραπτό κείμενο που είχατε στη διάθεσή σας να προετοιμαστείτε, δεν σας ρώτησα πόσα έχουν καταλογιστεί από το 1995 μέχρι τώρα, αλλά πόσα έχουν εισπραχτεί, πόσα είναι τα έσοδα στο δημόσιο ταμείο και δεν μου είπατε.</Speech>
<Speech><Parlmember>ΣΙΜΟΣ ΚΕΔΙΚΟΓΛΟΥ</Parlmember> (Υφυπουργός στον Πρωθυπουργό): Συγγνώμη, αλλά μέσα σε πέντε μέρες θέλατε να σας βρω τα στοιχεία;</Speech>
<Speech><Parlmember>ΔΗΜΗΤΡΙΟΣ ΠΑΠΑΔΗΜΟΥΛΗΣ</Parlmember>: Βεβαίως. Όταν είναι να τα πάρετε από τον μισθωτό, τον συνταξιούχο, τον άνεργο καταργώντας δώρα, επιδόματα, ετοιμάζετε σε ώρες αυτά που σας ζητάει η τρόικα. Δεν μπορείτε λοιπόν να μου πείτε από τα καταλογισθέντα 110 εκατομμύρια ευρώ πόσα εισπράξατε από τους τηλεοπτικούς σταθμούς σε εφαρμογή των νόμων; 
Δεύτερον, στο δεύτερο μνημόνιο που ψηφίσατε ΠΑΣΟΚ και Νέα Δημοκρατία και εφαρμόζετε τώρα ΠΑΣΟΚ, Νέα Δημοκρατία και ΔΗΜΑΡ –και προς το χειρότερο- στις σελίδες 158 και 159 της αγγλικής έκδοσης υπάρχει ένα από τα ελάχιστα σημεία του μνημονίου που δεν εφαρμόζεται. Και αναφέρει ότι πρέπει να γίνει δημόσιος διαγωνισμός για να δοθούν οι τηλεοπτικές συχνότητες εθνικής εμβέλειας και να υπάρχουν έσοδα στο δημόσιο. Πότε; Έχετε μία δέσμευση ότι θα γίνει μέσα στο 2013. Μπορείτε να δεσμευτείτε τώρα ότι μέσα στο 2013 θα ολοκληρωθεί αυτός ο διαγωνισμός; Και επιπλέον, πόσα; Το 2011 είχε προβλέψει μία Κυβέρνηση έσοδα 350 εκατομμύρια ευρώ. Στο «πόσα» μου είπατε ότι θα συνεκτιμήσετε την κατάσταση, το δημόσιο συμφέρον, με βάση την εκτίμηση που κάνετε. Πόσα και πότε και με ποιες διαδικασίες; Διότι όταν εκπροσωπείτε κόμματα που είκοσι χρόνια δεν εφαρμόζουν τους νόμους που τα ίδια ψηφίζουν κάνοντας χαριστικές ρυθμίσεις προς τους μεγαλοκαναλάρχες και οδηγώντας το Συμβούλιο της Επικρατείας να λέει «αυτό είναι παράνομο και αντισυνταγματικό», πώς να σας πιστέψει κανείς όταν καταφεύγετε σε γενικές διατυπώσεις που δεν έχουν τίποτα το δεσμευτικό; 
Τέλη χρήσης συχνοτήτων: Με βάση το νόμο που έχετε ψηφίσει και εφαρμόζετε, η δέσμευση είναι 2% επί του τζίρου με εξαίρεση τις χρονιές των εκλογών που είναι 1%. Οι μεγαλοκαναλάρχες σε μία στιγμή άγριας λιτότητας για τους φτωχότερους ζητάνε το 2% να γίνει 0,1%, δηλαδή είκοσι φορές λιγότερο. Είστε σε θέση να πείτε «όχι, δεν θα αλλάξει αυτός ο νόμος, θα μείνει το 2% επί του τζίρου έτσι όπως είναι και θα εφαρμόζεται»;
Επίσης, μπορείτε να μου πείτε αν το 2010 -που δεν ήταν χρονιά εθνικών εκλογών- εισπράχθηκε το 2% ή μήπως με απόφαση τότε της κυβέρνησης της Νέας Δημοκρατίας υπήρξε νέα χαριστική ρύθμιση και δόθηκε 1%;</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Το λόγο έχει ο κύριος Κεδίκογλου.</ChairmanSpeech>
<Speech><Parlmember>ΣΙΜΟΣ ΚΕΔΙΚΟΓΛΟΥ</Parlmember> (Υφυπουργός στον Πρωθυπουργό): Κύριε Παπαδημούλη, πρώτον, η Νέα Δημοκρατία δεν ήταν στην κυβέρνηση το 2010 και δεύτερον, έγιναν δημοτικές και περιφερειακές εκλογές.</Speech>
<Speech><Parlmember>ΔΗΜΗΤΡΙΟΣ ΠΑΠΑΔΗΜΟΥΛΗΣ</Parlmember>: Η απόφαση πάρθηκε το 2009.</Speech>
<Speech><Parlmember>ΣΙΜΟΣ ΚΕΔΙΚΟΓΛΟΥ</Parlmember> (Υφυπουργός στον Πρωθυπουργό): Μου μιλάτε για το 2010.
Νομίζω ότι ήμουν σαφέστατος, κύριε Παπαδημούλη. Θα ήθελα να σημειώσετε την πρόσκληση που σας κάνω, όπως είχα κάνει και στην Επιτροπή Θεσμών και Διαφάνειας, να φτιάξουμε μαζί το σωστό πλαίσιο με αφορμή τη μετάβαση στην ψηφιακή μετάδοση για να μπορέσουμε επιτέλους να έχουμε ένα σωστό πλαίσιο για τα μέσα ενημέρωσης. Η σημερινή Κυβέρνηση του Αντώνη Σαμαρά είναι αποφασισμένη να δημιουργήσει ένα σταθερό νομικό πλαίσιο με τη στήριξη όλων των δημοκρατικών πολιτικών δυνάμεων, ώστε αυτό το πλαίσιο να έχει και βαρύτητα και διάρκεια.
Κύριε Παπαδημούλη, διαφωνείτε ότι επιβάλλεται να δημιουργηθεί ένα ενιαίο πλαίσιο με τη στήριξη όλων, ακόμα και τη δική σας; Τώρα είστε Αξιωματική Αντιπολίτευση, δεν είστε κόμμα του 3%. Τιμήστε το, κάντε προτάσεις. Έχετε μπροστά σας έναν άνθρωπο που ξέρει να συζητάει, ξέρει να ακούει και το ξέρετε καλά αυτό.
Ως Υφυπουργός αρμόδιος για τη λειτουργία των Μέσων Μαζικής Ενημέρωσης είμαι υποχρεωμένος να συνυπολογίσω σ’ αυτή τη φάση και το ανθρώπινο δυναμικό των ιδιωτικών σταθμών. Γνωρίζετε άραγε πόσοι συνάδελφοι δημοσιογράφοι βρίσκονται στην ανεργία; Είναι πάνω από το 40% των μελών της ΕΣΗΕΑ. Ξέρετε πόσοι χτυπούν πόρτες κάθε μέρα ψάχνοντας για δουλειά; Ο δημοσιογράφος που χάνει τη δουλειά του σήμερα είναι σχεδόν καταδικασμένος να μην ξαναβρεί δουλειά. Θα είμαι ο τελευταίος άνθρωπος που θα βάλει την υπογραφή του σε εκατοντάδες απολύσεις συναδέλφων.
Θα μου πείτε τώρα: «Κύριε Κεδίκογλου, θα αφήσετε τους καναλάρχες να αλωνίζουν με το πρόσχημα της οικονομικής κρίσης;». Σας απαντώ ευθέως: Όχι. Περιμένετε λοιπόν να δείτε το σχέδιο νόμου και μετά να με κρίνετε. Σας υπενθυμίζω ότι αναφέρονται στο πρόγραμμα του κόμματός σας. Μιλάτε για αναστολή απολύσεων στα ιδιωτικά κανάλια. Δεν προτείνετε λύσεις. Μόλις πρόσφατα μεγάλος τηλεοπτικός σταθμός απέλυσε δημοσιογράφους και τεχνικούς που εργάζονταν στη Θεσσαλονίκη. Φαντάζεστε αν σ’ αυτή τη φάση ζητούσαμε επισταμένα και χωρίς συγκεκριμένο νομοθετικό πλαίσιο τα ποσά που επικαλείσθε, τι θα γινόταν και πόσους επιπλέον άνεργους θα είχαμε; 
Σας υπενθυμίζω επίσης ότι το κόμμα σας, ή έστω μία συνιστώσα σας, είχε υποβάλει ερώτηση προς το Υπουργείο για το συγκεκριμένο θέμα. Μάλιστα επικαλέστηκε τον εν λόγω νόμο και ζήτησε την άμεση παρέμβαση της Κυβέρνησης προκειμένου να αποφευχθούν οι απολύσεις. 
Συνεννοηθείτε με την κ. Δέσποινα Χαραλαμπίδου και με τον Πρόεδρό σας τι είναι τελικά πιο σημαντικό για το ΣΥΡΙΖΑ, η ανεργία και η εξαθλίωση ή η εμμονή σε παλαιοκομματικές εσωτερικής κατανάλωσης δραστηριότητες που ως μοναδικό στόχο έχουν την υπονόμευση της επιχειρηματικότητας. 
Είναι προφανές ότι δεν πρέπει να βοηθήσουμε να δημιουργηθούν νέες στρατιές ανέργων. Επί είκοσι χρόνια τώρα –και φταίμε γι’ αυτό όλοι εμείς οι πολιτικοί- οι καναλάρχες λειτουργούν με τους δικούς τους κανόνες. Με πλήρη λοιπόν διαφάνεια και με γνώμονα τον άνθρωπο πρέπει να βάλουμε τις «κόκκινες γραμμές». Χρειαζόμαστε την επιχειρηματικότητα στα Μέσα Μαζικής Ενημέρωσης, όχι όμως την άναρχη επιχειρηματικότητα, αλλά πάντα σ’ ένα ορθό και όχι άναρχο νομικό περιβάλλον.
Καλώ για μία ακόμα φορά όλες τις δημοκρατικές δυνάμεις να επιδείξουν την ανάλογη ωριμότητα για να φτιάξουμε ένα νόμο για τα επόμενα είκοσι χρόνια. Μπορούμε να διαβουλευτούμε και να συζητήσουμε για να λύνουμε προβλήματα και όχι για να τα δημιουργούμε, κύριε Παπαδημούλη.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Θα συζητηθεί η τρίτη με αριθμό 343/1-10-2012 επίκαιρη ερώτηση πρώτου κύκλου της Βουλευτού του Πανελλήνιου Σοσιαλιστικού Κινήματος κ. Παρασκευής Χριστοφιλοπούλου προς τον Υπουργό Οικονομικών σχετικά με την πάταξη φορολογικών αδικημάτων.
Στην επίκαιρη ερώτηση της κυρίας συναδέλφου θα απαντήσει ο Υφυπουργός κ. Μαυραγάνης.
Ορίστε, κ. Χριστοφιλοπούλου, έχετε το λόγο για δύο λεπτά.</ChairmanSpeech>
<Speech><Parlmember>ΠΑΡΑΣΚΕΥΗ ΧΡΙΣΤΟΦΙΛΟΠΟΥΛΟΥ</Parlmember>: Ευχαριστώ, κύριε Πρόεδρε.
Κύριε Υπουργέ, ο κόσμος έχει διάχυτη την εντύπωση εδώ και πολύ καιρό ότι η ελληνική πολιτεία δεν είναι αποτελεσματική, ούτε στην πάταξη των φορολογικών αδικημάτων ούτε στην αντιμετώπιση της φοροδιαφυγής. Υπάρχει μια έλλειψη εμπιστοσύνης, υπάρχει οργή, υπάρχει θυμός. Και αυτό δεν βοηθάει να δημιουργηθεί κλίμα εμπιστοσύνης στον πολίτη και το κράτος. 
Θέλω να σας πω, επίσης εισαγωγικά, ότι ο κόσμος ελάχιστα ενδιαφέρεται αν νομοθετήσαμε προς τη σωστή κατεύθυνση. Γνωρίζετε ότι ο ν. 3943/2011 έτσι όπως τροποποιήθηκε και με το ν. 4046/2012 είναι ένας νόμος που εισάγει καινοτόμα στοιχεία στην αντιμετώπιση της φοροδιαφυγής. Εισάγει τον θεσμό του Εισαγγελέα Οικονομικού Εγκλήματος, αυστηροποιεί τις κυρώσεις, τις ποινές για φορολογικά αδικήματα και βεβαίως μετατρέπει τα φορολογικά αδικήματα σε διαρκή. Όλα αυτά διευκολύνουν. 
Ερχόμαστε όμως τώρα, κύριε Υπουργέ, να δούμε ότι τον τελευταίο καιρό, η ελληνική κοινωνία, η κοινή γνώμη, έχει συγκλονιστεί από σειρά δημοσιευμάτων και διαρροών. Λίστες, λίστες, λίστες και ονόματα περιπτώσεων. Ονόματα πραγματικά; Ονόματα μη πραγματικά; Κυνήγι μαγισσών; Όλο αυτό δημιουργεί ένα αίσθημα αδικίας στους πολίτες. 
Εγώ θα αναφερθώ σε μια από τις λίστες, πολύ σημαντική: πενήντα τέσσερις χιλιάδες φορολογούμενοι έχουν στείλει στο εξωτερικό 22 δισεκατομμύρια ευρώ. Ο νόμος μας δίνει τα εργαλεία. Πού βρίσκεται το στάδιο των ερευνών αυτών; Ο νόμος μας δίνει για πρώτη φορά τη δυνατότητα να διασταυρώσουμε τα στοιχεία των φορολογικών τους δηλώσεων με τα στοιχεία των τραπεζικών τους καταθέσεων. 
Θέλω, λοιπόν, να ξέρω γι’ αυτή τη λίστα, πού βρίσκεται η διαδικασία εφαρμογής του νόμου και ποια είναι τα αποτελέσματα. Και αν σήμερα δεν έχετε αποτελέσματα σε επίπεδο εισπράξεων εγώ θα επανέλθω, κύριε Υπουργέ. Πιθανόν να μην είστε ακόμα στη φάση να μου πείτε ότι μετά από πρόσκληση του ΣΔΟΕ σ’ αυτούς τους ανθρώπους, για να διευθετήσουν τις φορολογικές τους εκκρεμότητες, έγινε αυτό και αυτό. Ελπίζω να ακούσω κάτι από εσάς. 
Εγώ θα επανέλθω σε λίγες εβδομάδες από τώρα να δω πού βρισκόμαστε, ώστε να μπορούμε πραγματικά να πούμε ότι αυτό το εργαλείο απέφερε τη δυνατότητα να εντοπίσουμε οικονομικά εγκλήματα ή φορολογικές αδικίες ή παρατυπίες ή παρανομίες έτσι ώστε να αποφέρουν και εισπράξεις στο δημόσιο αλλά να υπάρχει και η δίκαιη τιμωρία, κύριε Πρόεδρε. Κυρίως η δίκαιη τιμωρία.
Κύριε Πρόεδρε, ευχαριστώ για την ανοχή σας.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Κύριε Υπουργέ, έχετε το λόγο για τρία λεπτά.</ChairmanSpeech>
<Speech><Parlmember>ΓΕΩΡΓΙΟΣ ΜΑΥΡΑΓΑΝΗΣ</Parlmember> (Υφυπουργός Οικονομικών): Ευχαριστώ, κύριε Πρόεδρε.
Απαντώ στην ερώτηση της κ. Χριστοφιλοπούλου ξεκινώντας με την διάθεση να συμφωνήσω μαζί της ότι πλέον ήρθε η ώρα να βάλουμε μια τάξη στο φορολογικό μας σύστημα. Και δεν είναι μόνο το φορολογικό σύστημα οι νόμοι, οι οποίοι και αυτοί πάσχουν, κυρία Χριστοφιλοπούλου και χρειάζονται αλλαγή. Ό,τι καλό υπάρχει, το κρατάμε. Ό,τι χρειάζεται βελτίωση, θα το βελτιώσουμε στη φορολογική μεταρρύθμιση. 
Αυτό που έχει περισσότερο σημασία είναι πώς χρησιμοποιούμε το μηχανισμό που έχουμε για να επιτύχουμε τα καλύτερα αποτελέσματα. Νομίζω ότι τα τελευταία χρόνια δεν ήμασταν τόσο επιτυχείς σ’ αυτόν τον τομέα. 
Από εδώ και πέρα, από τη στιγμή που εγώ τουλάχιστον ανέλαβα βρήκα μια κατάσταση που πρέπει να βελτιωθεί τάχιστα στον ελεγκτικό μηχανισμό. Ο ελεγκτικός αυτός μηχανισμός να χρησιμοποιήσει κατά τον καλύτερο δυνατό τρόπο τις πληροφορίες που του είναι διαθέσιμες. 
Με αφορμή το δημοσίευμα αυτής της εφημερίδας, που αναφέρετε στην ερώτησή σας, θέλω να σας πω ότι έχουμε από τη μια μεριά το ΣΔΟΕ που διενεργεί προληπτικούς ελέγχους, προσωρινούς ελέγχους σε κάθε μορφή επιχειρηματικής δραστηριότητας για τη διαπίστωση της ορθής εφαρμογής της φορολογικής νομοθεσίας. Διενεργεί έρευνες, ανοίγει λογαριασμούς και εφόσον έχει στοιχεία συντάσσει έκθεση την οποία διαβιβάζει στις αρμόδιες ΔΟΥ προκειμένου να επιβληθούν σε βάρος των υπόχρεων οι προβλεπόμενες από την κείμενη νομοθεσία διοικητικές και ποινικές κυρώσεις, εφόσον συντρέχει περίπτωση. 
Υπάρχουν, όμως και άλλες πληροφορίες. Η Τράπεζα της Ελλάδος, όπως πολύ σωστά αναφέρατε, τα τελευταία χρόνια μας έδωσε πληροφόρηση σε σχέση με τα εμβάσματα και αυτά τα εμβάσματα η Γενική Γραμματεία Πληροφοριακών Συστημάτων τα αντιστοίχισε με τις φορολογικές δηλώσεις και προχωράμε πάρα πολύ γρήγορα στην επεξεργασία, ώστε να βγάλουμε τα συμπεράσματα και αυτοί οι οποίοι έχουν αναντιστοιχία, αφού δεν μπορούν να δικαιολογήσουν αυτήν την αναντιστοιχία, να φορολογηθούν, να πληρώσουν και να βάλουμε πλέον τέλος σ’ αυτό το καθεστώς της ατιμωρησίας.
Στο σημείο αυτό θα ήθελα να πω ότι πρέπει όλοι να είμαστε πάρα πολύ αποφασισμένοι στον αγώνα κατά της φοροδιαφυγής, διότι εάν δεν έχουμε αποτέλεσμα εκεί που υπάρχει σίγουρα υλικό, τότε βεβαίως θα χρειάζεται πάντα να κοιτάμε το σκέλος των δαπανών, το οποίο συμφωνώ ότι δεν είναι δίκαιο σαν ενέργεια.
Ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Iωάννης Δραγασάκης</Parlmember>): Ευχαριστούμε και εμείς.
Κυρία συνάδελφε, έχετε το λόγο για τρία λεπτά για τη δευτερολογία σας.</ChairmanSpeech>
<Speech><Parlmember>ΠΑΡΑΣΚΕΥΗ ΧΡΙΣΤΟΦΙΛΟΠΟΥΛΟΥ</Parlmember>: Ευχαριστώ.
Κύριε Υπουργέ, προφανώς και οι νόμοι δεν είναι τέλειοι, αλλά καλό είναι να τους εφαρμόζουμε πρώτα, γι’ αυτό και η ερώτησή μου έχει σκοπό να δούμε πως τα εργαλεία του παρόντος νόμου μας διευκολύνουν ή δεν μας διευκολύνουν, όπως η διασταύρωση των στοιχείων που ανέφερα και αναφέρατε και εσείς στο να εντοπίσουμε, αλλά και να αξιοποιήσουμε φορολογικά αδικήματα και να το κάνουμε ταχύτατα. 
Θέλω να σας ρωτήσω, λοιπόν, τι χρονοδιάγραμμα έχετε γι’ αυτές τις περιπτώσεις, γιατί πρόκειται για πάρα πολλές περιπτώσεις, είναι πενήντα τέσσερις χιλιάδες περίπου φορολογούμενοι και ποιες είναι οι προτεραιότητες; 
Θα έλεγα ότι σε μια κοινωνία, η οποία θέλει να σεβαστεί το αίσθημα δικαίου, η προτεραιότητα πρέπει να είναι προς εκείνες τις περιπτώσεις, οι οποίες αφορούν πολύ μεγάλα ποσά και η προτεραιότητα, επίσης, πρέπει να είναι σε εκείνες τις υποθέσεις που τυχόν αφορούν τη διαχείριση δημοσίου χρήματος. Άρα, αυτές οι δύο προτεραιότητες για εμένα είναι κλειδί για το πώς οι δικές σας υπηρεσίες θα βάλουν μπροστά αυτήν τη δυνατότητα που έχετε της διασταύρωσης των εμβασμάτων με τις φορολογικές δηλώσεις. Εάν υπάρχει χρονοδιάγραμμα, εάν υπάρχουν προτεραιότητες θα ήθελα να τις ακούσω.
Επίσης, θα ήθελα να σας πω ότι συμφωνώ μαζί σας ότι χρειάζεται ένα νέο φορολογικό πλαίσιο και λυπάμαι ιδιαίτερα που κατά την οιονεί προεκλογική περίοδο που είχαμε -γιατί γνωρίζετε ότι είχαμε μια ιδιότυπη προεκλογική περίοδο στη διάρκεια της κυβέρνησης Παπαδήμου- δεν έδωσε τη δυνατότητα στα κόμματα, τουλάχιστον σ’ όλα τα κόμματα, στην πρόσκληση τότε να ξεκινήσει ο διάλογος. Ελπίζω να ξεκινήσει σύντομα ο διάλογος γι’ αυτό το δίκαιο φορολογικό σύστημα, το οποίο θα είναι απλό, θα είναι κυρίως σταθερό. Ελπίζω να συμφωνήσουμε ότι ένα από τα προβλήματα του δικού μας φορολογικού δικαίου αυτήν τη στιγμή είναι ότι αλλάζει διαρκώς, είναι τόσο τυπολατρικό και αντί να είναι δίκαιο, είναι πολλές φορές ληστρικό, κάτι που αντί να ευνοεί την φορολογική εμπιστοσύνη και την ενθάρρυνση στους πολίτες να αποκτήσουμε κάποια στιγμή φορολογική συνείδηση, κάνει το αντίθετο.
Ένα παράδειγμα μόνο θα φέρω, κύριε Υπουργέ, γιατί ήταν και στις προτάσεις της προηγούμενης κυβέρνησης και νομίζω ότι πρέπει να υπάρχει συνέχεια, ο περίφημος Κώδικας Βιβλίων και Στοιχείων. Είμαστε η μόνη χώρα στον κόσμο μαζί με την Αργεντινή που έχουμε αυτόν τον Κώδικα Βιβλίων και Στοιχείων και άλλες πολλές μεθόδους, οι οποίες είναι παρωχημένες και δημιουργούν περισσότερα προβλήματα απ’ αυτά που δήθεν καλούνται ή καλούνταν σε κάποιες άλλες εποχές να επιλύσουν.
Άρα, λοιπόν, θα ήθελα στο μέτρο του δυνατού να μου δώσετε αυτές τις απαντήσεις και ως προς το σκέλος των φοροελεγκτικών μηχανισμών και των προτεραιοτήτων τους, αλλά και ως προς το σκέλος του δικού σας χρονοδιαγράμματος για να προχωρήσει αυτή η μεγάλη αλλαγή που εγώ ελπίζω, κύριε Πρόεδρε, να αγκαλιαστεί από το Σώμα, απ’ όλες τις πτέρυγες τουλάχιστον του δημοκρατικού τόξου στο Σώμα και να προσφέρουν όλοι και από θέση συμπολίτευσης, συνεργασίας με την Κυβέρνηση και από θέση αντιπολίτευσης τις απόψεις τους, έτσι ώστε αυτό που θα δημιουργηθεί να έχει σταθερότητα και βιωσιμότητα στο χρόνο.
Ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ευχαριστούμε και εμείς.
Κύριε Υπουργέ, έχετε το λόγο για τρία λεπτά.</ChairmanSpeech>
<Speech><Parlmember>ΓΕΩΡΓΙΟΣ ΜΑΥΡΑΓΑΝΗΣ</Parlmember> (Υφυπουργός Οικονομικών): Όσον φορά το χρονοδιάγραμμα η επεξεργασία βρίσκεται σε πολύ προχωρημένο σημείο και πολύ σύντομα θα είμαστε σε θέση να έχουμε την πληροφόρηση απ’ όσους είχαν αναντιστοιχία μεταξύ εισοδημάτων και εμβασμάτων. Το πολύ σύντομα, δεν μπορώ να σας πω ακριβώς σε πόσες μέρες, αλλά θα είναι πολύ σύντομα.</Speech>
<Speech><Parlmember>ΠΑΡΑΣΚΕΥΗ ΧΡΙΣΤΟΦΙΛΟΠΟΥΛΟΥ</Parlmember>: Σ’ ένα μήνα;</Speech>
<Speech><Parlmember>ΓΕΩΡΓΙΟΣ ΜΑΥΡΑΓΑΝΗΣ</Parlmember> (Υφυπουργός Οικονομικών): Επιτρέψτε μου να μην πω ακριβώς. Θα πω, όμως, ότι είναι πολύ σύντομο το διάστημα.
Οι προτεραιότητες που έχουμε, είναι ακριβώς να επεξεργαζόμαστε οποιαδήποτε πληροφόρηση έχουμε. Στη συγκεκριμένη περίπτωση μας δίνεται μια πάρα πολύ καλή ευκαιρία. Η πληροφόρηση είναι πάρα πολύ καλή και μη αμφισβητούμενη. Η Τράπεζα της Ελλάδος μας έδωσε τα στοιχεία, τα οποία επεξεργάστηκε η Γενική Γραμματεία Πληροφοριακών Συστημάτων και προχωρούν γρήγορα οι ελεγκτικές υπηρεσίες. 
Προτεραιότητες, όσον αφορά σε ελέγχους, ναι, έχουμε. Πρώτη μας προτεραιότητα είναι να ενισχύσουμε τον ελεγκτικό μηχανισμό με περισσότερους ελεγκτές. Και αυτό θα το κάνουμε πολύ γρήγορα, διότι, αυτή τη στιγμή μας λείπουν ελεγκτές.
Προτεραιότητα έχουμε, επίσης, στο να ανεξαρτητοποιήσουμε το φορολογικό μηχανισμό και να διοριστεί γενικός γραμματέας, ένα πρόσωπο ανεξάρτητο, με συγκεκριμένη θητεία κατά τα πρότυπα των ευρωπαϊκών κι άλλων χωρών, όπου αυτός ο άνθρωπος θα έχει τη δυνατότητα και την υποχρέωση να κινεί και να διοικεί το φορολογικό μηχανισμό. Με αυτόν τον τρόπο, δε θα υπάρχει ποτέ αυτή η σκιά, ότι η πολιτική ηγεσία ασχολείται με τα καθημερινά της διοίκησης του φορολογικού μηχανισμού. 
Είναι αδιανόητο στο εξωτερικό, ο Υπουργός να γνωρίζει τους ελέγχους. Ο Υπουργός συντονίζει τη φορολογική πολιτική και υπάρχει ο ανεξάρτητος, ο αναμφισβήτητος άνθρωπος, ο οποίος διοικεί το φορολογικό μηχανισμό. 
Τέλος, μου δίνεται και μια ευκαιρία να σας πω με αφορμή αυτό, το οποίο είπατε ότι συμφωνώ απόλυτα για τον Κώδικα Βιβλίων και Στοιχείων ότι είναι ένα αναχρονιστικό νομοθέτημα. Πολύ γρήγορα, μέσα στον Οκτώβριο θα είμαστε σε θέση να φέρουμε στο Κοινοβούλιο το σχέδιο νόμου, όπου θα έχουμε ελαχιστοποιήσει αυτό το τυπολατρικό νομοθέτημα και θα το έχουμε καταστήσει παρόμοιο με αυτό που ισχύει σε άλλες χώρες της Ευρώπης.
Άρα, λοιπόν, νομίζω ότι προχωράμε και τις προτεραιότητες που βάζουμε προσπαθούμε ταχύτατα να τις υλοποιήσουμε μέσα από αντίξοες συνθήκες. 
Ευχαριστώ πολύ.</Speech>
 ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Κι εγώ σας ευχαριστώ. 
Στη συνέχεια θα συζητηθεί η τέταρτη με αριθμό 367/2-10-2012 επίκαιρη ερώτηση πρώτου κύκλου του Βουλευτή των Ανεξάρτητων Ελλήνων κ. Τέρενς- Νικολάου Κουίκ προς τον Υπουργό Παιδείας και Θρησκευμάτων, Πολιτισμού και Αθλητισμού, σχετικά με τα ελληνικά σχολεία του εξωτερικού.
Στην επίκαιρη ερώτηση θα απαντήσει ο Υφυπουργός κ. Παπαθεοδώρου. 
Κύριε Κουίκ, έχετε το λόγο για δυο λεπτά για να αναπτύξετε την επίκαιρη ερώτησή σας.</ChairmanSpeech>
<Speech><Parlmember>ΤΕΡΕΝΣ-ΣΠΕΝΣΕΡ-ΝΙΚΟΛΑΟΣ ΚΟΥΪΚ</Parlmember>: Ευχαριστώ, κύριε Πρόεδρε.
 Κύριε Υφυπουργέ, το θέμα μου στην ουσία δεν στρέφεται σ’ εσάς. Σε εσάς κάνω μόνο μια επίκληση. Κάντε ό,τι μπορείτε μέσα σε αυτήν τη μνημονιακή πολιτική, να πάρετε χρήματα από το Υπουργείο Οικονομικών για να προασπίσετε τη συνέχεια της ελληνικής γλώσσας στη διασπορά. Διότι, αυτό το οποίο ξεκίνησε από υπουργίας Γιώργου Παπανδρέου ως Υπουργού Παιδείας και που συνέχιζε με περισσό ζήλο η κ. Διαμαντοπούλου, δεν έχει προηγούμενο στα ιστορικά χρονικά.
Θα σας θυμίσω απλά και μόνο ότι το 1996, όταν Υπουργός Παιδείας ήταν ο κ. Γιώργος Παπανδρέου ψηφίστηκε ο ν.2413 –προσέξτε- που προέβλεπε την κατάργηση των σχολείων της Ελλάδας στο εξωτερικό και την ενσωμάτωση των μαθημάτων της ελληνικής γλώσσας στα γερμανικά, στα βελγικά και στα υπόλοιπα σχολεία. 
Τα χρόνια που μεσολάβησαν ο νόμος αυτός δεν ενεργοποιήθηκε, μέχρι που ήρθε η κ. Άννα Διαμαντοπούλου μαζί με την παρέα της –την κ. Δραγώνα, την κ. Ρεπούση- και όλους αυτούς, οι οποίοι συνωστίστηκαν στο Υπουργείο Παιδείας, όχι βεβαίως, σαν εκείνους, οι οποίοι περίμεναν το κρουαζιερόπλοιο για να φύγουν από τα παράλια της Σμύρνης και να έρθουν στην Ελλάδα. 
Έχουμε φτάσει σε ένα σημείο, κύριε Υφυπουργέ, όπου τα ελληνόπουλα στην Αίγυπτο περιμένουν πότε θα γίνει επιτέλους αυτός ο διαγωνισμός για να φύγουν καθηγητές και να πάνε για να τους μάθουν ελληνικά. Κι είναι πάνω από εκατό παιδιά που περιμένουν στην Αλεξάνδρεια και στο Κάιρο. 
Φαντάζομαι ότι έχετε πάρει την επιστολή από τους ανθρώπους στη Βαυαρία, οι οποίοι είναι αρκετά οργισμένοι σε σχέση με το τι θα κάνετε. Διότι, έχουν αυξηθεί και τα ελληνόπουλα που πηγαίνουν εκεί με μετανάστες της πολύ νέας γενιάς. Κι εννοώ της μνημονιακής γενιάς
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή) 
Δεν θα συνεχίσω. Ξέρω ότι γνωρίζετε το θέμα. Θα περιμένω να ακούσω την πρώτη τοποθέτησή σας και μετά θα συνεχίσω, γιατί έχω ενδιαφέροντα στοιχεία να σας δώσω, που δεν αφορούν μόνο αυτά τα θέματα αλλά θα μπω λίγο και στο θέμα της Θράκης, ακόμη και σε πανεπιστημιακά θέματα που αφορούν την ελληνική γλώσσα.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Το λόγο έχει ο Υφυπουργός Παιδείας και Θρησκευμάτων, Πολιτισμού και Αθλητισμού κ. Θεόδωρος Παπαθεοδώρου.</ChairmanSpeech>
<Speech><Parlmember>ΘΕΟΔΩΡΟΣ ΠΑΠΑΘΕΟΔΩΡΟΥ</Parlmember> (Υφυπουργός Παιδείας και Θρησκευμάτων, Πολιτισμού, Αθλητισμού): Κύριε Πρόεδρε, κυρίες και κύριοι Βουλευτές, θα ήθελα να απαντήσω στην ουσία της ερώτησής σας, κύριε Κουΐκ, και να σας πω ότι κατανοώ την ανησυχία που έχει δημιουργηθεί στην ομογένεια, μερικές φορές από αναρμόδιες πηγές, από τροφοδοτούμενες φήμες. 
Θα σας πω και κάτι άλλο. Πέρα από την προσωπική, υπάρχει και πολιτική ευαισθησία για το συγκεκριμένο ζήτημα, διότι έχω παρακολουθήσει αρκετά χρόνια, λόγω της προσωπικής διαδρομής, τα σχολεία του εξωτερικού. Επομένως, γνωρίζω ποια είναι η σχέση αυτών των σχολείων και με το μητροπολιτικό κέντρο και ποια είναι η προσφορά τους, έτσι ώστε να κρατηθούν η γλώσσα, ο πολιτισμός, η ιστορία. 
Στόχος του Υπουργείου Παιδείας είναι να στηρίξει τα ελληνικά σχολεία του εξωτερικού με όποιον τρόπο μπορεί αυτήν τη στιγμή και ιδιαίτερα στη δύσκολη περίοδο που διανύουμε. Υπάρχει, όμως, ανάγκη επανασχεδιασμού και αναδιοργάνωσης της ελληνόγλωσσης εκπαίδευσης και αναδιάρθρωσης των εκπαιδευτικών μονάδων εξωτερικού. Αυτή η στρατηγική εντάσσεται αυτήν τη στιγμή στα βελτιωτικά σχέδια για την καλύτερη παροχή ελληνικής εκπαίδευσης, γεγονός σε πολλές περιπτώσεις αναγκαίο –και εδώ, πιστεύω, θα συμφωνήσετε μαζί μου- αφού έχουν παρατηρηθεί φαινόμενα να υπάρχουν σχολεία με έναν ή δύο μαθητές σε ορισμένες χώρες, που είχαν δασκάλους και φαινόμενα με εξήντα ή εβδομήντα μαθητές σε σχολεία, που όμως δεν υπήρχε δάσκαλος ή καθηγητής. Επομένως, αυτό συνεπαγόταν μη ορθολογική κατανομή πόρων και εκπαιδευτικού προσωπικού.
Θα πρέπει να συμφωνήσουμε και σε κάτι άλλο. Επειδή αναφερθήκατε σε συγκεκριμένα γεγονότα και συγκεκριμένες χώρες, θέλω να πω ότι όλες οι περιπτώσεις σχολείων του εξωτερικού δεν είναι ίδιες. Διαφορετικά προβλήματα αντιμετωπίζουν τα ελληνικά σχολεία στη Γερμανία, διαφορετικά στη Γαλλία, διαφορετικά στις Ηνωμένες Πολιτείες ή στην Αυστραλία. Διαφορετικές είναι και οι δομές σε όλες αυτές τις χώρες και ξέρω ότι το γνωρίζετε πολύ καλά. Χρειάζεται, επομένως, ένας ανασχεδιασμός του πλαισίου στήριξης ελληνικής εκπαίδευσης στο εξωτερικό με βάση τις πραγματικές ανάγκες των κοινοτήτων.
Πέραν τούτου, όμως, μπορώ να σας ενημερώσω και να σας διαβεβαιώσω ότι όσον αφορά τις ελλείψεις σε εκπαιδευτικό προσωπικό η αρμόδια υπηρεσία είχε ήδη προβεί στη δημοσίευση προκήρυξης για την πλήρωση των κενών και εργάζεται συστηματικά για την άμεση και λυσιτελή έκβαση του θέματος. Να σημειώσω εδώ ότι οι αιτήσεις των υποψηφίων για τη συγκεκριμένη προκήρυξη -για λόγους εξοικονόμησης χρόνου φέτος- υποβλήθηκαν ηλεκτρονικά, μετά από πρόσκληση ενδιαφέροντος. Η συγκεκριμένη προκήρυξη ολοκληρώθηκε μόλις χθες, στις 7 Οκτωβρίου και έτσι, άμεσα, μέσα στις επόμενες μέρες θα προχωρήσουμε στην τοποθέτηση εκπαιδευτικών, προκειμένου να στελεχωθούν τα κενά σε συγκεκριμένες εκπαιδευτικές μονάδες.
Θέλω να πω και κάτι άλλο, γιατί νομίζω ότι είναι σημαντικό και για τη δική σας πληροφόρηση. Τα κενά σε όλο τον κόσμο είναι διακόσια πενήντα, πλην Αυστραλίας, Λατινικής Αμερικής και Νότιας Αφρικής. Έχουμε παρακολουθήσει από κοντά το ζήτημα και της Αλεξάνδρειας και των άλλων χωρών της Αφρικής. Σήμερα, έχουμε χίλιες διακόσιες εξήντα οκτώ αιτήσεις εκπαιδευτικών. Επομένως, θα προχωρήσουμε άμεσα στην κάλυψη των κενών.
Ευχαριστώ πολύ.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Κύριε Κουΐκ, έχετε το λόγο για τρία λεπτά, προκειμένου να δευτερολογήσετε.</ChairmanSpeech>
<Speech><Parlmember>ΤΕΡΕΝΣ-ΣΠΕΝΣΕΡ-ΝΙΚΟΛΑΟΣ ΚΟΥΪΚ</Parlmember>: Με ικανοποιεί το γεγονός ότι το Υπουργείο αντιλαμβάνεται τα τεράστια κενά που υπάρχουν και είναι κυρίως στην περιοχή της Γερμανίας. Φαντάζομαι ότι έχετε την επιστολή που έχει έρθει από το Σύλλογο Γονέων Βαυαρίας, όπου για παράδειγμα στο 1ο Γυμνάσιο Μονάχου, που έχει τριακόσιους είκοσι μαθητές, ενεγράφησαν φέτος τριάντα έξι μαθητές, νέα παιδιά τα οποία πήγαν με τους γονείς τους εκεί. Είναι το νέο μεταναστευτικό ρεύμα, για το οποίο μίλησα και προηγουμένως. 
Εκεί, κύριε Υφυπουργέ, είναι ένα σχολείο που δεν γνωρίζουν ακριβώς πόσες ελλείψεις έχουν. Για να μη μπω όμως σε λεπτομέρειες και σπαταλώ το χρόνο, ναι, πράγματι, είναι τόσα τα κενά όσα είπατε σε όλον τον κόσμο. 
Βεβαίως, και αποδέχομαι την άποψη ότι κάθε περιοχή έχει τη δική της ιδιαιτερότητα. Δεν μπορείς να αντιμετωπίσεις το ίδιο τη Γερμανία με τις Ηνωμένες Πολιτείες, όπου εκεί υπάρχει ένα άλλο καθεστώς λειτουργίας των ελληνικών σχολείων. 
Με την ευκαιρία θα ήθελα να σας πω ότι στις Ηνωμένες Πολιτείες, όπου πλέον έχουμε μπει στην τρίτη και τέταρτη γενιά, θα πρέπει –θα μου πείτε, πολυτέλεια, αλλά αφορά την ελληνική γλώσσα- αυτά τα παιδιά να μαθαίνουν και μέσα από ειδικότερα σχεδιασμένα βιβλία, διότι δεν τους είναι εύκολο να έχουν την ύλη που έχουν και τα παιδιά στην Ελλάδα. Άρα, θεωρείται μεν πολυτέλεια σε τέτοιους καιρούς λιτότητας, αλλά είναι αναγκαίο να το σχεδιάσουμε.
Με την ευκαιρία να πω ότι τα κονδύλια τα οποία είχαν κοπεί ήταν 15.000.000 ευρώ από τα επιμίσθια των καθηγητών, δηλαδή τους στέλνουν έξω ξυπόλυτους και τους λένε πηγαίνετε να σπουδάσετε τα παιδιά μας και αν θα μείνετε σε παγκάκι, αν θα μείνετε στο σταθμό του Μονάχου είναι μία άλλη ιστορία. Πάντως είναι αυτή ίσως και η πηγή του κακού για πολλούς από εκείνους, οι οποίοι αναγκαστικά αποσύρονται. Να σας θυμίσω όμως ότι καραβάνια έφερνε πίσω η κ. Διαμαντοπούλου, η οποία αν θυμάμαι καλά ήταν και εκείνη η οποία είχε προτείνει μία εποχή να είναι η επίσημη δεύτερη γλώσσα της Ελλάδας η Αγγλική.
Θα ήθελα με την ευκαιρία να πω ότι ο αναπληρωτής τομεάρχης στον τομέα των εξωτερικών που εγώ είμαι ο τομέαρχης, ο πρώην πρύτανης του Πολυτεχνείου ο κ. Μαρκάτος, πριν μπω μέσα, με παρακάλεσε επιγραμματικά να σας θέσω δύο πράγματα.
Κέμπριτζ. Μπορούμε να πάρουμε εσαεί την έδρα των ελληνικών σπουδών εκεί. Το τίμημα υπάρχει. Είναι 1.000.000 ευρώ, αλλά για πάντα. Διότι συνήθως τα αμερικανικά πανεπιστήμια λένε δώσε μας 1.000.000 εσύ, να βάλουμε και εμείς άλλο τόσο και να το έχουμε για πέντε χρόνια. Και για πάντα στο Κέμπριτζ. Σε εποχές λιτότητας τολμώ να σας το πω, κύριε Υπουργέ.
Όπως επίσης στη Σαγκάη, υπάρχει το πανεπιστήμιο με την έδρα των ελληνικών σπουδών και που κάθε χρόνο βγαίνουν δέκα με δώδεκα παιδιά κινεζάκια, τα οποία κάποια στιγμή θα στελεχώσουν εμπορικές και διπλωματικές αντιπροσωπείες και αυτά τα παιδιά ζητούν να έρθουν να κάνουν ένα χρόνο μεταπτυχιακά στην Ελλάδα και δεν έχουμε ούτε καν φοιτητική εστία για να τους φιλοξενήσουμε. Και τους φέρνουμε fast food μέσα σε ενάμιση μήνα στη σχολή της Κέρκυρας.
Ένα τελευταίο, το οποίο έχει να κάνει με τη Θράκη. Πριν από μερικά χρόνια είχαμε την περίπτωση της ηρωικής δασκάλας Χαράς Νικοπούλου. Δεν θέλω να μπω σε περισσότερες λεπτομέρειες, θα ήθελα να σας καταθέσω προσωπικά στο γραφείο σας την περίπτωση αλλά δημιουργείται στην περιοχή της Ξάνθης μία νέα περίπτωση Χαράς Νικοπούλου. Μία χριστιανή δασκάλα, η οποία διώκεται αυτήν τη στιγμή από τη γνωστή φάμπρικα του προξενείου της Κομοτηνής και που πολύ φοβάμαι ότι εάν και εδώ ενδώσουμε θα στραβώσει πολύ το κλίμα. Χαίρομαι, όμως, που έμαθα ότι ανυποχώρητα το Υπουργείο Παιδείας επέβαλε το νόμο του κράτους, που υποχρεωτικά στέλνει τα παιδιά στο νηπιαγωγείο πριν εγγραφούν στην Α΄ Δημοτικού. Και αυτό θεωρώ ότι είναι και μια –πιστέψτε με, το λέω πολύ εγωϊστικά- μια κατάκτηση, η οποία βγήκε και μέσα από δικό μου κοινοβουλευτικό έργο, διότι ξέρω ότι πολλούς ενοχλώ εκεί αλλά σκοπεύω να ενοχλήσω ακόμα περισσότερους, γιατί η Θράκη δεν μπορεί να παραδοθεί σε καμμία περίπτωση στην Άγκυρα, πολύ περισσότερο μέσω της παιδείας.
Κύριε Υφυπουργέ, σας ευχαριστώ πολύ.</Speech>
 ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ο κύριος Υφυπουργός έχει το λόγο για να δευτερολογήσει.</ChairmanSpeech>
<Speech><Parlmember>ΘΕΟΔΩΡΟΣ ΠΑΠΑΘΕΟΔΩΡΟΥ</Parlmember> (Υφυπουργός Παιδείας και Θρησκευμάτων, Πολιτισμού, Αθλητισμού): Κύριε Βουλευτά, ως προς το συγκεκριμένο γεγονός ευχαρίστως να ενημερωθώ. 
Θα σας πω, όμως, ότι από την πρώτη στιγμή για το ζήτημα των μουσουλμανοπαίδων το Υπουργείο Παιδείας είχε λάβει ξεκάθαρη θέση και νομίζω ότι αυτό επιτάσσει και η προσήλωση, ο σεβασμός, η τήρηση της νομιμότητας για όλη την υποχρεωτική εκπαίδευση. Από εκεί και πέρα θα ήθελα να δούμε τρία θέματα, παρά το γεγονός ότι δεν ήταν στην ερώτησή σας, για λόγους που κατανοείτε. Έχω μία ενημέρωση, την οποία θα ήθελα να καταθέσω.
Αυτήν τη στιγμή εξετάζουμε τις συνθήκες και για το Κέμπριτζ αλλά και για το Κέντρο Νεοελληνικών Σπουδών στο Παρίσι. Είναι η δυνατότητα που πρέπει να εξασφαλίσουμε, έτσι ώστε να υπάρξει η καλλιέργεια της ελληνικής γλώσσας, του ελληνικού πολιτισμού σε πανεπιστήμια, τα οποία είναι διεθνούς ακτινοβολίας και από την άλλη πλευρά θεωρώ ότι είναι υποχρέωσή μας να έρθουμε –και το έκανα με το Γάλλο ομόλογό μου- σε επαφή με τις αντίστοιχες αρχές των κρατών αυτών, ώστε να μπορούμε να εξασφαλίσουμε αυτήν τη διαδικασία, η οποία σε πολλές περιπτώσεις έχει πολύ μεγάλη παράδοση. Ξέρετε ότι δεν είναι πρόσφατο το γεγονός των ελληνικών εδρών στα πανεπιστήμια αυτά, ούτε στο Κέμπριτζ ούτε στη Γαλλία. Στη Γαλλία είναι από το 1909. Καταλαβαίνετε ότι όλη αυτή η παράδοση θα πρέπει να συνεχιστεί.
Όσον αφορά το Πανεπιστήμιο της Σαγκάης, έχουμε έρθει σε επαφή με το προξενείο που δουλεύει πραγματικά με πολύ εντατικούς ρυθμούς, έτσι ώστε να εξασφαλιστεί αφ’ ενός η δυνατότητα της διδασκαλίας της ελληνικής γλώσσας στο εκεί πανεπιστήμιο και στο Σιάο Τόγκ και στα υπόλοιπα πανεπιστήμια. 
Από την άλλη πλευρά –κάτι το οποίο θεωρώ επίσης πολύ σημαντικό που το υποστηρίζουμε- έχουμε έρθει σε προγραμματική συμφωνία με μεγάλο ελληνικό ίδρυμα έτσι ώστε να υπάρχει και η εξ αποστάσεως διδασκαλία των ελληνικών μέσω του προγράμματος «Οδυσσέας». Θα σας έλεγα ότι αυτήν τη στιγμή στην Κίνα είναι πάνω από τέσσερις χιλιάδες οι εγγεγραμμένοι Κινέζοι που παρακολουθούν εξ αποστάσεως την διδασκαλία της ελληνικής γλώσσας. Αυτό είναι πάρα πολύ σημαντικό διότι από αυτό το προσωπικό, το οποίο έχει διδαχθεί την ελληνική γλώσσα θα έχουμε αργότερα και ανθρώπους οι οποίοι θα υπηρετήσουν και θα διδάξουν οι ίδιοι την ελληνική γλώσσα.
Είναι κάτι το οποίο παρακολουθούμε και επειδή βρίσκεται σε εξέλιξη δεν υπάρχει καμμία ανακοίνωση μέχρι σήμερα. Πάντως πρέπει να σας πω ότι σε επίπεδο προγραμματικής συμφωνίας το ζήτημα έχει λήξει.
Όσον αφορά το ζήτημα το οποίο θέσατε γενικότερα για την ελληνόγλωσση παιδεία στο εξωτερικό, να σας πω ότι οι κύριοι άξονες της πολιτικής μας αυτήν τη στιγμή είναι η παροχή ελληνικής παιδείας υψηλού επιπέδου και εκπαίδευσης στην ομογένεια. Αυτό στο οποίο στοχεύουμε είναι η διάδοση της ελληνικής γλώσσας και του πολιτισμού…</Speech>
<Speech><Parlmember>ΤΕΡΕΝΣ-ΣΠΕΝΣΕΡ- ΝΙΚΟΛΑΟΣ ΚΟΥΪΚ</Parlmember>: Τα χρήματα…</Speech>
<Speech><Parlmember>ΘΕΟΔΩΡΟΣ ΠΑΠΑΘΕΟΔΩΡΟΥ</Parlmember> (Υφυπουργός Παιδείας και Θρησκευμάτων, Πολιτισμού, Αθλητισμού): Θα σας πω.
Διάδοση, λοιπόν, της ελληνικής γλώσσας και του πολιτισμού και δυνατότητα στους πολίτες ελληνικής καταγωγής να μην απολέσουν την ταυτότητά τους και τη σύνδεσή τους με το μητροπολιτικό κέντρο.
Μπορεί να μην έχουμε τις ίδιες δυνατότητες που είχαμε στο παρελθόν, μπορούμε όμως να εξορθολογήσουμε το σύστημα κατά τέτοιο τρόπο ώστε να μπορούμε να διατηρήσουμε εκπαιδευτικό προσωπικό είτε με επιμίσθιο είτε χωρίς, διότι σκεφθείτε ότι σε πολλές περιπτώσεις έχουμε εκπαιδευτικούς οι οποίοι είναι παντρεμένοι, παραδείγματος χάριν, με μόνιμους κατοίκους εξωτερικού.
Καταβάλλεται κάθε προσπάθεια αυτήν τη στιγμή –και θέλω να το πιστέψετε αυτό- έτσι ώστε να καλυφθούν οι θέσεις και μάλιστα να καλυφθούν στις καλύτερες δυνατές συνθήκες για τα σχολεία της ομογένειας. 
Ευχαριστώ.</Speech>
<Speech><Parlmember>ΤΕΡΕΝΣ-ΣΠΕΝΣΕΡ-ΝΙΚΟΛΑΟΣ ΚΟΥΪΚ</Parlmember>: Άρα, δεν κλείνουν του χρόνου τα ελληνικά σχολεία έξω.</Speech>
<Speech><Parlmember>ΘΕΟΔΩΡΟΣ ΠΑΠΑΘΕΟΔΩΡΟΥ</Parlmember> (Υφυπουργός Παιδείας και Θρησκευμάτων, Πολιτισμού, Αθλητισμού): Θα σας έλεγα το εξής: Εάν υπήρχε μία τέτοια πρόθεση το καλοκαίρι δεν θα είχαμε αναστείλει την ισχύ του ν.4027/2011 που προέβλεπε κάτι τέτοιο. 
Αυτήν τη στιγμή εξετάζουμε τον εξορθολογισμό και στην επόμενη φάση θα είμαστε έτοιμοι να εξαγγείλουμε τον νέο χάρτη σε αυτή την περίοδο.
Ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ευχαριστούμε και εμείς.
Η Πέμπτη με αριθμό 377/2-10-2012 επίκαιρη ερώτηση πρώτου κύκλου του Βουλευτή του Λαϊκού Συνδέσμου–Χρυσή Αυγή κ. Ιωάννη Λαγού προς τον Υπουργό Δημόσιας Τάξης και Προστασίας του Πολίτη, σχετικά με την απελευθέρωση λαθρομεταναστών από τα Κέντρα Κράτησης Μεταναστών, δεν θα συζητηθεί λόγω κωλύματος του κυρίου Υπουργού και διαγράφεται
Η έκτη με αριθμό 372/2-10-2012 επίκαιρη ερώτηση πρώτου κύκλου του Βουλευτή της Δημοκρατικής Αριστεράς κ. Ιωάννη Πανούση προς τον Υπουργό Δημόσιας Τάξης και Προστασίας του Πολίτη, σχετικά με τις συνθήκες κράτησης στην Διεύθυνση Αλλοδαπών Αττικής, δεν θα συζητηθεί λόγω κωλύματος του κυρίου Υπουργού και διαγράφεται.
Η έβδομη με αριθμό 385/2-10-2012 επίκαιρη ερώτηση πρώτου κύκλου του Βουλευτή του Κομμουνιστικού Κόμματος Ελλάδας κ. Θεοδοσίου Κωνσταντινίδη προς τους Υπουργούς Εσωτερικών και Παιδείας και Θρησκευμάτων, Πολιτισμού, Αθλητισμού, σχετικά με την πρόσληψη εκπαιδευτικού προσωπικού για τη λειτουργία των δημοτικών καλλιτεχνικών σχολών και ωδείων, δεν θα συζητηθεί λόγω κωλύματος του κυρίου Υπουργού και διαγράφεται.
Η πρώτη με αριθμό 364/2-10-2012 επίκαιρη ερώτηση δευτέρου κύκλου της Βουλευτού της Νέας Δημοκρατίας κ. Ελένης Μακρή-Θεοδώρου προς τον Υπουργό Αγροτικής Ανάπτυξης και Τροφίμων, σχετικά με την νομιμοποίηση των κτηνοτροφικών εγκαταστάσεων, δεν θα συζητηθεί κατόπιν συνεννόησης Υπουργού και Βουλευτή και διαγράφεται.
Επόμενη είναι η δεύτερη με αριθμό 382/2-10-2012 επίκαιρη ερώτηση δευτέρου κύκλου της Βουλευτού του Συνασπισμού Ριζοσπαστικής Αριστεράς-Ενωτικού Κοινωνικού Μετώπου κ. Ευγενίας Βαμβακά προς τον Υπουργό Παιδείας και Θρησκευμάτων Πολιτισμού, Αθλητισμού, σχετικά με την αντιμετώπιση των προβλημάτων στην στελέχωση των σχολείων Ειδικής Αγωγής.
Η συνάδελφος κ. Βαμβακά έχει το λόγο για δύο λεπτά να αναπτύξει την επίκαιρη ερώτησή της.</ChairmanSpeech>
<Speech><Parlmember>ΕΥΓΕΝΙΑ ΒΑΜΒΑΚΑ</Parlmember>: Ευχαριστώ, κύριε Πρόεδρε.
Κύριε Υπουργέ, η νέα σχολική χρονιά έχει ξεκινήσει με πρωτοφανή προβλήματα στη λειτουργία των σχολείων ειδικής αγωγής, τα οποία σας έχουμε ήδη επισημάνει με προηγούμενη ερώτησή μας. Παρ’ ότι έχουν συμπληρωθεί είκοσι επτά ημέρες από το πρώτο κουδούνι στην εκπαίδευση, οι μαθητές με αναπηρία και μαθησιακές δυσκολίες βρίσκονται στα σπίτια τους είτε επειδή τα σχολεία είναι κλειστά και με ελλείψεις είτε επειδή δεν υπάρχει τρόπος μεταφοράς αυτών των παιδιών από και προς τα σχολεία.
Ο αριθμός κλειστών σχολείων ειδικής αγωγής, είναι πρωτοφανής, δίνοντας μία εικόνα πλήρους αποσύνθεσης του εκπαιδευτικού συστήματος.
Η κατάσταση αυτή οφείλεται στη μη πλήρωση πέντε χιλιάδων κενών θέσεων ειδικού εκπαιδευτικού και βοηθητικού προσωπικού, απαραιτήτων για την εύρυθμη λειτουργία των σχολείων, αλλά και για την ασφαλή μεταφορά των μαθητών από και προς αυτά. 
Μέχρι σήμερα το Υπουργείο έχει καλύψει λιγότερο από τα μισά κενά. Το πρόβλημα συνεχίζει να μένει μεγάλο για τη λειτουργία των σχολείων. Γνωρίζουμε ότι η μετακίνηση των μαθητών προς και από το σχολείο δεν είναι αποκλειστική ευθύνη του Υπουργείου Παιδείας. Τούτο δεν σημαίνει, όμως, τίποτα απολύτως, αφού το μερίδιο ευθύνης που αναλογεί στο Υπουργείο είναι αρκετά μεγαλύτερο. 
Περιμέναμε μέχρι σήμερα να έχετε αντιμετωπίσει το πρόβλημα. Περιμένουμε δύο μήνες τώρα να προβείτε σε όλες τις απαραίτητες ενέργειες προκειμένου να λειτουργήσουν τα σχολεία. Δυστυχώς, ακόμα περιμένουμε. Το αποτέλεσμα της μέχρι τώρα πολιτικής σας είναι τραγικό. Τα παιδιά με αναπηρία είναι καταδικασμένα να κάθονται στα σπίτια τους και το ποτήρι ξεχείλισε. Υπάρχουν άδειες έδρες στα σχολεία ειδικής αγωγής και άδεια θρανία.
(Στο σημείο αυτό κτυπάει το κουδούνι λήξης του χρόνου ομιλίας της κυρίας Βουλευτού)
Ολοκληρώνω, κύριε Πρόεδρε.
Πράττετε τόσο το αδιανόητο όσο και παρά το νόμο. Στερείτε από τα παιδιά με αναπηρίες το ρητά κατοχυρωμένο δικαίωμα από το Σύνταγμα της ίσης μεταχείρισης, των ίσων ευκαιριών στην εκπαίδευση, αλλά και της ομαλής ένταξής τους στην κοινωνία μας. Παραβιάζετε το Σύνταγμα, παραβιάζετε και το άρθρο 24 της Διεθνούς Σύμβασης του ΟΗΕ για τα δικαιώματα των ατόμων με αναπηρίες. 
Κινούμενοι σε αντικοινωνική τροχιά, υλοποιήσατε ως Κυβέρνηση τις κρυφές δεσμεύσεις σας απέναντι στην τρόικα, καθώς προτίθεστε να προβείτε σε περαιτέρω περικοπές του επιχειρησιακού συστήματος.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ολοκληρώστε, παρακαλώ, κυρία συνάδελφε. Μπορείτε να επανέλθετε μετά.</ChairmanSpeech>
<Speech><Parlmember>ΕΥΓΕΝΙΑ ΒΑΜΒΑΚΑ</Parlmember>: Απλά θέλω να κάνω την ερώτηση, εφόσον δεν έχω άλλο χρόνο, με βάση όσα είπα και άλλα που πρέπει να ολοκληρώσω στη δευτερολογία μου: Αν και βρισκόμαστε στο και πέντε, τι μέτρα προτίθεστε να λάβετε ώστε αύριο να μην υπάρχει κενή έδρα και κενό θρανίο στα ειδικά σχολεία και με ποιον τρόπο θα εξασφαλίσετε την ασφαλή μεταφορά των μαθητών με αναπηρία από και προς το σχολείο τους;
Ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Κύριε Υπουργέ, έχετε το λόγο για τρία λεπτά.</ChairmanSpeech>
<Speech><Parlmember>ΘΕΟΔΩΡΟΣ ΠΑΠΑΘΕΟΔΩΡΟΥ</Parlmember> (Υφυπουργός Παιδείας και Θρησκευμάτων, Πολιτισμού, Αθλητισμού): Ευχαριστώ, κύριε Πρόεδρε.
Θα ήθελα πραγματικά να ξεκινήσω λέγοντας ότι μπορώ να συμμεριστώ την αγωνία σας, αλλά δεν μπορώ να συμμεριστώ το σύνολο της τοποθέτησης, διότι θα μου επιτρέψετε να σας παραθέσω συγκεκριμένα στοιχεία, τα οποία ενδεχομένως δίνουν και αποτυπώνουν μια διαφορετική πραγματικότητα.
Θα έλεγα το αυτονόητο, ότι η ειδική αγωγή και εκπαίδευση τέθηκε εξαρχής ως βασικός στόχος της πολιτικής του Υπουργείου Παιδείας και καταβάλλουμε κάθε προσπάθεια σήμερα προκειμένου οι μαθητές με ειδικές ανάγκες να έχουν όσο το δυνατόν ουσιαστικότερη και αποτελεσματικότερη υποστήριξη. 
Δεν υπάρχουν κλειστά σχολεία. Στη νέα σχολική χρονιά 2012-2013 γίνεται μεγάλη προσπάθεια, παρά την οικονομική κρίση, να αντιμετωπιστούν τα βασικά προβλήματα και να εξασφαλιστεί η απρόσκοπτη λειτουργία όλων των σχολικών μονάδων. Σαφώς υπάρχουν ορισμένα προβλήματα σε συγκεκριμένα σχολεία, τα οποία προσπαθούμε να αντιμετωπίσουμε. 
Γίνομαι συγκεκριμένος έτσι, ώστε να απαντήσω και στην ουσία της ερώτησής σας. Για να καλύψουμε τις ανάγκες των δομών ειδικής αγωγής πρωτοβάθμιας εκπαίδευσης πραγματοποιήσαμε την Παρασκευή 29 Σεπτεμβρίου οκτακόσιες ενενήντα μία προσλήψεις δασκάλων και νηπιαγωγών, εκ των οποίων, επτακόσιους πέντε δασκάλους και εκατόν οδγόντα πέντε νηπιαγωγούς, σε εκπαιδευτικό προσωπικό, για τις ανάγκες των σχολικών μονάδων ειδικής αγωγής και εκπαίδευσης και τα τμήματα ένταξης και άμεσα θα ακολουθήσουν προσλήψεις στη δευτεροβάθμια εκπαίδευση.
Πραγματοποιήθηκαν επίσης επτακόσιες ενενήντα δύο προσλήψεις εκπαιδευτικών κλάδων δευτεροβάθμιας εκπαίδευσης, σε σχολικές μονάδες ειδικής αγωγής και τμήματα ένταξης ως προσωρινών αναπληρωτών, με σχέση εργασίας ιδιωτικού δικαίου ορισμένου χρόνου και θα ακολουθήσουν, εντός των επόμενων ημερών, επιπλέον εκατό προσλήψεις δευτεροβάθμιας εκπαίδευσης κλάδων Π16, Π19 και Π20.
Στις περιφερειακές διευθύνσεις πρωτοβάθμιας και δευτεροβάθμιας εκπαίδευσης όλης της χώρας διατέθηκαν πεντάκοσιες εβδομήντα πιστώσεις, όσον αφορά την πρώτη φάση των προσλήψεων του ειδικού εκπαιδευτικού προσωπικού και ειδικού βοηθητικού προσωπικού για τις ανάγκες των σχολικών μονάδων ειδικής αγωγής.
Επίσης –και αυτό νομίζω ότι είναι πολύ σημαντικό- θα πραγματοποιηθούν άμεσα, εννιακόσιες πενήντα προσλήψεις σε δασκάλους και νηπιαγωγούς ειδικής αγωγής και εκπαίδευσης, των κλάδων ΠΕ02, ΠΕ03, ΠΕ04 για την παροχή παράλληλης στήριξης σε μαθητές πρωτοβάθμιας και δευτεροβάθμιας, στο πλαίσιο της δράσης «Πρόγραμμα εξειδικευμένης εκπαιδευτικής υποστήριξης για την ένταξη μαθητών με αναπηρία ή και ειδικές εκπαιδευτικές ανάγκες».
Στο σημείο αυτό θα ήθελα να τονίσω ότι πέραν των παραπάνω προσλήψεων, εξασφαλίστηκαν –και αυτό πραγματικά να το λάβετε υπ΄όψιν- εξακόσιες νέες πιστώσεις, επιπλέον των εννιακοσίων πενήντα, από το ΕΣΠΑ για την παράλληλη στήριξη, ώστε να αντιμετωπιστούν οι ανάγκες σε ειδικό και βοηθητικό προσωπικό. 
Επίσης συντάσσεται πρόγραμμα αναβάθμισης των τεχνικών ειδικοτήτων, γιατί έχουν ανάγκη τα σχολεία από τεχνικές ειδικότητες, στα αντίστοιχα ειδικά σχολεία. Άρα θα υπάρξουν και αναπληρωτές τεχνικών ειδικοτήτων.
Τέλος αναπτύσσεται πρόγραμμα πρόσληψης λογοθεραπευτών, ψυχολόγων και κοινωνικών λειτουργών μέσω ΕΣΠΑ. 
Με τις παραπάνω επιπλέον προσλήψεις θα καλυφθούν πλήρως τα κενά. Πέραν των παραπάνω, υπάρχει πάντα η εγρήγορση των αρμοδίων υπηρεσιών, ώστε να αντιμετωπίζονται τα προβλήματα που ανακύπτουν σε αυτόν τον ευαίσθητο, κοινωνικά, τομέα.
Στη δευτερολογία μου επιφυλάσσομαι να σας δώσω και περισσότερα στοιχεία για τη μεταφορά των μαθητών αυτών.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Το λόγο έχει η συνάδελφος κ. Ευγενία Βαμβακά.</ChairmanSpeech>
<Speech><Parlmember>ΕΥΓΕΝΙΑ ΒΑΜΒΑΚΑ</Parlmember>: Γνωρίζω ότι έχετε προσλάβει, αλλά καλύπτονται λιγότερες από τις μισές κενές θέσεις, που παραμένουν πέντε χιλιάδες. Πρέπει να μας πείτε ένα χρονοδιάγραμμα γι’ αυτό το θέμα και πότε θα γίνουν όλα αυτά, γιατί τα περισσότερα σχολεία παραμένουν κλειστά. 
Θεωρητικά λέμε ότι τα άτομα με αναπηρία απολαμβάνουν συγκεκριμένα δικαιώματα, που κατοχυρώνονται τόσο από το Σύνταγμα όπως είπα προηγουμένως, όσο και από τη Διεθνή Σύμβαση του ΟΗΕ, η οποία στο άρθρο 24 ορίζει πως είναι ευθύνη των συμβαλλομένων κρατών να διασφαλίζουν το δικαίωμα στην εκπαίδευση χωρίς διακρίσεις. Πρέπει όμως να υπάρχει μέριμνα γι’ αυτό. 
Καταλάβετε, επιτέλους, ότι πρόκειται για ανθρώπινες ψυχές που θέλουν να ανακαλύψουν και να αναδείξουν προς τα έξω τις δεξιότητές τους, ώστε να νιώσουν χρήσιμοι, ως ενεργά μέλη της κοινωνίας. Είναι ψυχές που εξωθούνται στο περιθώριο αυτήν τη στιγμή, εξαιτίας της μνημονιακής πολιτικής. Τα παιδιά με αναπηρία δεν θέλουν να κάθονται άλλο σπίτι. Θέλουν να συνεχίσουν να μαθαίνουν και να βγαίνουν οι ιδιαιτερότητές τους, οι ικανότητές τους προς τα έξω. Θέλουν να ζήσουν. Δεν θέλουν να είναι στο περιθώριο. Δεν θα επιτρέψουμε εμείς τουλάχιστον από την πλευρά μας, να τους στερήσετε μία αξιοπρεπή διαβίωση. 
Κύριε Υπουργέ, σας ζητώ να αναλάβετε τις ευθύνες σας. Να μας δώσετε ένα χρονοδιάγραμμα. Πότε θα γίνουν αυτά στο άμεσο μέλλον; Αν είναι δυνατόν, να ξεκινήσετε από σήμερα, ώστε σε λίγο διάστημα, να μας πείτε θετικά ότι ξεκινάνε τα σχολεία που είναι κλειστά, γιατί παραμένουν κλειστά. 
Έχω εδώ στα χέρια μου έγγραφα από συλλόγους γονέων και κηδεμόνων από ειδικά σχολεία που έχουν πρόβλημα. Αν θέλετε, μπορώ να τα αφήσω και στα Πρακτικά. 
Γι’ αυτό, σας παρακαλώ πάρα πολύ, αν θέλετε πραγματικά να είστε Υπουργός Παιδείας, μόλις τελειώσουμε από εδώ, πηγαίνετε στο Υπουργείο να λάβετε άμεσα μέτρα, ώστε μέχρι το τέλος της εβδομάδας να μην υπάρχει καμμία έλλειψη σε διδακτικό και βοηθητικό προσωπικό στα σχολεία ειδικής αγωγής.
Σας ευχαριστώ πολύ.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Κύριε Υπουργέ, έχετε το λόγο για τη δευτερολογία σας.</ChairmanSpeech>
<Speech><Parlmember>ΘΕΟΔΩΡΟΣ ΠΑΠΑΘΕΟΔΩΡΟΥ</Parlmember> (Υφυπουργός Παιδείας και Θρησκευμάτων, Πολιτισμού, Αθλητισμού): Να είστε σίγουρη, κυρία Βαμβακά, ότι παρακολουθούμε τα προβλήματα. Γι’ αυτό σας είπα ότι μπορεί να μην υπάρχουν σχολεία κλειστά, αλλά υπάρχουν σχολεία με προβλήματα και προβλήματα προσωπικού. Είπα προηγουμένως ότι αυτές οι εξακόσιες παραπάνω πιστώσεις, οι οποίες εξασφαλίστηκαν, είναι άμεσης προκήρυξης έτσι, ώστε να τοποθετηθούν άμεσα οι εκπαιδευτικοί. Μίλησα για τις ανάγκες σε παράλληλη στήριξη, όπως επίσης και για τα δύο προγράμματα τα οποία ήδη, εκπονούνται μέσω ΕΣΠΑ και έχουν να κάνουν με τις τεχνικές ειδικότητες, όπως επίσης και με τις άλλες ειδικότητες λογοθεραπευτών. Έχουμε όλοι την ίδια αγωνία, ώστε τα σχολεία αυτά να λειτουργούν, διότι δεν είναι μόνο το κοινωνικό πρόσωπο του Υπουργείου Παιδείας, είναι η αυτονόητη υποχρέωσή του να στηρίξει τα παιδιά τα οποία έχουν ειδικές ανάγκες. 
Για τις μεταφορές θα σας έλεγα το εξής, που το είπατε και εσείς: Μπορεί να μην ήταν αρμοδιότητα του Υπουργείου Παιδείας, αλλά ό,τι αφορά την καθημερινότητα των μαθητών, αφορά και το Υπουργείο Παιδείας. Γι’ αυτό θα ήθελα να σας εξηγήσω την κατάσταση. Ποια είναι η κατάσταση σήμερα; Σύμφωνα με το νόμο του 2009, το Υπουργείο Παιδείας έχει αρμοδιότητα να στελεχώνει με οδηγούς και συνοδούς αυτά τα σχολικά λεωφορεία, που αποτελούν ιδιοκτησία σχολικών μονάδων ειδικής αγωγής. Αυτήν τη στιγμή έχει εγκριθεί η σχετική απόφαση για την πρόσληψη τριάντα έξι οδηγών λεωφορείων τα οποία ανήκουν στα σχολεία αυτά και σαράντα δύο συνοδών με σχέση εργασίας ιδιωτικού δικαίου ορισμένου χρόνου. Υπήρξε καθυστέρηση. Γιατί υπήρξε καθυστέρηση; Η προκήρυξη καθυστέρησε λόγω των εκλογικών αναμετρήσεων. Να διευκρινίσω ότι μετά το πέρας της τελευταίας εκλογικής αναμέτρησης της 17ης Ιουνίου, οι διαδικασίες επανεκκινήθηκαν ταχύτατα και μπορέσαμε να φτάσουμε στην τελική έκβαση πρόσληψης των οδηγών αυτών. Ως προς τους οδηγούς των άλλων σχολείων, που δεν τους ανήκουν τα λεωφορεία έγινε μία διευθέτηση προσωρινή, ώστε να υπάρξει παράταση των συμβάσεων. 
Ενδεχομένως βεβαίως να γνωρίζετε ότι από το καλοκαίρι -αμέσως μόλις αναλάβαμε- έγινε κάθε προσπάθεια έτσι ώστε σε συνεργασία με το Υπουργείο Εσωτερικών και σε συνεργασία με την περιφέρεια, να υπάρξει άμεση λύση για τις μεταφορές των μαθητών γενικότερα, αλλά και τις μεταφορές των μαθητών ειδικής αγωγής -και εννοώ με τα άλλα λεωφορεία και όχι με αυτά τα οποία ανήκουν στις σχολικές μονάδες- με αποτέλεσμα αυτήν τη στιγμή, η διαδικασία παράτασης των νέων συμβάσεων, τουλάχιστον για τις περιοχές που έχουν πρόβλημα, όπως Βόρειο Αιγαίο και Αττική, να βρίσκεται πλέον στο Υπουργείο Οικονομικών. 
Θέλω να τονίσω ότι σήμερα καταβάλλουμε πραγματικά κάθε προσπάθεια, ώστε να λειτουργήσουν ομαλά τα ειδικά σχολεία, χωρίς προβλήματα και στο πλαίσιο των υφιστάμενων συνθηκών.</Speech>
<Speech><Parlmember>ΕΥΓΕΝΙΑ ΒΑΜΒΑΚΑ</Parlmember>: Κύριε Υπουργέ, θα χρειαζόμασταν ένα χρονοδιάγραμμα τουλάχιστον, για να ξέρουμε περίπου πότε...</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Κυρία συνάδελφε, μπορείτε και μετά να συνομιλήσετε με τον Υπουργό και προφανώς να πάρετε πρόσθετες πληροφορίες.
Η τρίτη με αριθμό 370/2-10-2012 επίκαιρη ερώτηση δευτέρου κύκλου της Βουλευτού του Πανελληνίου Σοσιαλιστικού Κινήματος κ. Θεοδώρας Τζάκρη προς τους Υπουργούς Εσωτερικών και Διοικητικής Μεταρρύθμισης και Ηλεκτρονικής Διακυβέρνησης, σχετικά με τις περικοπές θέσεων εργασίας στα πολιτιστικά και αθλητικά προγράμματα των δήμων, δεν θα συζητηθεί λόγω κωλύματος του κυρίου Υπουργού, και διαγράφεται 
Η τέταρτη με αριθμό 368/2-10-2012 επίκαιρη ερώτηση δεύτερου κύκλου του Βουλευτή των Ανεξάρτητων Ελλήνων κ. Παναγιώτη Μελά προς τον Υπουργό Υγείας, σχετικά με τα προβλήματα στη λειτουργία του Εθνικού Κέντρου Άμεσης Βοήθειας (ΕΚΑΒ), δεν θα συζητηθεί λόγω κωλύματος του κυρίου Υπουργού, και διαγράφεται 
Η Πέμπτη με αριθμό 378/2-10-2012 επίκαιρη ερώτηση, δεύτερου κύκλου του Βουλευτή του Λαϊκού Συνδέσμου-Χρυσή Αυγή κ. Ηλία Παναγιώταρου προς τον Υπουργό Οικονομικών, σχετικά με τα Φυσικά Πρόσωπα που είναι κάτοχοι Ομολόγων του Ελληνικού Δημοσίου και εντάχθηκαν στο PSI+, δεν θα συζητηθεί λόγω κωλύματος του κυρίου Υπουργού και διαγράφεται.
Κυρίες και κύριοι συνάδελφοι, σας έχουν διανεμηθεί τα Πρακτικά των συνεδριάσεων της Πέμπτης 6 Σεπτεμβρίου 2012 και Παρασκευής 7 Σεπτεμβρίου 2012 και ερωτάται το Σώμα αν τα επικυρώνει.</ChairmanSpeech>
<Speech><Parlmember>ΟΛΟΙ ΟΙ ΒΟΥΛΕΥΤΕΣ</Parlmember>: Μάλιστα, μάλιστα.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Συνεπώς τα Πρακτικά των συνεδριάσεων της Πέμπτης 6 Σεπτεμβρίου 2012 και Παρασκευής 7 Σεπτεμβρίου 2012 επικυρώθηκαν.
Κυρίες και κύριοι συνάδελφοι, ολοκληρώθηκε η συζήτηση των επικαίρων ερωτήσεων.
Δέχεστε στο σημείο αυτό να λύσουμε τη συνεδρίαση;</ChairmanSpeech> 
<Speech><Parlmember>ΟΛΟΙ ΟΙ ΒΟΥΛΕΥΤΕΣ</Parlmember>: Μάλιστα, μάλιστα.
Με τη συναίνεση του Σώματος και ώρα 19.10΄ λύεται η συνεδρίαση για αύριο, ημέρα Τρίτη 9 Οκτωβρίου 2012 και ώρα 18.00΄ με αντικείμενο εργασιών του Σώματος: α) κοινοβουλευτικό έλεγχο, συζήτηση αναφορών και ερωτήσεων και β) νομοθετική εργασία, σύμφωνα με την ημερήσια διάταξη που έχει διανεμηθεί.
Ο</Speech> ΠΡΟΕΔΡΟΣ                                     ΟΙ ΓΡΑΜΜΑΤΕΙΣ
Τελευταία Αποθήκευση:	12/10/2012 11:46:00 πμ	Από:	K.arapi
Εκτυπώθηκε:	12/10/2012 10:44:00 πμ</body>
</html>