<html><head><meta name="cp:revision" content="2"><meta name="date" content="2012-01-19T09:42:00Z"><meta name="Company" content="OTS"><meta name="Keywords" content=""><meta name="meta:word-count" content="42580"><meta name="subject" content=""><meta name="dc:creator" content="Production"><meta name="extended-properties:Company" content="OTS"><meta name="meta:print-date" content="2012-01-18T11:02:00Z"><meta name="Word-Count" content="42580"><meta name="dcterms:created" content="2012-01-19T09:42:00Z"><meta name="dcterms:modified" content="2012-01-19T09:42:00Z"><meta name="Last-Modified" content="2012-01-19T09:42:00Z"><meta name="Last-Save-Date" content="2012-01-19T09:42:00Z"><meta name="meta:character-count" content="229936"><meta name="Template" content="Normal"><meta name="meta:save-date" content="2012-01-19T09:42:00Z"><meta name="dc:title" content="ΠΡΑΚΤΙΚΑ ΒΟΥΛΗΣ"><meta name="Application-Name" content="Microsoft Office Word"><meta name="modified" content="2012-01-19T09:42:00Z"><meta name="Edit-Time" content="600000000"><meta name="cp:subject" content=""><meta name="Content-Type" content="application/msword"><meta name="creator" content="Production"><meta name="meta:author" content="Production"><meta name="dc:subject" content=""><meta name="extended-properties:Application" content="Microsoft Office Word"><meta name="meta:creation-date" content="2012-01-19T09:42:00Z"><meta name="Last-Printed" content="2012-01-18T11:02:00Z"><meta name="meta:last-author" content="a.marini"><meta name="Comments" content=""><meta name="Creation-Date" content="2012-01-19T09:42:00Z"><meta name="xmpTPg:NPages" content="1"><meta name="resourceName" content="13-1-2012.doc"><meta name="Last-Author" content="a.marini"><meta name="w:comments" content=""><meta name="Character Count" content="229936"><meta name="Page-Count" content="1"><meta name="Revision-Number" content="2"><meta name="extended-properties:Template" content="Normal"><meta name="meta:keyword" content=""><meta name="Author" content="Production"><meta name="comment" content=""><meta name="meta:page-count" content="1"></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta>ΠΡΑΚΤΙΚΑ ΒΟΥΛΗΣ</head>
<body>(Σημείωση: Ο παρακάτω πίνακας περιεχομένων δεν αποτελεί το τελικό κείμενο, διότι εκκρεμούν ορθογραφικές και συντακτικές διορθώσεις)
ΠΙΝΑΚΑΣ ΠΕΡΙΕΧΟΜΕΝΩΝ
ΙΓ΄ ΠΕΡΙΟΔΟΣ 
ΠΡΟΕΔΡΕΥΟΜΕΝΗΣ ΚΟΙΝΟΒΟΥΛΕΥΤΙΚΗΣ ΔΗΜΟΚΡΑΤΙΑΣ
ΣΥΝΟΔΟΣ Γ΄
ΣΥΝΕΔΡΙΑΣΗ Ξ΄
Παρασκευή  13 Ιανουαρίου 2012
ΘΕΜΑΤΑ
 
Α. ΕΙΔΙΚΑ ΘΕΜΑΤΑ 
1. Επικύρωση Πρακτικών, σελ. 
2. Ανακοινώνεται ότι τη συνεδρίαση παρακολουθούν μαθητές από το Ιδιωτικό Γενικό Λύκειο &quot;Νικολάου Μαλλιάρα&quot;,το 56ο Γυμνάσιο Αθήνας ,το 2ο Δημοτικό Σχολείο Ιλίου, το 1ο Γενικό Λύκειο Νέας Ιωνίας Νομού Μαγνησίας και  το 9ο Δημοτικό Σχολείο Πάτρας, σελ. 
3. Επί διαδικαστικού θέματος, σελ. 
4. Επί του Κανονισμού, σελ. 
5. Επί προσωπικού θέματος, σελ. 
 
Β. ΚΟΙΝΟΒΟΥΛΕΥΤΙΚΟΣ ΕΛΕΓΧΟΣ 
1. Κατάθεση αναφορών, σελ. 
2. Απαντήσεις Υπουργών σε ερωτήσεις Βουλευτών, σελ. 
3. Ανακοίνωση του δελτίου επικαίρων ερωτήσεων της Δευτέρας 16 Ιανουαρίου 2012, σελ. 
4. Συζήτηση επικαίρων ερωτήσεων:
    α)Προς τον Υπουργό Πολιτισμού και Τουρισμού, σχετικά με την υλοποίηση του ειδικού αναπτυξιακού προγράμματος για το Νομό Μαγνησίας, σελ. 
    β)Προς τον Υπουργό Εργασίας και Κοινωνικής Ασφάλισης: 
       i)  σχετικά με τις καθυστερήσεις στην απόδοση της παρακράτησης του 10% από τις πληρωμές οφειλομένων του 2010 στους συμβεβλημένους ιατρούς του ΟΠΑΔ, σελ. 
        ii)  σχετικά με τα κριτήρια χορήγησης των προνοιακών επιδομάτων, σελ. 
    γ) Προς τον Υπουργό Περιβάλλοντος, Ενέργειας και Κλιματικής Αλλαγής, σχετικά με την αύξηση στα τιμολόγια της Δ.Ε.Η., σελ. 
    δ)Προς τον Πρωθυπουργό:
       i) σχετικά με τα διαφυγόντα κρατικά έσοδα από λαθρεμπόριο καυσίμων, σελ. 
        ii) σχετικά με τα σχέδια της Κυβέρνησης για μειώσεις μισθών και συντάξεων στον ιδιωτικό τομέα, σελ. 
    ε) Προς τον  Υπουργό Υποδομών, Μεταφορών και Δικτύων ,σχετικά με τις πρόσφατες πλημμύρες στον  Έβρο, σελ. 
5. Συζήτηση επίκαιρης επερώτησης τεσσάρων Ανεξάρτητων Βουλευτών, κ.κ. Θ. Μπακογιάννη, Ε. Αυγενάκη, Χ. Μαρκογιαννάκη και Γ. Κοντογιάννη προς τον Υπουργό Προστασίας του Πολίτη, σχετικά με την εγκληματικότητα στο κέντρο της Αθήνας, σελ. 
 
Γ. ΝΟΜΟΘΕΤΙΚΗ ΕΡΓΑΣΙΑ 
1. Κατάθεση σχεδίων νόμων:
    i)  Οι Υπουργοί Περιβάλλοντος, Ενέργειας και Κλιματικής Αλλαγής, Διοικητικής Μεταρρύθμισης και Ηλεκτρονικής Διακυβέρνησης, Εσωτερικών, Οικονομικών, Ανάπτυξης, Ανταγωνιστικότητας και Ναυτιλίας, Υποδομών, Μεταφορών και Δικτύων, Αγροτικής Ανάπτυξης και Τροφίμων, Υγείας και Κοινωνικής Αλληλεγγύης, Δικαιοσύνης, Διαφάνειας και Ανθρωπίνων Δικαιωμάτων και Πολιτισμού και Τουρισμού, κατέθεσαν σχέδιο νόμου: &quot;Ποινική Προστασία του περιβάλλοντος-Εναρμόνιση με την Οδηγία 2008/99/ΕΚ-Πλαίσιο παραγωγής και διαχείρισης αποβλήτων-Εναρμόνιση με την Οδηγία 2008/98/ΕΚ-Ρύθμιση θεμάτων Υπουργείου Περιβάλλοντος, Ενέργειας και Κλιματικής Αλλαγής&quot;, σελ. 
      ii)Οι Υπουργοί Υποδομών, Μεταφορών και Δικτύων, Διοικητικής Μεταρρύθμισης και Ηλεκτρονικής Διακυβέρνησης, Οικονομικών, Ανάπτυξης, Ανταγωνιστικότητας και Ναυτιλίας, Περιβάλλοντος, Ενέργειας και Κλιματικής Αλλαγής, Παιδείας Διά Βίου Μάθησης και Θρησκευμάτων, Δικαιοσύνης, Διαφάνειας και Ανθρωπίνων Δικαιωμάτων και Πολιτισμού και Τουρισμού κατέθεσαν σχέδιο νόμου: &quot;Ρύθμιση λειτουργίας της ταχυδρομικής αγοράς, θεμάτων ηλεκτρονικών επικοινωνιών και άλλες διατάξεις”, σελ. 

ΠΡΟΕΔΡΟΣ 
ΠΕΤΣΑΛΝΙΚΟΣ Φ.
ΠΡΟΕΔΡΕΥΟΝΤΕΣ
ΑΠΟΣΤΟΛΑΤΟΣ Β.
ΝΙΩΤΗΣ Γ.
ΠΟΛΥΔΩΡΑΣ Β.
ΟΜΙΛΗΤΕΣ

Α. Επί διαδικαστικού θέματος:
ΑΠΟΣΤΟΛΑΤΟΣ Β. , σελ.
ΚΕΓΚΕΡΟΓΛΟΥ Β. , σελ.
ΝΑΚΟΣ Α. , σελ.
ΝΙΚΗΤΙΑΔΗΣ Γ. , σελ.
ΝΙΩΤΗΣ Γ. , σελ.
ΠΑΠΟΥΤΣΗΣ Χ. , σελ.
ΠΟΛΥΔΩΡΑΣ Β. , σελ.

Β. Επί του Κανονισμού:
ΚΑΡΑΤΖΑΦΕΡΗΣ Γ. , σελ.
ΜΠΕΝΤΕΝΙΩΤΗΣ Ε. , σελ.
ΠΕΤΣΑΛΝΙΚΟΣ Φ. , σελ.

Γ. Επί προσωπικού θέματος:
ΜΑΡΚΟΓΙΑΝΝΑΚΗΣ Χ. , σελ.
ΠΑΠΟΥΤΣΗΣ Χ. , σελ.
ΠΟΛΥΔΩΡΑΣ Β. , σελ.

Δ. Επί των επικαίρων ερωτήσεων:
ΚΑΛΑΝΤΙΔΟΥ Σ. , σελ.
ΚΑΡΑΤΖΑΦΕΡΗΣ Γ. , σελ.
ΚΕΓΚΕΡΟΓΛΟΥ Β. , σελ.
ΚΟΥΤΡΟΥΜΑΝΗΣ Γ. , σελ.
ΜΑΓΚΡΙΩΤΗΣ Ι. , σελ.
ΜΠΕΝΤΕΝΙΩΤΗΣ Ε. , σελ.
ΝΑΚΟΣ Α. , σελ.
ΝΙΚΗΤΙΑΔΗΣ Γ. , σελ.
ΠΑΠΑΔΗΜΟΣ Λ. , σελ.
ΠΑΠΑΚΩΝΣΤΑΝΤΙΝΟΥ Γ. , σελ.
ΠΛΕΥΡΗΣ Α. , σελ.
ΤΣΙΑΡΑΣ Κ. , σελ.
ΤΣΙΠΡΑΣ Α. , σελ.

Ε. Επί της επίκαιρης επερώτησης:
ΑΥΓΕΝΑΚΗΣ Ε. , σελ.
ΔΕΝΔΙΑΣ Ν. , σελ.
ΔΡΙΤΣΑΣ Θ. , σελ.
ΚΟΝΤΟΓΙΑΝΝΗΣ Γ. , σελ.
ΜΑΡΚΟΓΙΑΝΝΑΚΗΣ Χ. , σελ.
ΜΠΑΚΟΓΙΑΝΝΗ Θ. , σελ.
ΜΠΕΝΤΕΝΙΩΤΗΣ Ε. , σελ.
 ΌΘΩΝΑΣ Ε. , σελ.
ΠΑΠΟΥΤΣΗΣ Χ. , σελ.
ΠΛΕΥΡΗΣ Α. , σελ.
ΠΡΩΤΟΥΛΗΣ Ι. , σελ.
ΠΡΑΚΤΙΚΑ ΒΟΥΛΗΣ
ΙΓ΄ ΠΕΡΙΟΔΟΣ 
ΠΡΟΕΔΡΕΥΟΜΕΝΗΣ ΚΟΙΝΟΒΟΥΛΕΥΤΙΚΗΣ ΔΗΜΟΚΡΑΤΙΑΣ
ΣΥΝΟΔΟΣ Γ΄
ΣΥΝΕΔΡΙΑΣΗ Ξ΄
Παρασκευή 13 Ιανουαρίου 2012
Αθήνα, σήμερα στις 13 Ιανουαρίου 2012, ημέρα Παρασκευή και ώρα 10.07΄ συνήλθε στην Αίθουσα των συνεδριάσεων του Βουλευτηρίου η Βουλή σε ολομέλεια για να συνεδριάσει υπό την προεδρία του Α΄ Αντιπροέδρου αυτής κ. ΓΡΗΓΟΡΙΟΥ ΝΙΩΤΗ.
ΠΡΟΕΔΡΕΥΩΝ (<ChairmanSpeech><Parlmember>Γρηγόριος Νιώτης</Parlmember>): Κυρίες και κύριοι συνάδελφοι, αρχίζει η συνεδρίαση.
Παρακαλείται ο κύριος Γραμματέας να ανακοινώσει τις αναφορές προς το Σώμα. 
(Ανακοινώνονται προς το Σώμα από τον κ. Αθανάσιο Νάκο, Βουλευτή Μαγνησίας, τα ακόλουθα: 
Α. ΚΑΤΑΘΕΣΗ ΑΝΑΦΟΡΩΝ
1) Ο Βουλευτής Α΄ Αθηνών κ. ΑΘΑΝΑΣΙΟΣ ΠΛΕΥΡΗΣ κατέθεσε αναφορά με την οποία οι Πρόεδροι της Πανελλήνιας Ομοσπονδίας Αστυνομικών Υπαλλήλων και της Πανελλήνιας Ομοσπονδίας Αξιωματικών Αστυνομίας αιτείται την επίλυση των δομικών, διαρθρωτικών και διαχειριστικών προβλημάτων τα οποία επιβαρύνουν τη λειτουργία του Μετοχικού Ταμείου Στρατού.
2) Ο Βουλευτής Λασιθίου κ. ΜΙΧΑΗΛ ΚΑΡΧΙΜΑΚΗΣ κατέθεσε αναφορά με την οποία ο Αναπληρωτής Διοικητής του Γενικού Νοσοκομείου-Κ.Υ. Ιεράπετρας αιτείται την άμεση ενίσχυση του νοσοκομείου με υπαλληλικό προσωπικό.
3) Ο Βουλευτής Λασιθίου κ. ΜΙΧΑΗΛ ΚΑΡΧΙΜΑΚΗΣ κατέθεσε αναφορά με την οποία η Περιφέρεια Κρήτης αιτείται την ολοκλήρωση της βελτίωσης τμήματος της Εθνικής Οδού στο ύψος Αγ.Γεωργίου Σεληνάρι Λασιθίου.
4) Ο Βουλευτής Α΄ Αθηνών κ. ΑΘΑΝΑΣΙΟΣ ΠΛΕΥΡΗΣ κατέθεσε αναφορά με την οποία η Πανελλήνια Ομοσπονδία Αστυνομικών Υπαλλήλων αιτείται την επίλυση των σοβαρών υπηρεσιακών, μισθολογικών ζητημάτων τα οποία αφορούν στο προσωπικό της Ελληνικής Αστυνομίας.
5) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αφορά στην εγκύκλιο του Υπουργείου Υγείας με την οποία καταργούνται η Νεφρολογική Κλιική και η Μονάδα Εμφραγμάτων του Νοσοκομείου &lt;Αγ.Ανδρέας&gt;.
6) Ο Βουλευτής Λασιθίου κ. ΜΙΧΑΗΛ ΚΑΡΧΙΜΑΚΗΣ κατέθεσε αναφορά με την οποία ο Δήμος Σητείας Νομού Λασιθίου αιτείται τη χρηματοδότηση του έργου &lt;Επέκταση ΧΥΤΑ 12ης Δ.Ε. Περιφέρειας Κρήτης&gt;.
7) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αφορά σε επιστολή του Προέδρου του Επιμελητηρίου Αχαΐας αιτούμενος ρυθμίσεις για ΦΠΑ και περαίωση.
8) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας που αφορά σε πρόταση-που συζητήθηκε στη συνεδρίαση της Δημοτικής Ενότητας Αιγίου - για δρομολόγηση mini-bus στο κέντρο της πόλης.
9) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αφορά στην εξαίρεση του Δήμου της Αχαϊας από τις έκτακτες πιστώσεις του Υπουργείου Παιδείας.
10) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αφορά στη διαμονή συνταξιούχων φοιτητών στη φοιτητική εστία.
11) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αφορά στην κοινή απόφαση μετακίνησης ιατρού στο &lt;Βοστάνειο&gt; Γενικό Νοσοκομείο Μυτιλήνης.
12) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αφορά στην αβεβαιότητα που επικρατεί στην ΕΡΤ ως προς την επίλυση των εργασιακών ζητημάτων.
13) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αφορά σε καταγγελία εκπαιδευόμενων αστυνομικών.
14) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποία αφορά στην μη επαναλειτουργία του Παιδοκαρδιοχειρουργικού Κέντρου του Νοσοκομείου &lt;Αγία Σοφία&gt;.
15) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία αφορά στην έλλειψη της δυνατότητος παραγωγής και διάθεσης μεγάλων ποσοτήτων, της ενδοφλέβιας σιπροφλοξασίνης, από ελληνική μικροεπιχείρηση. 
16) Ο Βουλευτής Ηρακλείου κ. ΒΑΣΙΛΕΙΟΣ ΚΕΓΚΕΡΟΓΛΟΥ κατέθεσε αναφορά με την οποία ο Πανελλήνιος Σύλλογος Καθηγητών Ιταλικής Γλώσσας και Φιλολογίας εκφράζει τη δυσαρέσκειά του για την υποβάθμιση και αποκλεισμό της Ιταλικής γλώσσας από τη Δημόσια Εκπαίδευση.
17) Ο Βουλευτής Ηρακλείου κ. ΒΑΣΙΛΕΙΟΣ ΚΕΓΚΕΡΟΓΛΟΥ κατέθεσε αναφορά με την οποία η κ.Ιωάννα Φαρσάρη αιτείται τη συνέχιση της λειτουργίας του Τμήματος Τουριστικών Επιχειρήσεων του ΤΕΙ Κρήτης.
18) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αφορά στη μερική απορρόφηση ευρωπαϊκών κονδυλίων για την διανομή τροφίμων σε απόρους.
19) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αφορά στην αδιαφορία του αρμόδιου Υπουργείου στην Ειδική Αγωγή απαξιώνοντας το έργο των εκπαιδευτικών.
20) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται σε καταγγελίες κατοίκων του Πλάτανου Αιγιαλείας για ρωγμές που υπέστησαν τα σπίτια από την κατασκευή της σήραγγας της Ολυμπίας Οδού.
21) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται στην έλλειψη προσωπικού στις φυλακές Αγίου Στεφάνου.
22) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αφορά στην καθυστέρηση αποστολής του πορίσματος για την κλοπή του χρηματοκιβωτίου του Νοσοκομείου του Αιγίου.
23) Ο Βουλευτής Ηρακλείου κ. ΒΑΣΙΛΕΙΟΣ ΚΕΓΚΕΡΟΓΛΟΥ κατέθεσε αναφορά με την οποία παιδιά- μέλη πολύτεκνων οικογενειών αιτούνται την επίλυση θέματος που αφορά σε ίση μεταχείριση με τα υπόλοιπα παιδιά-μέλη πολύτεκνων οικογενειών που γράφτηκαν στις σχολές προτίμησής τους, ανεξάρτητα αν είχαν αδέλφια άνω των είκοσι τριών ετών.
24) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αφορά στο μπάζωμα της θάλασσας από την εταιρεία &lt;ΧΑΛΥΒΟΥΡΓΙΚΗ&gt;.
25) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται στο κλείσιμο του δημοτικού σχολείου στο Χαικάλι της δυτικής Αχαΐας.
26) Ο Βουλευτής Ηρακλείου κ. ΒΑΣΙΛΕΙΟΣ ΚΕΓΚΕΡΟΓΛΟΥ κατέθεσε αναφορά με την οποία αιτείται τη λήψη μέτρων για τη στήριξη της τιμής του ελαιολάδου.
27) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται στις καθυστερήσεις λειτουργίας του νέου λιμανιού εν όψει της τουριστικής περιόδου.
28) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται σε προτεινόμενες λύσεις για τη λειτουργία του καζίνου Ρίου.
29) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αφορά σε επαγγελματίες αγρότες σε Ηλεία, Αχαϊα και Αιτωλοακαρνανία οι οποίοι έχουν λάβει επιστροφή ΦΠΑ άνω των 15.000 ευρώ.
30) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται στις δυσκολίες για το διακανονισμό των οφειλών προς ΔΕΚΟ, λόγω καθυστέρησης καταβολής επιδομάτων κοινωνικής πρόνοιας στους δικαιούχους.
31) Ο Βουλευτής Ηρακλείου κ. ΒΑΣΙΛΕΙΟΣ ΚΕΓΚΕΡΟΓΛΟΥ κατέθεσε αναφορά με την οποία ο Σύνδεσμος Ελαιοκομικών Δήμων Κρήτης εκφράζουν την ανησυχία τους για τη μειωμένη αποτελεσματικότητα της δακοκτονίας στην περιοχή.
32) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται στην πληροφορία ότι στην περιοχή της Ναυπακτίας καίνε ή ακρωτηριάζουν παιδιά με σκοπό την επαιτεία.
33) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται στις ναυτικές σχολές.
34) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται στην κακή κατάσταση της παλιάς εθνικής οδού Πατρών - Κορίνθου.
35) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αφορά στο θέμα των εφημεριών, καθώς και σειράς ανάλογων προτάσεων για την αποφυγή της ταλαιπωρίας των ασθενών.
36) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται στην παύση εργασιών στο πολιτιστικό κέντρο Καλαβρύτων.
37) Ο Βουλευτής Ηρακλείου κ. ΒΑΣΙΛΕΙΟΣ ΚΕΓΚΕΡΟΓΛΟΥ κατέθεσε αναφορά με την οποία ο Σύλλογος Ελλήνων Αρχαιολόγων(Τοπικό Παράρτημα Κρήτης) εκφράζει την αντίθεσή του στο μεγάλο ζήτημα της εργασιακής εφεδρείας αλλά και σε κάθε προσπάθεια συρρίκνωσης των αρχαιολογικών υπηρεσιών.
38) Ο Βουλευτής Ηρακλείου κ. ΒΑΣΙΛΕΙΟΣ ΚΕΓΚΕΡΟΓΛΟΥ κατέθεσε αναφορά με την οποία οι Σύλλογοι Επαγγελματιών Αλιέων Κόκκινου Πύργου,Αγίας Γαλήνης,Καλών Λιμένων και Λέντα αιτούνται τη συνέχιση της λειτουργίας του Τελωνείου Τυμπακίου του Δήμου Φαιστού.
39) Ο Βουλευτής Ηρακλείου κ. ΒΑΣΙΛΕΙΟΣ ΚΕΓΚΕΡΟΓΛΟΥ κατέθεσε αναφορά με την οποία η Ανεξάρτητη Συνδικαλιστική Πρωτοβουλία Αστυνομικών Θεσσαλονίκης αιτείται σειράς μέτρων για την υπεράσπιση των συνταξιοδοτικών συμφερόντων των αστυνομικών.
40) Ο Βουλευτής Ηρακλείου κ. ΒΑΣΙΛΕΙΟΣ ΚΕΓΚΕΡΟΓΛΟΥ κατέθεσε δημοσίευμα εφημερίδας που αφορά καθυστερήσεις στην αξιοποίηση των κοιτασμάτων πετρελαίου της χώρας.
41) Ο Βουλευτής Ηρακλείου κ. ΒΑΣΙΛΕΙΟΣ ΚΕΓΚΕΡΟΓΛΟΥ κατέθεσε αναφορά με την οποία η Δήμαρχος Φαιστού εκφράζει τη δυσαρέσκειά της για τις συγχωνεύσεις-καταργήσεις σημαντικών υπηρεσιών στην περιοχή.
42) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται στην έλλειψη συντήρησης και στα τεχνικά προβλήματα των οχημάτων της Αστυνομικής Διεύθυνσης Αχαίας.
43) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται στις προθέσεις του Μητροπολίτη Αμβρόσιου να δημιουργήσει ξενώνα για τους άστεγους.
44) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται στο γεγονός της αύξησης πελατών στο χιονοδρομικό κέντρο Καλαβρύτων.
45) Ο Βουλευτής Β΄ Αθηνών κ. ΑΠΟΣΤΟΛΟΣ ΚΑΚΛΑΜΑΝΗΣ κατέθεσε αναφορά με την οποία ο Δήμαρχος Μοσχάτου-Ταύρου εκφράζει την αντίθεσή του σε οποιαδήποτε ενέργεια υποβάθμισης ή αποδυνάμωσης της εφορίας στο Μοσχάτο.
46) Ο Βουλευτής Πιερίας κ. ΑΘΑΝΑΣΙΟΣ ΠΑΠΑΓΕΩΡΓΙΟΥ κατέθεσε αναφορά με την οποία ο Πρόεδρος του Επιμελητηρίου Πιερίας αιτείται την επίλυση θέματος που αφορά την επιβολή τελών διοδίων στα παράπλευρα διόδια στη Λεπτοκαρυά Πιερίας.
47) Ο Βουλευτής Β΄ Αθηνών κ. ΑΠΟΣΤΟΛΟΣ ΚΑΚΛΑΜΑΝΗΣ κατέθεσε αναφορά με την οποία ο Δήμαρχος Μοσχάτου-Ταύρου αιτείται την παραμονή των ιατρείων του Ενιαίου Εθνικού Οργανισμού Παροχής Υπηρεσιών Υγείας (πρώην Ι.Κ.Α.).
48) Ο Βουλευτής Λασιθίου κ. ΜΙΧΑΗΛ ΚΑΡΧΙΜΑΚΗΣ κατέθεσε αναφορά με την οποία ο Πανελλήνιος Σύλλογος Καθηγητών Ιταλικής Γλώσσας και Φιλολογίας εκφράζει τη δυσαρέσκειά του για την υποβάθμιση και αποκλεισμό της Ιταλικής γλώσσας από τη Δημόσια Εκπαίδευση.
49) Ο Βουλευτής Ηρακλείου κ. ΦΡΑΓΚΙΣΚΟΣ ΠΑΡΑΣΥΡΗΣ κατέθεσε αναφορά με την οποία η Αστική, μη κερδοσκοπική, κοινωφελής εταιρεία &lt;Φροντίδα στο Σπίτι&gt; αιτείται την επίλυση θέματος που αφορά τη συνέχιση του προγράμματος &lt;Βοήθεια στο Σπίτι&gt; έως τις 30-06-2012 από όλες τις δομές δημοτικές και ιδιωτικές, χωρίς διακρίσεις.
50) Ο Βουλευτής Β΄ Αθηνών κ. ΑΠΟΣΤΟΛΟΣ ΚΑΚΛΑΜΑΝΗΣ κατέθεσε αναφορά με την οποία ο Πρόεδρος της Συντονιστικής επιτροπής Συμβολαιογραφικών Συλλόγων Ελλάδος καταθέτει προτεινόμενη τροπολογία, με σκοπό την αντικατάσταση της παραγράφου 4 του άρθρου 23 του ν.4014/2011.
51) Ο Βουλευτής Ηρακλείου κ. ΦΡΑΓΚΙΣΚΟΣ ΠΑΡΑΣΥΡΗΣ κατέθεσε δημοσίευμα εφημερίδας που αφορά την αύξηση των απόρων στο Νομό Ηρακλείου οι οποίοι δεν έχουν να πληρώσουν ούτε το εξέταστρο των 5 ευρώ στο γραφείο κίνησης του νοσοκομείου.
52) Ο Βουλευτής Β΄ Αθηνών κ. ΑΠΟΣΤΟΛΟΣ ΚΑΚΛΑΜΑΝΗΣ κατέθεσε αναφορά με την οποία οι εργαζόμενοι και οι απολυμένοι της εταιρείας&lt; Λ.ΓΑΒΑΛΑ Α.Ε.&gt; αποστέλλουν επιστολή-καταγγελία περί ψευδούς εκθέσεως βιωσιμότητος με σκοπό την ένταξη της εταιρείας στο άρθρο 99. 
53) Ο Βουλευτής Ηρακλείου κ. ΦΡΑΓΚΙΣΚΟΣ ΠΑΡΑΣΥΡΗΣ κατέθεσε δημοσίευμα εφημερίδας που αφορά στην πίεση ανταγωνισμού στην οποία εκτίθεται η κρητική αμπελουργία.
54) Ο Βουλευτής Ηρακλείου κ. ΦΡΑΓΚΙΣΚΟΣ ΠΑΡΑΣΥΡΗΣ κατέθεσε αναφορά με την οποία εκφράζει την ανησυχία του για το έντονο φαινόμενο μετανάστευσης των νέων σε άλλες χώρες, εξαιτίας της ύφεσης.
55) Ο Βουλευτής Ηρακλείου κ. ΦΡΑΓΚΙΣΚΟΣ ΠΑΡΑΣΥΡΗΣ κατέθεσε δημοσίευμα εφημερίδας που αφορά στις παράνομες ελληνοποιήσεις προϊόντων.
56) Οι Βουλευτές Ευβοίας κ. ΓΕΩΡΓΙΟΣ ΜΑΡΙΝΟΣ, Νομού Αττικής κ. ΙΩΑΝΝΗΣ ΓΚΙΟΚΑΣ κατέθεσαν αναφορά με την οποία ο Δήμαρχος Καρύστου, οι εκπρόσωποι φορέων και πολίτες εκφράζουν την έντονη δυσαρέσκειά τους, με την συμβολική κατάληψη του Ειρηνοδικείου κατόπιν της αποφάσεως περί κατάργησής του.
57) Η Βουλευτής Καρδίτσης κ. ΜΑΡΙΑ ΘΕΟΧΑΡΗ κατέθεσε αναφορά με την οποία ο Δήμαρχος Παλαμά Νομού Καρδίτσας αιτείται τη συνέχιση της λειτουργίας της Πυροσβεστικής Υπηρεσίας Παλαμά.
58) Η Βουλευτής Καρδίτσης κ. ΜΑΡΙΑ ΘΕΟΧΑΡΗ κατέθεσε αναφορά με την οποία ο Σύνδεσμος Θεσσαλικών Επιχειρήσεων και Βιομηχανιών αιτείται να μην εγκριθεί η μεσοσταθμική αύξηση στα τιμολόγια ΔΕΗ το έτος 2012.
59) Ο Βουλευτής Καρδίτσης κ. ΣΠΥΡΙΔΩΝ ΤΑΛΙΑΔΟΥΡΟΣ κατέθεσε αναφορά με την οποία ο Δήμαρχος Παλαμά Νομού Καρδίτσας αιτείται τη συνέχιση της λειτουργίας της Πυροσβεστικής Υπηρεσίας Παλαμά.
60) Η Βουλευτής Α΄ Θεσσαλονίκης κ. ΕΥΔΟΞΙΑ - ΕΥΑ ΚΑΪΛΗ κατέθεσε αναφορά με την οποία αλλοδαπές εταιρείες τυχερών παιγνίων αιτούνται διευκρίνησης σχετικά με το καθεστώς πιστοποίησης και σήμανσης των Η/Υ και των καταστημάτων, στο πλαίσιο του ν.4002/2011.
61) Ο Βουλευτής Καρδίτσης κ. ΣΠΥΡΙΔΩΝ ΤΑΛΙΑΔΟΥΡΟΣ κατέθεσε αναφορά με την οποία η Συντονιστική Επιτροπή Διοριστέων Εκπαιδευτικών (κατηγορία 40%) αιτείται την επίλυση θέματος που αφορά το διορισμό μονίμων εκπαιδευτικών από τον Ενιαίο Πίνακα Διορισμών κατά τη μεταβατική περίοδο-κατηγορία 40%.
62) Ο Βουλευτής Ηρακλείου κ. ΦΡΑΓΚΙΣΚΟΣ ΠΑΡΑΣΥΡΗΣ κατέθεσε αναφορά με την οποία η Ένωση Καταναλωτών Ηρακλείου Κρήτης αιτείται την επίλυση θέματος που αφορά στην παρακράτηση μεγάλων χρηματικών ποσών από λογαριασμούς καταθέσεων πολιτών, εν αγνοία τους, λόγω ληξιπρόθεσμων οφειλών τους. 
63) Η Βουλευτής Ηρακλείου κ. ΜΑΡΙΑ ΣΚΡΑΦΝΑΚΗ κατέθεσε αναφορά με την οποία η Ένωση Ερευνητών Εθνικού Ιδρύματος Αγροτικής Έρευνας αιτείται τα ερευνητικά Ινστιτούτα να υπαχθούν διοικητικά στη Γενική Διεύθυνση Αγροτικής Έρευνας και όχι στις Περιφέρειες του νέου Οργανισμού.
64) Ο Βουλευτής Α΄ Αθηνών κ. ΑΘΑΝΑΣΙΟΣ ΠΛΕΥΡΗΣ κατέθεσε αναφορά με την οποία η Πανελλήνια Ένωση Εθελοντών Πυροσβεστικού Σώματος αιτείται την επίλυση θέματος σχετικά με ενισχυτικά κριτήρια μοριοδότησης, το οποίο ανακύπτει κατά την προκήρυξη διαγωνισμού πλήρωσης θέσεων στο Πυροσβεστικό Σώμα.
65) Ο Βουλευτής Αχαΐας κ. ΝΙΚΟΛΑΟΣ ΤΣΟΥΚΑΛΗΣ κατέθεσε αναφορά με την οποία Εμπορικοί και Εισαγωγικοί Σύλλογοι Αιγίου και Αιγιάλειας αιτούνται τη συνέχιση της λειτουργίας της ΔΟΥ Αιγίου.
66) Ο Βουλευτής Καρδίτσης κ. ΣΠΥΡΙΔΩΝ ΤΑΛΙΑΔΟΥΡΟΣ κατέθεσε αναφορά με την οποία ο Σύλλογος Αμβυκούχων- Αμπελουργών Νομού Σερρών αιτούνται τη συμπαράσταση όλων των φορέων προκειμένου να προστατευθεί η ελληνική αμπελουργία και συγκεκριμένα το τσίπουρο που παράγεται σύμφωνα με ελεγχόμενες, νόμιμες διαδικασίες.
67) Ο Βουλευτής Β΄ Θεσσαλονίκης κ. ΣΑΒΒΑΣ ΑΝΑΣΤΑΣΙΑΔΗΣ κατέθεσε αναφορά με την οποία η Ομοσπονδία Δημοκρατικών Αγροτικών Συλλόγων Θεσσαλονίκης αιτούνται επίλυση προβλημάτων σχετικά με τη διαδικασία υποβολής, ένταξης και χρηματοδότησης για την υλοποίηση του Μέτρου 121 του ΠΑΑ ¨&lt;&lt;Επενδύσεις στις γεωργικές εκμεταλλεύσεις&gt;&gt;.
68) Ο Βουλευτής Σερρών κ. ΕΥΣΤΑΘΙΟΣ ΚΟΥΤΜΕΡΙΔΗΣ κατέθεσε αναφορά με την οποία ο Πρόεδρος του Συλλόγου Γονέων, Φίλων και Κηδεμόνων ατόμων με αυτισμό Νομού Σερρών &lt;ΗΛΙΑΧΤΙΔΑ&gt; αιτείται να δοθούν θέσεις κλάδου ΠΕ Δασκάλων Ε.Α.Ε., Κοινωνιολόγου, Πληροφoρικής, Φυσικής Αγωγής, Καλλιτεχνικών και Γεωπόνων.
69) Η Βουλευτής Έβρου κ. ΕΛΕΝΗ ΤΣΙΑΟΥΣΗ κατέθεσε αναφορά με την οποία αιτείται τη συνέχιση της λειτουργίας του ΟΑΕΔ Διδυμοτείχου για την καλύτερη εξυπηρέτηση των πολιτών του Νομού Έβρου.
70) Η Βουλευτής Έβρου κ. ΕΛΕΝΗ ΤΣΙΑΟΥΣΗ κατέθεσε αναφορά με την οποία αιτείται την άμεση αξιοποίηση των κτηριακών εγκαταστάσεων του παλαιού Νοσοκομείου Αλεξανδρούπολης.
71) Ο Βουλευτής Λασιθίου κ. ΜΙΧΑΗΛ ΚΑΡΧΙΜΑΚΗΣ κατέθεσε αναφορά με την οποία ο Δήμαρχος Ιεράπετρας αιτείται την ενίσχυση του αστυνομικού τμήματος της περιοχής.
72) Ο Βουλευτής Ροδόπης κ. ΑΧΜΕΤ ΧΑΤΖΗ ΟΣΜΑΝ κατέθεσε αναφορά με την οποία η Διανομαρχιακή Επιτροπή Ροδόπης-Έβρου kατά των Χρυσωρυχείων αιτείται την απόρριψη της αδειοδότησης λειτουργίας των χρυσορυχείων στην περιοχή.
73) Ο Βουλευτής Ροδόπης κ. ΑΧΜΕΤ ΧΑΤΖΗ ΟΣΜΑΝ κατέθεσε αναφορά με την οποία ο Θεματικός Αντιπεριφερειάρχης Πολιτισμού και Τουρισμού της Περιφέρειας ανατολικής Μακεδονίας-Θράκης αιτείται την ανάληψη συντονισμένων πρωτοβουλιών για την προώθηση του αλιευτικού τουρισμού στην ανατολική Μακεδονία και Θράκη.
74) Οι Βουλευτές Α΄ Πειραιώς κ. ΔΙΑΜΑΝΤΩ ΜΑΝΩΛΑΚΟΥ, Νομού Αττικής κ. ΙΩΑΝΝΗΣ ΓΚΙΟΚΑΣ και Ευβοίας κ. ΓΕΩΡΓΙΟΣ ΜΑΡΙΝΟΣ κατέθεσαν αναφορά με την οποία η Πανελλήνια Ένωση Μηχανικών Εμπορικού Ναυτικού καταγγέλλει τους σχεδιασμούς της Κυβέρνησης για ιδιωτικοποίηση της ναυτικής εκπαίδευσης και ζητά αποκλειστικά δημόσια, δωρεάν και σύγχρονη ναυτική εκπαίδευση-μετεκπαίδευση.
75) Ο Βουλευτής Μαγνησίας κ. ΠΑΥΛΟΣ ΜΑΡΚΑΚΗΣ κατέθεσε αναφορά με την οποία αιτείται τη λήψη πρωτοβουλιών για την πληρωμή των οφειλομένων προς τους Φυσικοθεραπευτές του Νομού Μαγνησίας από τα ασφαλιστικά ταμεία.
76) Ο Βουλευτής Αχαΐας κ. ΝΙΚΟΛΑΟΣ ΤΣΟΥΚΑΛΗΣ κατέθεσε αναφορά με την οποία το Επιμελητήριο Αχαΐας αιτείται την εξαίρεση των μικρομεσαίων μεταποιητικών επιχειρήσεων της δυτικής Ελλάδας, οι οποίες δεν έχουν την επιλογή του φυσικού αερίου, από την επικείμενη αύξηση κατά 9,2% του κόστους ρεύματος από τη ΔΕΗ.
77) Ο Βουλευτής Ηρακλείου κ. ΒΑΣΙΛΕΙΟΣ ΚΕΓΚΕΡΟΓΛΟΥ κατέθεσε αναφορά με την οποία αιτείται να παραταθεί και για το 2012 η υγειονομική περίθαλψη των ανέργων.
78) Ο Βουλευτής Ηρακλείου κ. ΒΑΣΙΛΕΙΟΣ ΚΕΓΚΕΡΟΓΛΟΥ κατέθεσε αναφορά με την οποία ο Σύλλογος Εκτάκτων Αρχαιολόγων αιτείται την αντικατάσταση και τροποποίηση του άρθρου 42 του υπό ψήφιση νομοσχεδίου &lt;για την αντιμετώπιση της Βίας στα Γήπεδα&gt;.
79) Ο Βουλευτής Ηρακλείου κ. ΒΑΣΙΛΕΙΟΣ ΚΕΓΚΕΡΟΓΛΟΥ κατέθεσε αναφορά με την οποία το Διοικητικό Συμβούλιο ΕΛΟΤ ΑΕ αιτείται την απόσυρση του άρθρου 19 του πολυνομοσχεδίου &lt;Επείγουσες ρυθμίσεις που αφορούν την εφαρμογή του μεσοπρόθεσμου πλαισίου δημοσιονομικής στρατηγικής 2012-2015&gt;.
80) Ο Βουλευτής Ηρακλείου κ. ΒΑΣΙΛΕΙΟΣ ΚΕΓΚΕΡΟΓΛΟΥ κατέθεσε αναφορά με την οποία η Ένωση Ερευνητών Εθνικού Ιδρύματος Αγροτικής Έρευνας αιτείται ώστε τα ερευνητικά Ινστιτούτα να υπαχθούν διοικητικά στη Γενική Διεύθυνση Αγροτικής Έρευνας και όχι στις Περιφέρειες του νέου Οργανισμού.
81) Ο Βουλευτής Λασιθίου κ. ΜΙΧΑΗΛ ΚΑΡΧΙΜΑΚΗΣ κατέθεσε αναφορά με την οποία ο Πρόεδρος της Δημοτικής Επιχείρησης ΄Υδρευσης Αποχέτευσης, Σητείας, Νομού Λασιθίου αιτείται την έγκριση συμμετοχής της επιχείρησης στο πρόγραμμα &lt;ΔΙΑΡΘΡΩΤΙΚΗ ΠΡΟΣΑΡΜΟΓΗ ΕΡΓΑΖΟΜΕΝΩΝ ΜΙΚΡΩΝ ΚΑΙ ΠΟΛΥ ΜΙΚΡΩΝ ΕΠΙΧΕΙΡΗΣΕΩΝ 20-49 ΑΤΟΜΩΝ, ΕΝΤΟΣ ΤΗΣ ΟΙΚΟΝΟΜΙΚΗΣ ΚΡΙΣΗΣ&gt;
82) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται σε δηλώσεις που έχουν γίνει σχετικά με τις γερμανικές αποζημιώσεις.
83) Ο Βουλευτής Λασιθίου κ. ΜΙΧΑΗΛ ΚΑΡΧΙΜΑΚΗΣ κατέθεσε αναφορά με την οποία ο Δήμαρχος Σητείας, Νομού Λασιθίου εκφράζει την έντονη δυσαρέσκειά του για το σχέδιο προεδρικού διατάγματος &lt;Κατηγορίες και περιεχόμενο χρήσεων Γης&gt; και αιτείται την απόσυρσή του.
84) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται στο θέμα της αξιοποίησης του θαλάσσιου μετώπου με το Ενυδρείο, στο Δήμο Πατρέων.
85) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται σε ανοικτή επιστολή του κ. Ρούμπου προς τον Υπουργό Αγροτικής Ανάπτυξης.
86) Ο Βουλευτής Χανίων κ. ΙΩΣΗΦ ΒΑΛΥΡΑΚΗΣ κατέθεσε αναφορά με την οποία η Πρόεδρος της ΄Ενωσης Προστασίας Καταναλωτών Κρήτης εκφράζει την αντίθεσή της για τη δέσμευση των τραπεζικών καταθέσεων των αγροτών με χαρακτήρα επιδοτήσεων από τα ευρωπαϊκά ταμεία.
87) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται στο θέμα του Συμπαραστάτη του Πολίτη και της Επιχείρησης και στον τρόπο οργάνωσης αυτού του θεσμού.
88) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται στη διεκδίκηση της μεταφοράς του αγωγού φυσικού αερίου στη δυτική Ελλάδα.
89) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται στο ζήτημα της αναβάθμισης του Αρχαιολογικού Μουσείου της Πάτρας.
90) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται στο πρόβλημα με τα σκουπίδια που αντιμετωπίζει η πόλη της Πάτρας.
91) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται στο γεγονός ότι δεν έχουν ολοκληρωθεί ακόμα τα έργα στο Διακονιάρη στην Πάτρα.
92) Η Βουλευτής Μαγνησίας κ. ΡΟΔΟΥΛΑ ΖΗΣΗ κατέθεσε αναφορά με την οποία ο Δήμαρχος Βόλου αιτείται την τροποποίηση του άρθρου 38 &lt;Αντιμετώπιση της βίας στα γήπεδα.. και λοιπές διατάξεις&gt;, περί παραχωρήσεως ακινήτων ΕΟΤ στις Περιφερειακές Διοικήσεις. 
93) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται στο γεγονός ότι εκκρεμούν εκατοντάδες αιτήσεις για τακτοποίηση χρεών προς τις Τράπεζες, στο Ειρηνοδικείο. 
94) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται στην κρίση που πλήττει το Ανοικτό Πανεπιστήμιο.
95) Ο Βουλευτής Νομού Αττικής κ. ΠΑΝΤΕΛΕΗΜΩΝ (ΠΑΝΤΕΛΗΣ) ΑΣΠΡΑΔΑΚΗΣ κατέθεσε αναφορά με την οποία ο Πρώην Πρόεδρος της Κοινότητας Βαρνάβα εκφράζει την αντίθεσή του στο υπό κατάρτιση προεδρικό διάταγμα με το οποίο θα απαγορευθεί η εκτός σχεδίου δόμηση κατοικιών.
96) Ο Βουλευτής Ηρακλείου κ. ΒΑΣΙΛΕΙΟΣ ΚΕΓΚΕΡΟΓΛΟΥ κατέθεσε αναφορά με την οποία παρουσιάζει τη θέση της Πανελλήνιας Ένωσης Βιοτεχνών Λαϊκής Τέχνης για τη διατήρηση του Ελληνικού Κέντρου Αργιλλομάζας και αιτείται τη συγχώνευση του ΕΛΚΕΑ Α.Ε. και του ΕΛΚΑ Α.Ε.
97) Ο Βουλευτής Ηρακλείου κ. ΒΑΣΙΛΕΙΟΣ ΚΕΓΚΕΡΟΓΛΟΥ κατέθεσε αναφορά με την οποία ο Σύνδεσμος Πολιτικών Συνταξιούχων Νομού Ηρακλείου αιτείται την επίλυση θέματος που αφορά στην κάλυψη υγειονομικής περίθαλψης των ασφαλισμένων του Δημοσίου.
Β. ΑΠΑΝΤΗΣΕΙΣ ΥΠΟΥΡΓΩΝ ΣΕ ΕΡΩΤΗΣΕΙΣ ΒΟΥΛΕΥΤΩΝ
1. Στην με αριθμό 422/11-10-2011 ερώτηση των Βουλευτών κυρίων Πλεύρη Αθανασίου και Γεωργιάδη Σπυρίδωνος - Αδώνιδος δόθηκε με το υπ’ αριθμ. Δ5/ΗΛ/Α/Φ6/184/27499/2-12-2011 έγγραφο από τον Υπουργό Περιβάλλοντος, Ενέργειας και Κλιματικής Αλλαγής η ακόλουθη απάντηση:
Σημ. Τα συνημμένα σχετικά έγγραφα ευρίσκονται στο αρχείο της Δ/νσης Κοινοβουλευτικού Ελέγχου (Τμήμα Ερωτήσεων)
�
2. Στην με αριθμό 1160/27-10-2011 ερώτηση των Βουλευτών κυρίων Πλεύρη Αθανασίου και Γεωργιάδη Σπυρίδωνος - Αδώνιδος δόθηκε με το υπ’ αριθμ. οικ.3649/2-12-2011 έγγραφο από τον Υπουργό Εσωτερικών η ακόλουθη απάντηση:
Σημ. Τα συνημμένα σχετικά έγγραφα ευρίσκονται στο αρχείο της Δ/νσης Κοινοβουλευτικού Ελέγχου (Τμήμα Ερωτήσεων)
3. Στην με αριθμό 1445/08-11-2011 ερώτηση του Βουλευτή κ. Κόλλια Κωνσταντίνου δόθηκε με το υπ’ αριθμ. 3546/2-12-2011 έγγραφο από τον Υπουργό Εσωτερικών η ακόλουθη απάντηση:
4. Στην με αριθμό 1661/18-11-2011 ερώτηση της Βουλευτού κ. Κουρουπάκη Ευαγγελίας δόθηκε με το υπ’ αριθμ. 55/2-12-2011 έγγραφο από τον Υπουργό Αγροτικής Ανάπτυξης και Τροφίμων η ακόλουθη απάντηση:
5. Στην με αριθμό 20022/20-07-2011 ερώτηση του Βουλευτή κ. Νεράντζη Αναστάσιου δόθηκε με το υπ’ αριθμ. ΥΠ.ΠΟ.Τ./ΓΡ.ΥΠ/K.E./1661/2-12-2011 έγγραφο από τον Υφυπουργό Πολιτισμού και Τουρισμού η ακόλουθη απάντηση:
Σημ. Τα συνημμένα σχετικά έγγραφα ευρίσκονται στο αρχείο της Δ/νσης Κοινοβουλευτικού Ελέγχου (Τμήμα Ερωτήσεων)
6. Στην με αριθμό 21860/25-08-2011 ερώτηση του Βουλευτή κ. Μαρκάκη Παύλου δόθηκε με το υπ’ αριθμ. ΥΠ.ΠΟ.Τ./ΓΡ.ΥΠ./K.E./1774/2-12-2011 έγγραφο από τον Υφυπουργό Πολιτισμού και Τουρισμού η ακόλουθη απάντηση:
7. Στην με αριθμό 23697/29/09/2011 ερώτηση της Βουλευτού κ. Αντωνίου Τόνιας δόθηκε με το υπ’ αριθμ. 1889/2-12-2011 έγγραφο από τον Υπουργό Αγροτικής Ανάπτυξης και Τροφίμων η ακόλουθη απάντηση:</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Γρηγόριος Νιώτης</Parlmember>): Κυρίες και κύριοι συνάδελφοι, έχω την τιμή να ανακοινώσω στο Σώμα το δελτίο επικαίρων ερωτήσεων της Δευτέρας 16 Ιανουαρίου 2012. 
Α.&#160;ΕΠΙΚΑΙΡΕΣ ΕΡΩΤΗΣΕΙΣ Πρώτου Κύκλου ( Άρθρο 130 παράγραφος 4 του Κανονισμού της Βουλής)
1. Η με αριθμό 365/10-1-2012 επίκαιρη ερώτηση της Βουλευτού του Πανελλήνιου Σοσιαλιστικού Κινήματος κ. Αθανασίας Μερεντίτη προς τον Υπουργό Περιβάλλοντος, Ενέργειας και Κλιματικής Αλλαγής, σχετικά με τη χρηματοδότηση φωτοβολταϊκών έργων.
2. Η με αριθμό 362/10-1-2012 επίκαιρη ερώτηση του Βουλευτή της Νέας Δημοκρατίας κ. Σίμου Κεδίκογλου προς τον Υπουργό Επικρατείας, σχετικά με την κατάργηση του Ινστιτούτου Οπτικοακουστικών Μέσων (Ι.Ο.Μ.).
3. Η με αριθμό 374/10-1-2012 επίκαιρη ερώτηση του Βουλευτή του Λαϊκού Ορθόδοξου Συναγερμού κ. Παύλου Μαρκάκη προς τον Υπουργό Πολιτισμού και Τουρισμού, σχετικά με την επιστολή της FIFA στην Επιτροπή Επαγγελματικού Αθλητισμού.
4. Η με αριθμό 371/10-1-2012 επίκαιρη ερώτηση του Βουλευτή του Συνασπισμού Ριζοσπαστικής Αριστεράς κ. Θεοδώρου Δρίτσα προς τον Υπουργό Περιβάλλοντος, Ενέργειας και Κλιματικής Αλλαγής, σχετικά με την ακύρωση Κυβερνητικής Απόφασης για το «Ειδικό Χωροταξικό των Υδατοκαλλιεργειών».
Β. ΕΠΙΚΑΙΡΕΣ ΕΡΩΤΗΣΕΙΣ Δεύτερου Κύκλου (Άρθρο 130 παράγραφος 4 του Κανονισμού της Βουλής)
&#160;1. Η με αριθμό 366/10-1-2012 επίκαιρη ερώτηση του Βουλευτή του Πανελλήνιου Σοσιαλιστικού Κινήματος κ. Νικολάου Τσώνη προς τον Υπουργό Περιβάλλοντος, Ενέργειας και Κλιματικής Αλλαγής, σχετικά με την ίδρυση Εταιρείας Παροχής Αερίου (ΕΠΑ) της Στερεάς Ελλάδας και της Εύβοιας.
2. Η με αριθμό 363/10-1-2012 επίκαιρη ερώτηση του Βουλευτή της Νέας Δημοκρατίας κ. Γεωργίου Κασαπίδη προς τον Υπουργό Υγείας και Κοινωνικής Αλληλεγγύης, σχετικά με την ανάγκη λειτουργίας του πρότυπου διαβητολογικού ιατρείου στο Μαμάτσειο Νοσοκομείο Κοζάνης.
3. Η με αριθμό 375/10-1-2012 επίκαιρη ερώτηση του Βουλευτή του Λαϊκού Ορθόδοξου Συναγερμού κ. Άγγελου Κολοκοτρώνη προς τον Υπουργό Υγείας και Κοινωνικής Αλληλεγγύης, σχετικά με τις ελλείψεις υγειονομικού υλικού στα νοσοκομεία.</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Γρηγόρης Νιώτης</Parlmember>): Κυρίες και κύριοι συνάδελφοι, εισερχόμαστε στη συζήτηση των 
ΕΠΙΚΑΙΡΩΝ ΕΡΩΤΗΣΕΩΝ
Θα συζητηθεί η τέταρτη με αριθμό 360/10-1-2012 επίκαιρη ερώτηση πρώτου κύκλου του Βουλευτή της Νέας Δημοκρατίας κυρίου Αθανασίου Νάκου προς τους Υπουργούς Οικονομικών και Πολιτισμού και Τουρισμού, σχετικά με την υλοποίηση του Ειδικού Αναπτυξιακού Προγράμματος για το Νομό Μαγνησίας.
Παρακαλείται ο ερωτών Βουλευτής Μαγνησίας της Νέας Δημοκρατίας κ. Αθανάσιος Νάκος να διατυπώσει επί δίλεπτο την επίκαιρη ερώτησή του.</ChairmanSpeech>
<Speech><Parlmember>ΑΘΑΝΑΣΙΟΣ ΝΑΚΟΣ</Parlmember>: Ευχαριστώ, κύριε Πρόεδρε.
Κυρίες και κύριοι συνάδελφοι, πριν από περίπου ένα χρόνο οι πολίτες της Μαγνησίας, αλλά και ολόκληρης της Θεσσαλίας, πληροφορήθηκαν με μεγάλη απογοήτευση την προσωπική απόφαση του Υπουργού Πολιτισμού κ. Γερουλάνου -και συνολικά, βεβαίως, της κυβέρνησης του ΠΑΣΟΚ- περί οριστικής ματαίωσης των Μεσογειακών Αγώνων του 2013, παρ’ ότι επί δεκαπέντε μήνες υπήρχαν ηχηρές διαβεβαιώσεις από το Βήμα της Βουλής, τόσο του ίδιου του Υπουργού Πολιτισμού και Τουρισμού κ. Γερουλάνου, όσο και των Υφυπουργών, της κ. Γκερέκου και του παριστάμενου του κ. Νικητιάδη, ότι οι αγώνες θα γίνουν κανονικά.
Στη συνέχεια, ο ίδιος, μετά την εκδηλωθείσα αγανάκτηση -ο κ. Γερουλάνος εννοώ- εφηύρε το ειδικό αναπτυξιακό πρόγραμμα που θα εκπονούσε για τη Μαγνησία, ώστε ο νομός να μη στερηθεί τα μεγάλα έργα, που θα συνδυάζονταν με τους Μεσογειακούς Αγώνες και την ανάπτυξη σε τοπικό και περιφερειακό επίπεδο, την οποία θα έφερναν αυτά τα έργα.
Χαρακτηριστικά και επί λέξει δήλωσε στη Βουλή την 21η Μαρτίου 2011: «Αυτό το οποίο έχουμε τη δυνατότητα να κάνουμε είναι να εκπονήσουμε ένα αναπτυξιακό πρόγραμμα για τη Θεσσαλία, απελευθερωμένο από κάποιες από τις δουλείες που είχαν οι Μεσογειακοί Αγώνες και να βοηθήσουμε την περιοχή να αναπτυχθεί έτσι όπως θα έπρεπε και όχι έτσι όπως εκείνη σήμερα θέλει. Μαζί, λοιπόν, με το Υπουργείο Οικονομικών και το Υπουργείο Ανάπτυξης θα διασφαλίσουμε ότι η Θεσσαλία δεν θα στερηθεί κάτι από την απώλεια των αγώνων. Αντίθετα, θα επιλέξει κι εκείνη μαζί μας τις προτεραιότητες. Γι’ αυτό δεσμευόμαστε να φέρουμε σε διαβούλευση στην τοπική κοινωνία ένα νέο επενδυτικό πρόγραμμα με έμφαση στην υποδομή και στην προώθηση της περιοχής. Αυτό που μπορώ να πω από αυτό εδώ το Βήμα είναι ότι κανείς δεν θέλει και κανείς δεν πρόκειται να στερήσει από τη Θεσσαλία την ανάπτυξη που δικαιούται.»
Όλα αυτά, κυρίες και κύριοι συνάδελφοι, ήταν λόγια του «αέρα». Όχι μόνο κάτι από αυτά δεν έγινε, αλλά αντίθετα στις συνεχείς εκκλήσεις μας, στα συνεχή υπομνήματα προς τον Πρωθυπουργό της Ελλάδος κ. Γεώργιο Παπανδρέου, προς τον Αντιπρόεδρο της Κυβερνήσεως κ. Θεόδωρο Πάγκαλο, ξανά προς τον Πρωθυπουργό, ξανά προς τον Αντιπρόεδρο της Κυβέρνησης και Υπουργό Οικονομικών κ. Ευάγγελο Βενιζέλο –το τελευταίο ήταν στις 23-6-2011- προς τον Υπουργό Ανάπτυξης κ. Χρυσοχοΐδη, τον Υπουργό Πολιτισμού κ. Γερουλάνο, δεν έχουμε λάβει απάντηση. Όλα αυτά έχουν παραμείνει αναπάντητα. Ούτε καν έγινε σύσκεψη για τα μάτια του κόσμου για να κατατεθούν τα αιτήματα.
Ρωτάμε, λοιπόν, τον κ. Γερουλάνο γι’ αυτό το θέμα. Δυστυχώς, κάθε φορά αντί να έλθει να απολογηθεί ο κ. Γερουλάνος για τις ανακρίβειες και τις ψεύτικες υποσχέσεις που έχει δώσει εδώ -και αναφέρομαι στους Μεσογειακούς Αγώνες, στο θέμα του Ολυμπιακού Βόλου, του επαγγελματικού ποδοσφαίρου, ένα σωρό πράγματα- εμφανίζεται ο κ. Νικητιάδης να «βγάλει τα κάστανα από τη φωτιά».
Σας είπε ο κύριος Υπουργός να μας πείτε κάτι, κύριε Νικητιάδη, ή από μόνος σας θα τα πείτε, τα φαντάζεστε; Έχετε πάρει σαφή δέσμευση του Υπουργού; Εγώ θα ήθελα να την ακούσω. 
Σας ευχαριστώ πολύ.</Speech> 
ΠΡΟΕΔΡΕΥΩΝ (<ChairmanSpeech><Parlmember>Γρηγόριος Νιώτης</Parlmember>): Παρακαλείται ο Υφυπουργός Πολιτισμού και Τουρισμού ο κ. Γεώργιος Νικητιάδης, να λάβει το λόγο.</ChairmanSpeech> 
<Speech><Parlmember>ΓΕΩΡΓΙΟΣ ΝΙΚΗΤΙΑΔΗΣ</Parlmember> (Υφυπουργός Πολιτισμού και Τουρισμού): Ευχαριστώ πολύ, κύριε Πρόεδρε. 
Κύριε συνάδελφε, η ευθύνη της Κυβέρνησης είναι συλλογική. Το ξέρετε, έχετε διατελέσει Υπουργός. Κανένας δεν θα σας εγκαλούσε για μία πράξη σε προσωπικό επίπεδο. Θα εγκαλούσε την τότε κυβέρνηση της Νέας Δημοκρατίας, αν κάτι ήταν διαφοροποιημένο από το τι θέλει ή δεν θέλει ένας Βουλευτής σε μια περιοχή. 
Συνεπώς, η δική μου παρουσία εδώ ακριβώς αυτό υποδηλώνει, ότι η Κυβέρνηση είναι αυτή που απαντάει. Είμαι σε απόλυτη σύμπνοια και συνεννόηση με τον Υπουργό και ό,τι λέω εδώ είναι αποτέλεσμα συζήτησης που έχει γίνει και με τον κ. Γερουλάνο. 
Για άλλη μία φορά, επειδή σας άκουσα με προσοχή, ειλικρινώς δεν αντιλαμβάνομαι αυτήν την επιμονή στο ότι εμείς ματαιώσαμε τους Μεσογειακούς Αγώνες. Ήταν πολύ συγκεκριμένη, πολύ διαφανής η διαδικασία που ακολουθήθηκε. Τους Μεσογειακούς Αγώνες τους ακύρωσε, τους ματαίωσε σε σχέση με την Ελλάδα μόνο η Διεθνής Επιτροπή Μεσογειακών Αγώνων που είχε και την ευθύνη για αυτό, στην οποία ένα μέλος συμμετέχει από την Ελλάδα, ο κ. Κούβελος και το ξέρετε. 
Εμείς είπαμε από την πρώτη στιγμή ότι εγγυόμαστε τη διεξαγωγή των αγώνων, κάτι που δεν χρειαζόταν και να διατυπωθεί. Θέσαμε, όμως, τρεις προϋποθέσεις. 
Η πρώτη ήταν ο εξορθολογισμός του προϋπολογισμού, ενός προϋπολογισμού που παραλάβαμε στα 358 εκατομμύρια. Τρομακτικό ποσό! Είπαμε ξανά σε αυτήν την Αίθουσα ότι άλλες χώρες ανέλαβαν την ίδια διεξαγωγή των ίδιων αγώνων με πολύ χαμηλότερο προϋπολογισμό και είπαμε ότι εμείς θα διαθέσουμε 126 εκατομμύρια. Και αποδεικνύαμε με ποιο τρόπο τα 126 εκατομμύρια διασφάλιζαν την ομαλότατα διεξαγωγής αυτών των αγώνων. Παραλλήλως σε αυτά τα 126 εκατομμύρια περιλαμβάναμε και προβολή της περιοχής που τα 358 εκατομμύρια είχαν εντελώς βγάλει από την ημερήσια διάταξη. 
Η δεύτερη προϋπόθεση που βάλαμε ήταν η αξιοποίηση των υπαρχουσών υποδομών, όπου αυτές μπορούν να χρησιμοποιηθούν. Κάποιοι δεν ήθελαν να χρησιμοποιήσουμε τις υποδομές που υπήρχαν. 
Και η τρίτη προϋπόθεση ήταν να δοθεί έμφαση στην ανάπτυξη της Θεσσαλίας, να προβληθεί η περιοχή, να προβληθούν τα προϊόντα της, να προβληθεί ο τουρισμός της περιοχής. 
Η ΔΕΜΑ, ενώ όταν θέσαμε αυτές τις προϋποθέσεις και με επίσημες επιστολές έδειξε ότι δήθεν αντιλαμβάνεται και θα δει τα ζητήματα, στην αμέσως επόμενη συνεδρίαση ζήτησε να αντικατασταθεί η Ελλάδα και ήταν έτοιμες οι τρεις προτάσεις. Άκουσον, άκουσον! 
Ειλικρινώς, κύριε συνάδελφε, αυτό δεν αντιλαμβάνομαι γιατί δεν θέλετε να το κατανοήσετε. Ήθελαν, σκέφτονταν να κάνουμε εμείς τους αγώνες και είχαν έτοιμες τρεις προτάσεις τριών χωρών στη συνεδρίαση που είπαν ότι ματαιώνουμε τους αγώνες στην Ελλάδα; Ξαφνικά εμφανίστηκαν τρεις χώρες να είναι έτοιμες να κάνουν τους Μεσογειακούς Αγώνες; Συγχωρέστε μου το ότι υψώνω τη φωνή, αλλά επειδή επανειλημμένως έχει διατυπωθεί αυτή η άποψη, σας λέω ότι δεν τους ματαιώσαμε εμείς. Αυτοί ήθελαν τις λιμουζίνες, αυτοί ήθελαν τις βίλες, αυτοί ήθελαν τους υψηλούς προϋπολογισμούς, αυτοί ήθελαν να φεύγουν τα χρήματα χωρίς να ελέγχονται από κανέναν. Έτσι συνήθισαν και εμείς δεν είχαμε κανένα σκοπό, καμμία πρόθεση μέσα σε αυτή τη δημοσιονομική κατάσταση που περνάει η χώρα να κάτσουμε και να ακούσουμε τι ήθελε η ΔΕΜΑ. 
Στη δευτερολογία μου θα αναφερθώ στα άλλα ζητήματα που έχετε θέσει, ακριβώς για να δούμε τι έχουμε κάνει και τι δεν έχουμε κάνει στην περιοχή.</Speech> 
ΠΡΟΕΔΡΕΥΩΝ (<ChairmanSpeech><Parlmember>Γρηγόριος Νιώτης</Parlmember>): Ο ερωτών Βουλευτής Μαγνησίας της Νέας Δημοκρατίας κ. Αθανάσιος Νάκος καλείται να λάβει το λόγο.</ChairmanSpeech> 
<Speech><Parlmember>ΑΘΑΝΑΣΙΟΣ ΝΑΚΟΣ</Parlmember>: Ο κύριος Υπουργός πέταξε την μπάλα σε προηγούμενο αγώνα, όχι εκτός γηπέδου -στο γήπεδο μεν, αλλά σε προηγούμενο αγώνα-
 διότι αυτά τα έχουμε συζητήσει κατ’ επανάληψη και εξαντλητικά εδώ. Εγώ θα επιμείνω στην ταμπακιέρα. Εκείνο πέρασε. 
Ό,τι και να πείτε, κύριε Υπουργέ, στη συνείδηση όλων μας υπάρχει ότι ουδέποτε υπεβλήθη –εγώ ως Υφυπουργός, αλλά και άλλοι είχαμε υπογράψει την εγγύηση του ελληνικού κράτους, όταν διεκδικούσαμε από τη ΔΕΜΑ τη διεξαγωγή των αγώνων- με την εγγύηση του ελληνικού κράτους –και αυτό είναι το κύριο σημείο- από την ελληνική Κυβέρνηση αυτός ο μειωμένος προϋπολογισμός προς τη ΔΕΜΑ.
Τα άλλα, κατά την άποψή μου, είναι προφάσεις και δικαιολογίες οι οποίες δεν έχουν περάσει στη συνείδηση κανενός ενδιαφερομένου από την περιοχή μας, γιατί παρακολουθούσαμε στενά και από κοντά το θέμα.
Πάει αυτό, πέρασε. Αυτό καταγράφεται στη μελανή ιστορία της αθέτησης υποσχέσεων για σημαντικά ζητήματα από την κυβέρνηση του ΠΑΣΟΚ.
Υπάρχει ένα δεύτερο θέμα. Ως αντίδωρο, σε αντάλλαγμα αυτής της ματαίωσης -και αποκαλέστε την εσείς όπως θέλετε, πείτε την ψάρι, πείτε την κρέας, όπως θέλετε πείτε την- υπάρχει μία πραγματική δέσμευση του Υπουργού Πολιτισμού, του κ. Γερουλάνου, η οποία λέει «Ειδικό Αναπτυξιακό Πρόγραμμα». Μάλιστα, κάποια στιγμή μπήκε επικεφαλής αυτού του Ειδικού Αναπτυξιακού Προγράμματος ο Αντιπρόεδρος της Κυβέρνησης κ. Πάγκαλος τότε. Οι απελπισμένες κραυγές όλων μας, οι επανειλημμένες ερωτήσεις, οι επιστολές του δικού σας Δημάρχου Βόλου του κ. Σκοτινιώτη ζητούν εναγωνίως, γιατί έχει εκτεθεί και αυτός, τουλάχιστον μία σύσκεψη. Υπάρχουν λεφτά έστω απ’ αυτά τα λίγα που κατανέμονται για αναπτυξιακά έργα, ένα κομμάτι για τα μάτια του κόσμου, για την αποκατάσταση του αισθήματος δικαιοσύνης, για να μην είναι ασυνεπής ο κύριος Υπουργός σε αυτά που έχει υποσχεθεί; Ένα κομμάτι και να πει: «Βρε παιδιά, αυτό είναι, αυτά μπορούμε». Έστω κάτι.
Η απόλυτη αδιαφορία στο κλείσιμο ακόμα και ενός ραντεβού για μία σύσκεψη, η απαξίωση, καμμία απάντηση, πουθενά, τίποτε, αυτό είναι που εξοργίζει, κύριε Υπουργέ. Και εσείς δεν μπορείτε να απαντήσετε σ’ αυτό. Ό,τι και να μας πείτε, δεν μπορείτε να απαντήσετε σ’ αυτό. Ο κ. Γερουλάνος, ο οποίος για την περιοχή μας έχει αποκτήσει μία άλλη διάσταση μετά τους Μεσογειακούς και μετά τον Ολυμπιακό Βόλου -περιττό να σας πω πόσο τον αγαπούμε στην περιοχή μας- πρέπει να μας απαντήσει τι θα γίνει με την υπόσχεση που έδωσε. Να πει «είπα-ξείπα». Κάτι να πει. Δεν γίνεται να μη λέει σε κανέναν τίποτα.
Θα καταθέσω και τα σχετικά έγγραφα προς ενημέρωσή σας.
(Στο σημείο αυτό ο Βουλευτής κ. Αθανάσιος Νάκος καταθέτει για τα Πρακτικά τα προαναφερθέντα έγγραφα, τα οποία βρίσκονται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)</Speech>
ΠΡΟΕΔΡΕΥΩΝ (<ChairmanSpeech><Parlmember>Γρηγόριος Νιώτης</Parlmember>): Παρακαλείται ο Υφυπουργός Πολιτισμού και Τουρισμού κ. Γεώργιος Νικητιάδης να δευτερολογήσει.</ChairmanSpeech>
<Speech><Parlmember>ΓΕΩΡΓΙΟΣ ΝΙΚΗΤΙΑΔΗΣ</Parlmember> (Υφυπουργός Πολιτισμού και Τουρισμού): Ευχαριστώ, κύριε Πρόεδρε.
Κατ’ αρχάς, πρέπει να δηλώσουμε, κύριε συνάδελφε, εφόσον υπάρχει αίτημα από την τοπική αυτοδιοίκηση προς το Υπουργείο Πολιτισμού και Τουρισμού, για να γίνει μία συζήτηση με μία συγκεκριμένη ημερήσια διάταξη, ότι δεσμευόμαστε εδώ δημοσίως και να αναλάβετε και πρωτοβουλία, αν θέλετε.
Όμως, εμείς εμμείναμε εξ αρχής στο ότι θέλουμε τη συμμετοχή της τοπικής αυτοδιοίκησης και της Περιφερειακής Αυτοδιοίκησης. Αυτή ήταν η δήλωσή μας εξ αρχής. Είπαμε ότι θέλουμε έναν αναπτυξιακό σχεδιασμό για την περιοχή που θα ανταποκρίνεται ακριβώς σε αυτά που όντως μπορούν να προσφέρουν στην ανάπτυξη, γιατί εμείς πιστεύουμε στην αποκέντρωση και στο τέλος θα σας πω πολύ συγκεκριμένα τι ενέργειες κάνει το Υπουργείο Πολιτισμού που καταδεικνύουν την πίστη του στην τοπική αυτοδιοίκηση. Ο κ. Γερουλάνος με αυτά που δίδονται από το δημόσιο, για πρώτη φορά στην ιστορία του δημοσίου, στην τοπική αυτοδιοίκηση, σε καμμία περίπτωση δεν θα έπρεπε να είναι άτομο που δεν θα τον υποδέχονταν όπως κάθε άλλο πολιτικό. Διότι δεν έκανε τίποτα παραπάνω ή τίποτα παρακάτω απ’ αυτά που θα έκανε κάθε Υπουργός στη θέση του.
Εγώ, λοιπόν, θα σας πω τώρα ότι μέχρι σήμερα η Γενική Γραμματεία Αθλητισμού -και τα έχω εδώ- επειδή είπατε «τίποτα, τίποτα, τίποτα», χωρίς να έρθει η τοπική αυτοδιοίκηση, χωρίς να έρθει η Περιφερειακή Αυτοδιοίκηση, χωρίς να κάνουμε αυτή τη σύσκεψη -που επαναλαμβάνω ότι είμαστε έτοιμοι ξανά να κάνουμε, για να δούμε τι μπορεί να γίνει- δέσμευσε το 10% του προϋπολογισμού της από τις δημόσιες επενδύσεις και πήγε μόνο σε αυτή την Περιφέρεια για δεκαέξι κατασκευαστικά έργα.
Τα έχω εδώ πέρα για να τα δείτε και τα καταθέτω στα Πρακτικά.
(Στο σημείο αυτό ο Υφυπουργός Πολιτισμού και Τουρισμού κ. Γεώργιος Νικητιάδης καταθέτει για τα Πρακτικά τα προαναφερθέντα έγγραφα, τα οποία βρίσκονται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
Την ίδια στιγμή, για είκοσι τρία έργα πολιτισμού στην περιοχή είναι δεσμευμένα 18.132.845 εκατομμύρια ευρώ στο ΕΣΠΑ μέχρι το 2013. Κάτι είναι και αυτό! Είναι είκοσι τρία έργα! Τα άλλα κατασκευαστικά έργα είναι δεκαέξι! Δηλαδή, είναι σωρεία έργων. Μπορεί να μην ανταποκρίνονται σ’ αυτό που ετέθη εξαρχής. Μπορεί ακόμα να έχουμε μπροστά μας δρόμο να τραβήξουμε. Είμαστε εδώ, όμως, για να μπορέσουμε να το κάνουμε μέσα στο δημοσιονομικό πλαίσιο που υπάρχει.
Τέλος, ακόμα και στο Πρόγραμμα «Πράσινος Τουρισμός» που εξελίχθηκε, εντάχθηκαν δεκαεννέα έργα στην περιοχή. Χαιρόμαστε γι’ αυτό, γιατί οδεύουμε στην πράσινη ενέργεια, πάμε σε μία διαφορετική ανάπτυξη και αυτό το χαιρετίζουμε πραγματικά. Αυτό που θέλω να σας πω αφορά τον κ. Γερουλάνο στο Υπουργείο Πολιτισμού και Τουρισμού. Για πρώτη φορά –χθες συζητήθηκε στην Επιτροπή Μορφωτικών Υποθέσεων και ήδη κατατέθηκε στη Βουλή- η Κεντρική Διοίκηση παραχωρεί στην περιφέρεια, στην τοπική αυτοδιοίκηση, στους δήμους της χώρας, ογδόντα τρία ακίνητα, που είναι σημαντικά και έχουν αξία. 
Και στη δική σας περιοχή, στις Αλυκές του Βόλου, παραχωρεί τρία ακίνητα, ενώ στη Σκόπελο, άλλα δύο ακίνητα. Και αυτά τα διεκδικούσε για χρόνια ολόκληρα η Τοπική Αυτοδιοίκηση. Και σήμερα μέσω του Υπουργείου Πολιτισμού και Τουρισμού –όχι κανένας Γερουλάνος, όχι κανένας Νικητιάδης, όχι κανένας Αλιβιζάτος, δεν είναι προσωπικά, δεν χαρίζουμε, δεν είναι δικά μας, είναι του ελληνικού λαού- λέει ο ελληνικός λαός δι’ ημών και της Κυβέρνησής του ότι πρέπει να πάνε στην περιφερειακή αυτοδιοίκηση, πρέπει να πάνε στους δήμους, για να διασφαλίσουμε την ανάπτυξη.
Από εκεί και πέρα, θέλω να σας πω ότι μπορεί να είστε Βουλευτής ενός συγκεκριμένου νομού και εξ αυτού του λόγου να περιορίζεστε ενδεχομένως σ’ αυτόν, αλλά εμείς ενεργούμε συνολικώς για τη Θεσσαλία. Είναι και η Λάρισα, βέβαια. Όσα ανέφερα περιλαμβάνουν και τη Λάρισα. Λέω ξανά ότι είμαστε εδώ, για να συζητήσουμε. Έχουμε μπροστά μας μέρες. Μπορούμε τώρα να προκαλέσουμε σύσκεψη για να τα συζητήσουμε όλα αυτά τα ζητήματα.
Ευχαριστώ, κύριε Πρόεδρε.</Speech> 
ΠΡΟΕΔΡΕΥΩΝ (<ChairmanSpeech><Parlmember>Γρηγόριος Νιώτης</Parlmember>): Ευχαριστώ, κύριε Υφυπουργέ.
Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού προηγουμένως ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, σαράντα έξι μαθητές και μαθήτριες και δύο εκπαιδευτικοί από το Ιδιωτικό Γενικό Λύκειο «Νικολάου Μαλλιάρα», Α΄ τμήμα.
Η Βουλή τους καλωσορίζει. 
(Χειροκροτήματα απ’ όλες τις πτέρυγες της Βουλής)</ChairmanSpeech>
<Speech><Parlmember>ΑΘΑΝΑΣΙΟΣ ΝΑΚΟΣ</Parlmember>: Κύριε Πρόεδρε, θα μπορούσα να έχω το λόγο για τριάντα δευτερόλεπτα;</Speech>
ΠΡΟΕΔΡΕΥΩΝ (<ChairmanSpeech><Parlmember>Γρηγόριος Νιώτης</Parlmember>): Όχι, κύριε Νάκο. Σας παρακαλώ.</ChairmanSpeech>
<Speech><Parlmember>ΑΘΑΝΑΣΙΟΣ ΝΑΚΟΣ</Parlmember>: Κύριε Πρόεδρε, θα ήθελα το λόγο επί της διαδικασίας.</Speech> 
ΠΡΟΕΔΡΕΥΩΝ (<ChairmanSpeech><Parlmember>Γρηγόριος Νιώτης</Parlmember>): Δεν υπάρχει θέμα επί της διαδικασίας. Μια χαρά αναπτύξατε την ερώτησή σας και απάντησε ο Υπουργός.</ChairmanSpeech>
<Speech><Parlmember>ΑΘΑΝΑΣΙΟΣ ΝΑΚΟΣ</Parlmember>: Δεν είναι μια χαρά, κύριε Πρόεδρε. Θα ήθελα το λόγο μόνο για τριάντα δευτερόλεπτα.</Speech>
ΠΡΟΕΔΡΕΥΩΝ (<ChairmanSpeech><Parlmember>Γρηγόριος Νιώτης</Parlmember>): Ορίστε, λοιπόν, έχετε το λόγο.</ChairmanSpeech>
<Speech><Parlmember>ΑΘΑΝΑΣΙΟΣ ΝΑΚΟΣ</Parlmember>: Δεν ξέρω αν το έκανε επίτηδες ο κ. Νικητιάδης, αλλά κατά τη συζήτηση των επικαίρων ερωτήσεων αναπτύσσεται η ερώτηση, απαντά ο Υπουργός και ανταπαντά ο ερωτών. Αν κατά την πρώτη απάντηση ο κύριος Υπουργός μιλήσει εκτός θέματος και όχι επί του συγκεκριμένου, τότε είναι προφανές ότι έχει τον τελευταίο λόγο και δεν έχει αντίλογο. Αυτό ήθελα να πω, γιατί αυτό έγινε σήμερα.</Speech>
ΠΡΟΕΔΡΕΥΩΝ (<ChairmanSpeech><Parlmember>Γρηγόριος Νιώτης</Parlmember>): Μάλιστα. 
Θέλετε κάτι να πείτε, κύριε Υφυπουργέ, επί του θέματος;</ChairmanSpeech>
<Speech><Parlmember>ΓΕΩΡΓΙΟΣ ΝΙΚΗΤΙΑΔΗΣ</Parlmember> (Υφυπουργός Πολιτισμού και Τουρισμού): Έχετε δίκιο, κύριε Νάκο. Κι εγώ από κάτω αυτά θα έλεγα. Είναι προφανές. Όμως, αυτό είναι το σύστημα. Κάποιος πρέπει να μιλήσει τελευταίος.</Speech> 
<Speech><Parlmember>ΑΘΑΝΑΣΙΟΣ ΝΑΚΟΣ</Parlmember>: Αμαρτία εξομολογουμένη ουκ έστιν αμαρτία!</Speech>
ΠΡΟΕΔΡΕΥΩΝ (<ChairmanSpeech><Parlmember>Γρηγόριος Νιώτης</Parlmember>): Εισερχόμαστε τώρα στη συζήτηση της δεύτερης με αριθμό 361/10-1-2012 επίκαιρης ερώτησης δευτέρου κύκλου του Βουλευτή της Νέας Δημοκρατίας κ. Κωνσταντίνου Τσιάρα προς τον Υπουργό Εργασίας και Κοινωνικής Ασφάλισης, σχετικά με τις καθυστερήσεις στην απόδοση της παρακράτησης του 10% από τις πληρωμές οφειλομένων του 2010 στους συμβεβλημένους ιατρούς του ΟΠΑΔ.
Στην επίκαιρη ερώτηση του κ. Τσιάρα θα απαντήσει ο Υπουργός Εργασίας και Κοινωνικής Ασφάλισης κ. Γεώργιος Κουτρουμάνης.
Παρακαλείται ο Βουλευτής της Νέας Δημοκρατίας κ. Κωνσταντίνος Τσιάρας να διατυπώσει επί δίλεπτον την επίκαιρη ερώτησή του.
Ορίστε, κύριε συνάδελφε, έχετε το λόγο.</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΤΣΙΑΡΑΣ</Parlmember>: Ευχαριστώ, κύριε Πρόεδρε.
Κύριε Υπουργέ, βρίσκομαι για άλλη μια φορά ενώπιόν σας στη διαδικασία του κοινοβουλευτικού ελέγχου για ένα ζήτημα το οποίο αρκετές φορές συζητήσαμε κατά τη διάρκεια της περυσινής χρονιάς και για το οποίο στην πραγματικότητα έχουν γίνει ελάχιστα βήματα, για να μην πω ότι βρισκόμαστε στο σημείο που βρισκόμασταν πριν από δέκα μήνες περίπου.
Ήταν τότε που με απόφαση των συναρμοδίων Υπουργείων, του Υπουργείου Υγείας και του Υπουργείου Απασχόλησης, αποφασίστηκε η παρακράτηση του 10% επί των οφειλών από το 2010 και μετά, προς τους συμβεβλημένους γιατρούς με τον ΟΠΑΔ.
Και βεβαίως, η λογική με την οποία επεβλήθη η συγκεκριμένη παρακράτηση είχε να κάνει με την έγκαιρη, κατά τα δικά σας λεγόμενα, κατά τα λεγόμενα γενικότερα της Κυβέρνησης, τακτοποίηση των οφειλών με έναν εξολογιστικό τρόπο, ούτως ώστε σε ένα δεύτερο χρόνο όταν θα γινόταν η εκκαθάριση να αποδιδόταν και αυτό το 10%. Η πρώτη παρατήρηση έχει να κάνει με το γεγονός ότι ουδέποτε υπήρξαν έγκαιρες πληρωμές προς τους συμβεβλημένους με τον ΟΠΑΔ γιατρούς. 
Και βεβαίως, η δεύτερη παρατήρηση έχει να κάνει με το ότι ακόμα και σήμερα -δέκα μήνες μετά- και αναφερόμενοι σε οφειλές περίπου προ διετίας, δηλαδή από το 2010 και μετά, δεν έχει ξεκαθαριστεί από την πλευρά του Υπουργείου ποιος θα είναι ο τρόπος με τον οποίο θα γίνουν οι εκκαθαρίσεις στο 10%. Σκεφθείτε ότι όλη αυτήν την περίοδο οι συμβεβλημένοι γιατροί αναγκαζόμενοι να εκδώσουν τα ανάλογα φορολογικά παραστατικά, έχουν ήδη φορολογηθεί για το 2010 όχι μόνο επί μη εισπρακτέων, αλλά ακόμα και επί αυτού του 10% που κανείς δεν ξέρει πώς και πότε θα αποδοθεί, κανείς δεν ξέρει με ποιον τρόπο θα αποδοθεί. 
Η ερώτηση βεβαίως προς εσάς, κύριε Υπουργέ, είναι πολύ συγκεκριμένη. Υπάρχει αυτήν τη στιγμή στις επιλογές του Υπουργείου απόφαση ή εν πάση περιπτώσει θέση που να δείχνει πώς θα καταβληθεί αυτό το παρακρατηθέν 10% προς τους συμβεβλημένους γιατρούς; Διότι η πραγματικότητα που έχει καταγραφεί μέχρι σήμερα, δυστυχώς το μόνο που έχει να καταδείξει είναι η έλλειψη σοβαρότητας απέναντι σε διαδικασίες που σε μια πολύ κρίσιμη οικονομική συγκυρία προϋποθέτουν αυτήν τη σοβαρότητα και τη στάση ευθύνης και της ίδιας της πολιτείας απέναντι στους εταίρους φορείς με τους οποίους συνεργάζεται. 
Σας ευχαριστώ πολύ.</Speech> 
ΠΡΟΕΔΡΕΥΩΝ (<ChairmanSpeech><Parlmember>Γρηγόριος Νιώτης</Parlmember>): Το λόγο έχει ο Υπουργός Εργασίας και Κοινωνικής Ασφάλισης κ. Γεώργιος Κουτρουμάνης.</ChairmanSpeech> 
<Speech><Parlmember>ΓΕΩΡΓΙΟΣ ΚΟΥΤΡΟΥΜΑΝΗΣ</Parlmember> (Υπουργός Εργασίας και Κοινωνικής Ασφάλισης): Ευχαριστώ, κύριε Πρόεδρε. 
Κύριε συνάδελφε, πραγματικά το θέμα μας έχει απασχολήσει και πάλι. Μάλιστα, το προηγούμενο διάστημα έχω απαντήσει σε αντίστοιχη ερώτησή σας. 
Πρέπει, λοιπόν, να επισημάνω ότι η λογική του 10% ήταν να υπάρχει δυνατότητα πληρωμής του 90%, έτσι ώστε να μην καθυστερεί η πληρωμή και στη συνέχεια μετά από τον έλεγχο να γίνεται η εκκαθάριση. Άρα, αυτό έγινε προς διευκόλυνση και των ταμείων. Κάτι το οποίο ίσχυε στα άλλα ταμεία, επεκτάθηκε και στον ΟΠΑΔ, προκειμένου, όπως είπαμε, να μην υπάρχουν καθυστερήσεις για την πληρωμή των οφειλών στους προμηθευτές, στους παρόχους υγείας. 
Είναι αλήθεια –και θα συμφωνήσω απόλυτα μαζί σας- ότι πρέπει τα ταμεία να κάνουν τον ανάλογο σχεδιασμό, προγραμματισμό, έτσι ώστε να πληρώνουν με συνέπεια τις υποχρεώσεις τους. Και αυτό επιχειρούμε να κάνουμε τώρα μέσα από τη λειτουργία του ΕΟΠΥΥ. 
Επίσης, η αλήθεια είναι ότι αν δεν είχαμε κάνει μεγάλες αλλαγές στο χώρο αυτό και αν δεν είχαμε καταφέρει να έχουμε τα αποτελέσματα που έχουμε μέχρι τώρα, δηλαδή να περιορίσουμε κατά 2,6 δισεκατομμύρια ευρώ τη δαπάνη για υγειονομική περίθαλψη, τα ταμεία σήμερα δεν θα είχαν καμμιά δυνατότητα πληρωμής. Θα είχαν καταρρεύσει και θα είχαν συμπαρασύρει και τους κλάδους σύνταξης, γιατί ενώ σε όλες τις άλλες χώρες οι κλάδοι υγείας χρηματοδοτούν τους κλάδους σύνταξης, για μας τα τελευταία χρόνια έχει γίνει το ακριβώς αντίθετο. Οι κλάδοι σύνταξης πληρώνουν τα ελλείμματα των κλάδων υγείας. Αυτήν την περίοδο βρισκόμαστε σε μια πορεία εξορθολογισμού των δαπανών, έτσι ώστε να σταματήσουμε αυτήν την αιμορραγία των κλάδων σύνταξης, κάτι που έχουμε καταφέρει σε πολύ μεγάλο βαθμό. 
Για να απαντήσω ευθέως στο ερώτημά σας, ας δούμε πού βρισκόμαστε σήμερα. 
Όπως είπαμε, έχει ξεκινήσει η λειτουργία του ΕΟΠΥΥ και όπως είναι γνωστό, αυτό έγινε με πολλές δυσκολίες και αντιδράσεις, γιατί κάποιοι δεν θέλουν να μπει μια τάξη σ’ αυτό το χώρο. 
Εκείνο που έχουμε συμφωνήσει και με τους παρόχους υγείας είναι ότι ο ΕΟΠΥΥ θα αναλάβει τις υποχρεώσεις του από τώρα και μετά, δηλαδή από την 1/1/2012 και μετά. Αυτό σημαίνει ότι οι δαπάνες που δημιουργούνται από τον Ιανουάριο και μετά θα πληρώνονται από τον ΕΟΠΥΥ. 
Σε ό,τι αφορά το παρελθόν, σε ό,τι αφορά δηλαδή τις οφειλές παρελθόντων ετών μέχρι 31/12/2011, έχει γίνει η απαραίτητη συνεννόηση με το Υπουργείο Οικονομικών. Υπάρχει, όμως, μια εκκρεμότητα σε σχέση με τον ΟΠΑΔ. Δηλαδή, οι μεγαλύτερες οφειλές αφορούν τον ΟΠΑΔ.
Έχουμε καταθέσει ήδη τροπολογία στο πολυνομοσχέδιο ώστε να ρυθμιστούν οι παλιές οφειλές ύψους περίπου 1,5 δισεκατομμυρίου ευρώ κατά τρόπο τέτοιο ώστε μέχρι το τέλος Μαρτίου να έχουν πληρωθεί όλοι οι προμηθευτές σε ό,τι αφορά τις δαπάνες που έχουν δημιουργηθεί τα προηγούμενα χρόνια και βέβαια να δοθεί η δυνατότητα στον ΕΟΠΥ χωρίς βάρη του παρελθόντος, να είναι συνεπής στις υποχρεώσεις του.
Ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Γρηγόριος Νιώτης</Parlmember>): Θα παρακαλούσα και τους κυρίους Υπουργούς και τους κυρίους συναδέλφους να είναι εντός χρόνου, γιατί στις 11 η ώρα θα έχουμε την ώρα του Πρωθυπουργού. Είναι λίγο στενά τα χρονικά περιθώρια.
Το λόγο έχει ο Βουλευτής Καρδίτσας της Νέας Δημοκρατίας κ. Κωνσταντίνος Τσιάρας.</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΤΣΙΑΡΑΣ</Parlmember>: Κύριε Υπουργέ, πολύ καλώς στην τοποθέτησή σας θίξατε το θέμα του ΕΟΠΥΥ και ξέρετε ότι από τη δική μας πλευρά –εννοώ από την πλευρά της Νέας Δημοκρατίας- υπήρχε μια υποστήριξη στο συγκεκριμένο εγχείρημα, βάζοντας βεβαίως κάποιους όρους και κάποιες προϋποθέσεις. Αν όμως δείτε ποια είναι η πραγματικότητα σήμερα, δηλαδή αυτές τις λίγες μέρες που θεωρητικά η λειτουργία του ΕΟΠΥΥ καθορίζει κατ’ αρχάς αυτά που συμβαίνουν στην πρωτοβάθμια φροντίδα υγείας, θα αντιληφθείτε ότι τα προβλήματα είναι πάμπολλα. Και το λέω γιατί αυτή η θεωρητική συζήτηση επί ένα και πλέον έτος σχετικά με την επερχόμενη λειτουργία του ΕΟΠΥΥ, δυστυχώς δεν συνοδεύτηκε και από τις απαραίτητες επιλογές-αποφάσεις με τον έλεγχο όλων των παραμέτρων των ζητημάτων που θα προέκυπταν. 
Ξέρετε τι σύγχυση υπάρχει αυτήν τη στιγμή σε ό,τι αφορά τον τρόπο με τον οποίο προσέρχονται οι ασφαλισμένοι ασθενείς στους γιατρούς για να λύσουν τα προβλήματα της υγείας τους; Ξέρετε ότι δεν έχουν προστρέξει πολλοί γιατροί να ενταχθούν στο συνολικό δίκτυο του ΕΟΠΥΥ γιατί επελέγη μια πολύ χαμηλή αμοιβή κατά περίπτωση και κατά πράξη σε κάθε επίσκεψη γιατρού; Αυτό είναι κάτι το οποίο έπρεπε να το είχαμε προβλέψει, κύριε Υπουργέ.
Δυστυχώς αντί ο ΕΟΠΥΥ να δρομολογήσει με προϋπόθεση την οικονομική εξυγίανση, με προϋπόθεση να μπορέσουμε να εξοικονομήσουμε χρήματα προς όφελος των ασθενών, αυτήν τη στιγμή δείχνει ότι δημιουργεί συνθήκες αλαλούμ χωρίς κανείς να ξέρει ποια θα είναι η επόμενη μέρα στην πρωτοβάθμια φροντίδα υγείας.
Δυστυχώς, επελέγησαν πρακτικές οι οποίες πάνε πίσω το χαρακτήρα της δημόσιας ασφάλισης, αντί να φροντίσουμε να διασφαλίσουμε κάποια πράγματα, τα οποία είχαν να κάνουν κατά πρώτο λόγο με την αξιοπρέπεια των ίδιων των ασφαλισμένων ασθενών.
Σε ό,τι αφορά τις καθυστερήσεις που αναφέρατε, ξέρετε ότι έχουμε κουβεντιάσει πολλές φορές το θέμα. Χαίρομαι γιατί δέχεστε όλα αυτά τα οποία είπα νωρίτερα. Ξέρετε ότι το ΤΑΠ-ΟΤΕ ως ασφαλιστικό ταμείο έχει να πληρώσει οφειλές από το 2008; Αυτό δεν είναι κάτι το οποίο μπορεί κανείς να το πει και να το δικαιολογήσει με οποιονδήποτε τρόπο απέναντι σε οποιονδήποτε πάροχό του. Και μιλώ για αμοιβές προς γιατρούς κλινικούς, εργαστηριακούς. Είναι, όμως, ζητήματα τα οποία όπως σωστά είπατε, πρέπει να λύσουμε. Δεν γίνεται να τα αφήσουμε περισσότερο. Και για να συνεχίσω, θα σας επαναλάβω μια σκέψη την οποία είχα καταθέσει σε προηγούμενη ερώτηση.
Με τον τρόπο που λειτουργούν αυτή τη στιγμή τα ασφαλιστικά ταμεία απέναντι στους συμβεβλημένους παρόχους γιατρούς, σας πληροφορώ ότι είμαστε πολύ κοντά στην κατάρρευση υγειών επιχειρήσεων. Διαγνωστικά κέντρα, τα οποία λογιστικά παρουσιάζουν κέρδη, βρίσκονται ένα βήμα πριν το κλείσιμο με συνέπειες προφανώς να στείλουν στην ανεργία πάρα πολλούς εργαζόμενους και αλλάξουν σε ένα πολύ σημαντικό βαθμό τον χάρτη της υγείας, κάτι το οποίο φαντάζομαι ότι ούτε επιθυμείτε, ούτε εσείς θέλετε.
Πρέπει επιτέλους η ελληνική πολιτεία δι’ υμών να αποδείξει ότι η συνέπεια και η σοβαρότητα την οποία ζητάμε από τους πολίτες σ’ αυτήν την κρίσιμη συγκυρία, είναι πρώτα απ’ όλα χαρακτηριστικό της δικής μας πολιτικής, της δικής σας πολιτικής, της ίδιας της ελληνικής πολιτείας. Διαφορετικά, αντιλαμβάνεστε ότι οδηγούμαστε σε έναν αδιέξοδο δρόμο που τα προβλήματα όχι θα λύνονται, αλλά θα πολλαπλασιάζονται, με αποτέλεσμα να μη βλέπουμε κάτι καλύτερο και όλα να λειτουργούν εις βάρος των ασφαλισμένων Ελλήνων πολιτών.
Σας ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Γρηγόριος Νιώτης</Parlmember>): Ο Υπουργός Εργασίας και Κοινωνικής Ασφάλισης κ. Γεώργιος Κουτρουμάνης έχει το λόγο.</ChairmanSpeech>
<Speech><Parlmember>ΓΕΩΡΓΙΟΣ ΚΟΥΤΡΟΥΜΑΝΗΣ</Parlmember> (Υπουργός Εργασίας και Κοινωνικής Ασφάλισης): Ευχαριστώ και πάλι, κύριε Πρόεδρε.
Κύριε Τσιάρα, είναι γεγονός ότι τα ταμεία ούτε σήμερα ούτε τα επόμενα χρόνια θα έχουν τη δυνατότητα να πληρώσουν αυτά που πρέπει να πληρώσουν.
Η χώρα δεν έχει τη δυνατότητα πλέον να είναι στην πρώτη γραμμή, να είναι στις πρώτες χώρες με τις υψηλότερες δαπάνες παγκοσμίως. Αυτό ήταν μία πρωτοτυπία σε βάρος και των ασφαλισμένων και των πόρων των ταμείων που δεν αξιοποιήθηκαν σωστά και φτάσαμε να έχουμε διπλάσιες δαπάνες απ’ αυτές που έχουν χώρες είτε της Δυτικής είτε της Ανατολικής Ευρώπης. 
Συμφωνούμε, το έχουμε συζητήσει πολλές φορές και στην επιτροπή, ότι πρέπει να μπει τάξη. Υπάρχουν όμως άνθρωποι οι οποίοι αντιδρούν. Υπάρχουν φορείς οι οποίοι δεν μπορούν να καταλάβουν ότι πλέον έχουμε φτάσει στα όριά μας. 
Ο ΕΟΠΥΥ ο οποίος ξεκίνησε ουσιαστικά τη λειτουργία του ως ένα ενιαίο ταμείο από τις αρχές του χρόνου, βρέθηκε στην πολύ δύσκολη θέση να έχει απεργία τις πρώτες ημέρες από τους φαρμακοποιούς και από τους γιατρούς. Εξηγήστε μου εσείς τώρα, πώς είναι δυνατόν να πληρώνεις κανονικά από το ΙΚΑ, από τον ΟΑΕΕ, από τον ΟΓΑ, από τον ΟΠΑΔ στις 5 Ιανουαρίου –άλλοτε πληρώνονταν λίγο αργότερα, εντός των σαράντα πέντε ημερών, αλλά λίγο αργότερα- δηλαδή να πληρώνεις δέκα ημέρες νωρίτερα και να πηγαίνει ο ασφαλισμένος στο φαρμακείο και να τον υποχρεώνουν με τις αποφάσεις τους κάποιοι να πληρώνει το φάρμακο. 
Καταλαβαίνετε λοιπόν ότι αυτό το εγχείρημα, αυτή η μεγάλη διαρθρωτική αλλαγή που γίνεται στο χώρο της πρωτοβάθμιας φροντίδας υγείας βρίσκει και κάποιους απέναντι -όχι όλους- γιατί στο χώρο αυτό υπάρχουν άνθρωποι οι οποίοι ταλαιπωρούνται γιατί τα ταμεία τους χρωστούν, γιατί τα ταμεία δεν εξυπηρετούν όπως πρέπει, ακόμα κι εκείνους που συνεργάζονται. Ναι, αυτά να τα λύσουμε. Όμως σας είπα συγκεκριμένο παράδειγμα. Ευτυχώς βέβαια, μετά από συνεννοήσεις που έγιναν και τις διευκρινίσεις σε ό,τι αφορά οφειλές παρελθόντων ετών, από σήμερα τα φαρμακεία εξυπηρετούν και πάλι. Όμως το γεγονός ότι δέκα-δώδεκα μέρες τώρα πληρώνουν οι ασφαλισμένοι για να πάρουν το φάρμακο έχει καμμία αιτιολογική βάση με βάση αυτά που σας είπα ή και όσα εσείς μπορείτε να μάθετε κι είναι ακριβώς αυτά; 
Οι γιατροί. Έχουμε ένα χρόνο που τους έχουμε δώσει εναλλακτικά σενάρια για τον τρόπο πληρωμής τους και περιμένουμε πρότασή τους. Δεν μπορεί να συνεχιστεί η κατάσταση αυτή που λέει «θα πληρώνομαι όπως εγώ θέλω». Αυτά τελείωσαν. Δεν μπορούν να έχουν τέσσερις, πέντε, έξι συμβάσεις. Θα έχουν μία σύμβαση με τον ΕΟΠΥΥ και θα πρέπει να συμμορφωθούν. Για όσους δεν το έχουν καταλάβει λοιπόν, πρέπει να το καταλάβουν τώρα. Τα περιθώρια εξαντλήθηκαν. 
Να αναλάβουμε εμείς τις υποχρεώσεις μας και τις έχουμε αναλάβει. Σας είπα και με την τροπολογία που καταθέτουμε για οφειλές παρελθόντων ετών, για πρώτη φορά θα συμβεί να μην έχουμε χρέη απέναντί τους. Ωστόσο όμως θα πρέπει να αναλάβουν κι αυτοί τις υποχρεώσεις τους και σ’ αυτήν την κατεύθυνση έχουμε καλέσει και συνεργαζόμαστε και με τους εκπροσώπους των κλινικών, των διαγνωστικών κέντρων, των γιατρών, των φαρμακοποιών. Είμαστε ανοιχτοί αλλά επιτέλους πρέπει να συμφωνήσουμε όλοι ότι ο ΕΟΠΥΥ είναι μονόδρομος. Δεν γίνεται διαφορετικά. 
Ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Γρηγόριος Νιώτης</Parlmember>): Θα συζητηθεί τώρα η τέταρτη με αριθμό 373/10-1-2012 επίκαιρη ερώτηση δευτέρου κύκλου του Βουλευτή του Λαϊκού Ορθόδοξου Συναγερμού κ. Αθανασίου Πλεύρη προς τον Υπουργό Εργασίας και Κοινωνικής Ασφάλισης, σχετικά με τα κριτήρια χορήγησης των προνοιακών επιδομάτων. 
Στην επίκαιρη ερώτηση του κ. Αθανασίου Πλεύρη θα απαντήσει ο κ. Γεώργιος Κουτρουμάνης, Υπουργός Εργασίας και Κοινωνικής Ασφάλισης. 
Παρακαλείται ο Βουλευτής Α΄ Αθηνών του ΛΑΟΣ, κ. Αθανάσιος Πλεύρης να διατυπώσει επί δίλεπτο την επίκαιρη ερώτησή του.</ChairmanSpeech> 
<Speech><Parlmember>ΑΘΑΝΑΣΙΟΣ ΠΛΕΥΡΗΣ</Parlmember>: Ευχαριστώ πολύ, κύριε Πρόεδρε. 
Κύριε Υπουργέ, στις 8-11-2011 έχετε εκδώσει μία υπουργική απόφαση αναφορικά με τα κριτήρια του ποσοστού αναπηρίας διαφόρων ατόμων. Αυτή η υπουργική σας απόφαση έχει προκαλέσει έντονη αντίδραση, αφ’ ενός σε μία κατηγορία ανθρώπων οι οποίοι πλήττονται γιατί βλέπουν το ποσοστό αναπηρίας τους να μειώνεται και αφ’ ετέρου γιατί μέσα σ’ αυτήν την υπουργική απόφαση συμπεριλαμβάνετε ως ποσοστό αναπηρίας αφ’ ενός κάποιες ουσιαστικά ποινικώς κολάσιμες πράξεις, όπως είναι η κλεπτομανία, η πυρομανία και ο τζόγος και αφ’ ετέρου μία σειρά από σεξουαλικές διαστροφές, το φετιχισμό, την ηδονοβλεψία, την παιδοφιλία και το σαδομαζοχισμό. 
Θεωρείτε δηλαδή ότι αυτές οι σεξουαλικές διαστροφές, η παιδοφιλία λόγου χάριν, πρέπει να πριμοδοτείται με ποσοστό αναπηρίας από 20% έως 30%. Δεν ξέρω τι λέει η ιατρική γι’ αυτά τα πράγματα, γνωρίζω όμως ότι απ’ αυτό εδώ το Κοινοβούλιο, κύριε Υπουργέ, προσπαθούμε αυτά τα φαινόμενα να τα πατάξουμε και να τα αντιμετωπίζουμε ως ποινικώς κολάσιμες πράξεις. 
Το ερώτημα είναι με βάση ποια έρευνα έχουν δοθεί τα συγκεκριμένα ποσοστά -έχω την εντύπωση ότι πρέπει να έχει σχέση με τον Παγκόσμιο Οργανισμό Υγείας- εάν αυτά τα ποσοστά από μόνα τους έχουν κάποια προνόμια και ποια είναι αυτά και εάν δεν έχουν προνόμια –διότι αυτό διέρρευσε στον Τύπο ότι είναι απλώς ποσοστά αναπηρίας, χωρίς να συνεπάγονται προνόμια- μπορεί αυτή η αναπηρία να προσμετρηθεί σε άλλα ποσοστά αναπηρίας, με αποτέλεσμα να ευνοηθούν αυτά τα άτομα και να μπουν σε κατηγορίες που μπορεί να πάρουν επιδόματα. Παράλληλα, στο δεύτερο σκέλος της ερώτησης αναπτύσσεται ότι ενώ συμβαίνουν όλα αυτά, παρουσιάζεται μία μείωση στα επιδόματα των πραγματικά αναπήρων. Τι προτίθεστε να κάνετε προς αυτήν την κατεύθυνση;</Speech>
ΠΡΟΕΔΡΕΥΩΝ (<ChairmanSpeech><Parlmember>Γρηγόριος Νιώτης</Parlmember>): Παρακαλείται ο κ. Γεώργιος Κουτρουμάνης Υπουργός Εργασίας και Κοινωνικής Ασφάλισης, να πάρει το λόγο.</ChairmanSpeech>
<Speech><Parlmember>ΓΕΩΡΓΙΟΣ ΚΟΥΡΤΟΥΜΑΝΗΣ</Parlmember> (Υπουργός Εργασίας και Κοινωνικής Ασφάλισης): Ευχαριστώ, κύριε Πρόεδρε.
Κύριε συνάδελφε, ευθέως απαντώ ότι δεν αφορά σε επιδόματα αυτή η αξιολόγηση ή αυτοί οι ορισμοί που περιλαμβάνονται στον ΚΕΒΑ. Είναι καθαρά ιατρικές προσεγγίσεις πάνω στο θέμα. Θα πω αναλυτικά, γιατί έχει δημιουργηθεί μία σύγχυση και νομίζω ότι πρέπει να το ξεκαθαρίσουμε, παρά το γεγονός ότι από την πλευρά μας υπήρξαν δελτία Τύπου, δύο και τρεις φορές, προκειμένου να μην υπάρξει η παραμικρή παρεξήγηση.
Με το ν. 3863 θεσμοθετήθηκε η υποχρέωση να πάμε στη δημιουργία των ΚΕΠΑ, των Κέντρων Πιστοποίησης Αναπηρίας και ταυτόχρονα να δημιουργήσουμε το νέο ΚΕΒΑ, τον Κανονισμό Εκτίμησης Βαθμού Αναπηρίας. Για το σκοπό αυτό υπήρξε σύσταση επιτροπής τον Ιούλιο του 2011 και έπρεπε μέχρι τέλος Οκτωβρίου να έχει υπογραφεί η σχετική απόφαση με το νέο ΚΕΒΑ. Ο νέος ΚΕΒΑ, ο οποίος παραδόθηκε από την επιτροπή, είναι καθαρά ιατρικής, επιστημονικής προσέγγισης. 
Σε ό,τι αφορά αυτές τις κατηγορίες τις οποίες αναφερθήκατε, είναι μία επεξεργασία που έχει γίνει από καθηγητές της Ιατρικής Σχολής, τον κ. Παπαδημητρίου, τον κ. Παπαγεωργίου, τον κ. Πολίτη, με επικεφαλής τον κ. Παπαδημητρίου. Είναι η ομάδα της Ψυχιατρικής Σχολής του Πανεπιστημίου Αθηνών. Θεώρησαν υποχρέωσή τους να εξειδικεύσουν περισσότερο αυτό που ήταν στον παλιό ΚΕΒΑ, το οποίο θα το καταθέσω. Γιατί ο παλιός ΚΕΒΑ ανέφερε στη σελίδα διακόσια εβδομήντα εννιά για ψυχώσεις ενδογενείς οι οποίες εκδηλώνονται με σεξουαλικές επιθέσεις και άλλα διάφορα που περιγράφονται με ψυχιατρικούς όρους. Έτσι, λοιπόν, θα δει κανένας ότι τα ποσοστά αναπηρίας που έδιναν ήταν στην ευχέρεια του γιατρού και ήταν μέχρι 80%. Το καταθέτω για να το δείτε.
(Στο σημείο αυτό ο Υπουργός Εργασίας και Κοινωνικής Ασφάλισης κ. Γεώργιος Κουτρουμάνης καταθέτει για τα Πρακτικά το προαναφερθέν έγγραφο, το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
 Οι γιατροί, λοιπόν, της ομάδας που στήθηκε, προκειμένου να έχουμε το νέο ΚΕΒΑ, αντέγραψαν ουσιαστικά τον Παγκόσμιο Οργανισμό Υγείας, δηλαδή αυτά που αναφέρονται στη Διεθνή Στατιστική Ταξινόμηση Νόσων και Προβλημάτων Υγείας του Παγκόσμιου Οργανισμού Υγείας. Όλα αυτά αναφέρονται εδώ πέρα, όλες ακριβώς οι κατηγορίες, έτσι όπως τις αναφέρατε κι εσείς.
Όμως, υπάρχει μία διάσταση ανάμεσα στην ιατρική και στην ασφαλιστική αναπηρία.
Επειδή αυτή η διάσταση δεν υπήρχε μόνο σε σχέση μ’ αυτές τις κατηγορίες αλλά και με βαριά νοσήματα, είχα ενημερώσει από την αρχή και πριν την υπογραφή αυτής της απόφασης και την ΕΣΑΜΕΑ και τις ομοσπονδίες των αναπήρων ότι θα υπάρξουν προσαρμογές με βάση την ασφαλιστική αναπηρία. Αυτό κάναμε σε συνεργασία με τις οργανώσεις αυτές έτσι ώστε να παρουσιάσουμε το νέο ΚΕΒΑ ο οποίος θα είναι μία πραγματικότητα μετά από την ψήφιση του πολυνομοσχεδίου που έχει μέσα εξουσιοδοτική σχετική διάταξη. 
Θα επανέλθω στη δευτερολογία μου.</Speech>
ΠΡΟΕΔΡΕΥΩΝ (<ChairmanSpeech><Parlmember>Γρηγόριος Νιώτης</Parlmember>): Ο κ. Πλεύρης έχει το λόγο.</ChairmanSpeech>
<Speech><Parlmember>ΑΘΑΝΑΣΙΟΣ ΠΛΕΥΡΗΣ</Parlmember>: Κύριε Υπουργέ, προφανώς αναφέρεστε στο άρθρο 29 του πολυνομοσχεδίου που ουσιαστικά κυρώνει αυτήν την υπουργική απόφαση που έχετε γιατί πρέπει να γίνει ενιαία. Πάλι αναφέρεται σε ενιαίο πίνακα. Συνεπώς, αν ισχύουν όλα αυτά τα οποία λέτε και η αρτιότητα με την οποία έγινε η δουλειά, μού κάνει εντύπωση πώς έρχεται ο νομοθέτης να συστήσει νέα Επιτροπή στην οποία συμμετέχει και η συνομοσπονδία αναπήρων προκειμένου να υπάρξουν νέα ποσοστά αναπηρίας, όταν η υπουργική απόφαση έχει βγει πριν από δύο μήνες.
Κύριε Υπουργέ, γιατρός δεν είμαι και ενδεχομένως δεν μπορώ να παρακολουθήσω την ιατρική σκέψη. Έρχεται όμως αυτήν τη στιγμή διαμαρτυρία από την ΗΠΑΡΧΟ, δηλαδή το Σωματείο Ηπατομοσχευθέντων Ελλάδος διαμαρτύρεται γι’ αυτή την υπουργική σας απόφαση ότι αυτοί οι οποίοι έχουν κάνει μεταμόσχευση ήπατος από 80% αναπηρία πηγαίνουν στο 10%. Αυτό λένε στη διαμαρτυρία τους. Σας έχω κάνει και αναφορά και περιμένω απάντηση. Από την άλλη πλευρά, το να θεωρούμε ότι αυτός ο οποίος είναι παιδόφιλος ή σαδομαζοχιστής ή ηδονοβλεψίας έχει ποσοστό αναπηρίας από 20% έως 30%, με συγχωρείτε αλλά είναι προκλητικό. Τι θα πείτε σ’ αυτούς τους ανθρώπους που έχουν κάνει μεταμόσχευση ήπατος και κρίνονται με 10% αναπηρία; Ότι συστήθηκε μία επιτροπή από ιατρούς και έκρινε αυτές τις αναπηρίες; Αυτό δεν μπορώ να το καταλάβω, κύριε Κουτρουμάνη. Τι διαφορά δηλαδή έχει η ασφαλιστική αναπηρία από την ιατρική αναπηρία;
Ξέρετε τι βλέπω εδώ πέρα; Σας το λέω και με τη νομική μου ιδιότητα. Ότι αν κάποιος μπει μ’ ένα τέτοιο ποσοστό και πάει σ’ ένα δικαστήριο και έχει κάνει ένα βιασμό παιδιού, δεν θα κριθεί αυτό ως ελαφρυντικό; «Ορίστε, εδώ πέρα ο νομοθέτης έρχεται και κρίνει ότι μπορεί να είμαι μέχρι 30% ανάπηρος και πρέπει να με κρίνετε με ελαφρυντικά». Δεν μπορώ να παρακολουθήσω αυτήν τη σκέψη. Οπωσδήποτε διατηρώ επιφυλάξεις διότι μπορεί να βρεθούν άνθρωποι εδώ πέρα που ασχολούνται με την ιατρική επιστήμη που να έχουν τη δυνατότητα να αντικρούσουν αυτό που σκέφτομαι. Εγώ σκέφτομαι εδώ πέρα με τον κοινό νου.
Από την άλλη πλευρά, κύριε Υπουργέ, υπάρχει μια σειρά από διαμαρτυρίες και της συνομοσπονδίας των τυφλών και της συνομοσπονδίας των αναπήρων που λένε ότι δέχονται επίθεση στα προνοιακά τους επιδόματα.
Θεωρώ, λοιπόν, θετικό βήμα το ότι δίνεται αυτή η εξουσιοδοτική διάταξη και φαντάζομαι ότι κι εσείς θα επιθυμούσατε να γίνει αυτό. Θεωρώ θετικό ότι στο νέο πίνακα θα συμμετέχει και η εθνική συνομοσπονδία αναπήρων, αλλά από την άλλη πλευρά επιτρέψτε μου να διατηρώ τις επιφυλάξεις μου για την επιστημονική προσέγγιση του πίνακα και της υπουργικής απόφασης που έχει εκδοθεί. Απ’ ό,τι φαίνεται, με το νέο νόμο ουσιαστικά κυρώνεται.</Speech>
ΠΡΟΕΔΡΕΥΩΝ (<ChairmanSpeech><Parlmember>Γρηγόριος Νιώτης</Parlmember>): Ο κύριος Υπουργός έχει το λόγο.</ChairmanSpeech>
<Speech><Parlmember>ΓΕΩΡΓΙΟΣ ΚΟΥΤΡΟΥΜΑΝΗΣ</Parlmember> (Υπουργός Εργασίας και Κοινωνικής Ασφάλισης): Ούτε εγώ είμαι γιατρός, κύριε συνάδελφε, για να μπορώ να αμφισβητήσω την επιστημονική άποψη πανεπιστημιακών γιατρών οι οποίοι έχουν κάνει αυτή την αξιολόγηση. Ωστόσο πάντα διατηρούσα και διατηρώ τις επιφυλάξεις μου σε σχέση με τη διαφορά που υπάρχει μεταξύ ιατρικής και ασφαλιστικής αναπηρίας. 
Θέλω να αναφερθώ σ’ αυτό που λέτε ότι δεν κατανοείτε, δηλαδή ποια είναι η διαφορά. Η διαφορά είναι πολύ μεγάλη. Θα σας πω ότι ένας οικοδόμος ο οποίος έχει σπάσει το χέρι του και έχει αχρηστευθεί ενδεχομένως η παλάμη του, μπορεί ιατρικώς να έχει ποσοστό αναπηρίας 10%-15%, ασφαλιστικά όμως είναι ανάπηρος με βαριά αναπηρία γιατί δεν μπορεί να συνεχίσει τη δουλειά του. Άρα παρά το γεγονός ότι έχει 10% ή 15% με ιατρικούς όρους αναπηρία, για το ασφαλιστικό ταμείο είναι βαριά ανάπηρος.
Το αντίστροφο μπορεί να συμβεί σε άλλες περιπτώσεις. Μπορεί κάποιος να έχει 67% ή 80% αναπηρία, αλλά να μπορεί να εργαστεί, όπως συμβαίνει σε πολλές περιπτώσεις. Εξάλλου ξέρετε ότι σε ορισμένες περιπτώσεις το να έχει κάποιος ποσοστό αναπηρίας 67% και πάνω, του δίνει προβάδισμα για να μπει στο δημόσιο. Εντελώς διαφορετικό πράγμα είναι, λοιπόν, η ιατρική αναπηρία από την ασφαλιστική αναπηρία. 
Επανέρχομαι και διευκρινίζω ότι δεν υπάρχει καμμία περίπτωση γι’ αυτές τις κατηγορίες στις οποίες αναφερθήκατε, να υπάρχουν συγκεκριμένα επιδόματα ή συντάξεις. Είναι καθαρά ιατρική η προσέγγιση. 
Σε ό,τι αφορά τη ρύθμιση, πρέπει να προσέξετε το εξής: Η ρύθμιση παραπέμπει στην παλιά ρύθμιση και η διόρθωση που γίνεται, έχει να κάνει με την κοινή απόφαση, γιατί πλέον όλοι θα κρίνονται μέσα από το ενιαίο κέντρο, άρα ήταν συναρμοδιότητα και των άλλων Υπουργών, για να μπορούν από τις αρχές του χρόνου να εξετάζονται όλοι μαζί. 
Καταθέτω για τα Πρακτικά και τη λίστα αυτή του Παγκόσμιου Οργανισμού Υγείας για να επιβεβαιώσω αυτά που έλεγα νωρίτερα. 
(Στο σημείο αυτό ο Υπουργός Εργασίας και Κοινωνικής Ασφάλισης, κ. Γεώργιος Κουτρουμάνης, καταθέτει για τα Πρακτικά τα προαναφερθέντα έγγραφα, τα οποία βρίσκονται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
Σ’ αυτό που είπατε, είχατε απόλυτο δίκιο. Και εγώ δέχθηκα διαμαρτυρίες, παρά το γεγονός ότι τους είχα ενημερώσει ότι δεν είναι αυτά τα ποσοστά με τα οποία θα κριθούν, ιδιαίτερα, μεταμοσχευμένοι, παραπληγικοί, άνθρωποι που πάσχουν από μεσογειακή αναιμία. Ωστόσο ήταν κάποιοι άνθρωποι που δεν είχαν ενημερωθεί. Κάλεσα πριν από δυο μήνες και πάλι πριν από ένα μήνα όλες τις ομοσπονδίες. Διευκρίνισα ότι δεν πρόκειται να αλλάξει απολύτως τίποτα, ιδιαίτερα, με τις βαριές αναπηρίες: δηλαδή, για τους νεφροπαθείς, για τους μεταμοσχευμένους και για όλες αυτές τις δώδεκα κατηγορίες που παίρνουν σύνταξη με ειδικό καθεστώς, δεν πρόκειται να αλλάξει τίποτα. 
Να σας πω μια ακόμα διαφορά σε σχέση με την ιατρική προσέγγιση. Για παράδειγμα θεωρούν οι γιατροί ότι μετά από δύο χρόνια, ένας μεταμοσχευμένος μπορεί να έχει τη δυνατότητα να εργαστεί, να έχει τη δυνατότητα να επανέλθει στην αγορά εργασίας ή ένας καρκινοπαθής μετά από πέντε χρόνια, μπορεί να έχει αποθεραπευθεί. Δεν θα κριθεί μ’ αυτούς τους όρους όμως, ένας ανάπηρος, γιατί αν έχουμε έναν ανάπηρο, για παράδειγμα, ο οποίος έπαιρνε σύνταξη για πέντε, για επτά ή για δέκα χρόνια, είναι πάρα πολύ δύσκολο, αν είναι εξήντα ή εξήντα πέντε ετών, να του κόψεις τη σύνταξη και να τον επαναφέρεις στη δουλειά. Άρα είναι εντελώς διαφορετική η προσέγγιση. 
Όπως σας είπα, η ρύθμιση που έχουμε κάνει, έχει να κάνει αποκλειστικά με τη συναρμοδιότητα των τριών Υπουργών να υπογράψουν το νέο ΚΕΒΑ, που θα είναι καθαρά με όρους ασφαλιστικής νομοθεσίας. 
Σας ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Γρηγόριος Νιώτης</Parlmember>): Έχω την τιμή να ανακοινώσω στο Σώμα ότι από τα άνω δυτικά θεωρεία παρακολουθούν την συνεδρίαση, αφού πρώτα ξεναγήθηκαν στην έκθεση της αίθουσας «ΕΛΕΥΘΕΡΙΟΣ ΒΕΝΙΖΕΛΟΣ» και ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, τριάντα επτά μαθητές και μαθήτριες και τρεις εκπαιδευτικοί από το 56ο Γυμνάσιο Αθήνας. 
Η Βουλή τούς καλωσορίζει. 
(Χειροκροτήματα απ’ όλες τις πτέρυγες της Βουλής)
Εισερχόμεθα στην τρίτη με αριθμό 364/10-1-2012 επίκαιρη ερώτηση πρώτου κύκλου του Βουλευτή του Πανελλήνιου Σοσιαλιστικού Κινήματος κ. Εμμανουήλ Μπεντενιώτη προς τον Υπουργό Περιβάλλοντος, Ενέργειας και Κλιματικής Αλλαγής, σχετικά με την αύξηση στα τιμολόγια της ΔΕΗ. 
Στην επίκαιρη ερώτηση του κ. Μπεντενιώτη θα απαντήσει ο Υπουργός Περιβάλλοντος, Ενέργειας και Κλιματικής Αλλαγής, κ. Γεώργιος Παπακωνσταντίνου. 
Παρακαλείται ο ερωτών Βουλευτής Α΄ Πειραιά του ΠΑΣΟΚ κ. Εμμανουήλ Μπεντενιώτης, να διατυπώσει επί δίλεπτον την ερώτησή του.</ChairmanSpeech> 
<Speech><Parlmember>ΜΑΝΩΛΗΣ ΜΠΕΝΤΕΝΙΩΤΗΣ</Parlmember>: Κύριε Πρόεδρε, όταν έχουμε μειώσεις μισθών και συντάξεων κάτω από τα όρια της φτώχειας, δεν μπορεί να έχουμε αύξηση των τιμολογίων της ΔΕΗ γιατί αυτή η αύξηση είναι πρόκληση και άδικη. Όταν ακόμα έχουμε αλόγιστες και παράνομες δαπάνες της ΔΕΗ, αυτή η αύξηση είναι και ανήθικη. 
Για να τεκμηριώσω απόλυτα τον ισχυρισμό μου, θα ήθελα να αναφερθώ σε παράνομες δαπάνες και σε αλόγιστες σπατάλες της διοίκησης της ΔΕΗ.
Με βάση διάταξη που ισχύει, το ανώτατο ποσό μισθού δεν μπορεί να υπερβαίνει τα 5.981,40 ευρώ. Κι, όμως, οι γενικοί διευθυντές της ΔΕΗ εισπράττουν, μετά την ψήφιση της διάταξης αυτής, 9.166,88 ευρώ. 
Ακόμη έχουμε υπερωρίες στο γραφείο του διοικητή της ΔΕΗ, διακοσίων δεκαπέντε ωρών το μήνα κι έχουμε προσαυξήσεις αποδοχών εκτός βάρδιας, 2.259,56 ευρώ, το μήνα Ιανουάριο του 2001, 1.770,72 ευρώ το Φεβρουάριο του 2011 και 1.875,52 ευρώ, για το Μάρτιο του 2011, για κάποιους εργαζόμενους.
Μπορώ να τεκμηριώσω αυτές τις παράνομες δαπάνες, με μια σειρά εγγράφων που έχω στα χέρια μου. 
Αισθάνομαι θλίψη που το Υπουργείο σε ερώτηση που έχει υποβληθεί, δεν απαντά και διαβιβάζει, υποβιβάζοντας τον κοινοβουλευτικό έλεγχο και προσβάλλοντας το Κοινοβούλιο, με το έγγραφο του εγκαλουμένου διοικητή της ΔΕΗ.
Σας ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Γρηγόριος Νιώτης</Parlmember>): Παρακαλείται ο κ. Γεώργιος Παπακωνσταντίνου, Υπουργός Περιβάλλοντος, Ενέργειας και Κλιματικής Αλλαγής, να λάβει το λόγο.</ChairmanSpeech>
<Speech><Parlmember>ΓΕΩΡΓΙΟΣ ΠΑΠΑΚΩΝΣΤΑΝΤΙΝΟΥ</Parlmember> (Υπουργός Περιβάλλοντος, Ενέργειας και Κλιματικής Αλλαγής): Ευχαριστώ πολύ, κύριε Πρόεδρε.
Κατ’ αρχάς, θα μου επιτρέψετε να κάνω μερικές εισαγωγικές παρατηρήσεις.
Η πρώτη είναι να τονίσω στον αξιότιμο κύριο Βουλευτή ότι δεν είναι ο μόνος με κοινωνική ευαισθησία εδώ μέσα. Να ξεκινήσουμε από την παραδοχή -την οποία ελπίζω να αποδέχεται- ότι ο καθένας σε αυτήν την Κυβέρνηση, ο οποίος καλείται να πάρει δύσκολες αποφάσεις σε μία εξαιρετικά επώδυνη περίοδο για την πατρίδα, το κάνει με τον καλύτερο δυνατό τρόπο, έχοντας το μέγιστο της κοινωνικής ευαισθησίας, το οποίο έχει και αυτός. Και είμαι σίγουρος.
 Να συνεχίσω λέγοντας ότι είναι απολύτως σαφές πως την περίοδο που μειώνονται οι μισθοί, την περίοδο που κόβονται οι συντάξεις, την περίοδο που η μέση ελληνική οικογένεια προσπαθεί να τα φέρει πέρα και δεν μπορεί, την περίοδο που αυξάνονται οι φόροι, οποιαδήποτε αύξηση στα τιμολόγια της ΔΕΗ είναι δύσκολο να την υπερασπιστεί κανένας. Οποιαδήποτε. Όχι την μεσοσταθμική αύξηση του 9,2%, την οποία ενέκρινε το Υπουργείο Περιβάλλοντος, Ενέργειας και Κλιματικής Αλλαγής αλλά οποιαδήποτε. Και σας διαβεβαιώνω ότι τίποτα δεν θα με έκανε πιο ευτυχή, από το να μπορούσα να εκδώσω μία Υπουργική Απόφαση, με την οποία να είχα μείωση τιμολογίων. Τίποτα δεν θα με έκανε πιο ευτυχή.
Ταυτοχρόνως, δεν θα έκανα το καθήκον μου, διότι το καθήκον μου ως Υπουργού, αρμόδιου για θέματα ενέργειας, είναι να διασφαλίσω ότι θα υπάρχει η αδιάλειπτη προσφορά ενέργειας σε όλα τα ελληνικά νοικοκυριά και να βρω μία εξαιρετικά δύσκολη, επώδυνη χρυσή τομή ανάμεσα σε αναγκαίες αυξήσεις, οι οποίες να επιβαρύνουν όσο το δυνατόν λιγότερο, τα νοικοκυριά και με όσο το δυνατόν πιο δίκαιο τρόπο, ταυτοχρόνως, όμως, να διατηρούν την επιχείρηση υγιή και βιώσιμη.
Είμαι σίγουρος ότι συμφωνείτε ότι όλοι όσοι ασχολήθηκαν στη Δημόσια Επιχείρηση Ηλεκτρισμού, στη Ρυθμιστική Αρχή Ενέργειας και στο Υπουργείο Περιβάλλοντος, Ενέργειας και Κλιματικής Αλλαγής, για να καταλήξουμε στις αποφάσεις οι οποίες είδαν το φως της δημοσιότητας, τις περασμένες εβδομάδες, το έκαναν με απόλυτη αίσθηση καθήκοντος.
Θα απαντήσω στη δευτερολογία στα συγκεκριμένα ζητήματα που θέτετε, για το ανθρώπινο δυναμικό. 
Θέλω, όμως, να εξηγήσω, εδώ, γιατί αυτήν τη στιγμή, δεν υπάρχουν μαγικές λύσεις όσον αφορά τα τιμολόγια και το γιατί καταλήξαμε στις αποφάσεις που πήραμε. 
Κατ’ αρχάς, αν η επιχείρηση δεν είχε κάνει τίποτα για την εξυγίανσή της τα περασμένα δύο χρόνια, έχοντας ένα συσσωρευμένο χρέος ύψους 4,5 δισεκατομμυρίων, σήμερα θα έπρεπε να καταφύγει σε αυξήσεις πάνω από 30%.
Δεύτερον, δεν αποδεχθήκαμε ως ΥΠΕΚΑ τις προτάσεις, τόσο της ΔΕΗ, όσο και της Ρυθμιστικής Αρχής Ενέργειας, για αυξήσεις διψήφιες που έφταναν και το 20%.
Τρίτον, κρατήσαμε αμετάβλητα τα τιμολόγια για τα φτωχότερα νοικοκυριά, περίπου τριακόσιες χιλιάδες νοικοκυριά.
Τέταρτον, ζητήσαμε από την επιχείρηση να καταβάλει ακόμη μεγαλύτερη προσπάθεια, για να μειώσει τις δαπάνες, αναλαμβάνοντας το όποιο πολιτικό κόστος απέναντι σε ένα ισχυρό συνδικάτο, τη ΓΕΝΟΠ- ΔΕΗ, και απέναντι σε όποια προνόμια ή όποιες ειδικές συμφωνίες υπάρχουν με εργολάβους ή προμηθευτές.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Υπουργού)
Να ξεκαθαρίσουμε, όμως, στους Έλληνες πολίτες που μας παρακολουθούν, γιατί ακριβώς χρειάστηκε να αυξηθούν τα τιμολόγια. Κατ’αρχάς, ως προς το ρεύμα που πουλάει η ΔΕΗ, τα τελευταία τρία χρόνια, δεν υπήρξε καμμία απολύτως αύξηση μάλιστα υπήρχαν και μειώσεις, γιατί η ΔΕΗ επιβαρύνθηκε με όλους τους φόρους που αυξήθηκαν τα τελευταία χρόνια.
Δεύτερον, η Ελλάδα παραμένει ακόμα και σε όρους ισότιμης αγοραστικής δύναμης –και το τονίζω αυτό- μια από τις χώρες με το φτηνότερο ηλεκτρικό ρεύμα στην Ευρώπη, πριν και μετά από αυτήν την αύξηση.
Τρίτον, η ΔΕΗ είναι δέσμια και της μεταβολής στην ευρύτερη αγορά ενέργειας και αυτό φαίνεται και από το γεγονός ότι, για παράδειγμα, το 2008 είχε 400 εκατομμύρια ζημιές, το 2009 είχε περίπου 1 δισεκατομμύριο κέρδη.</Speech>
ΠΡΟΕΔΡΕΥΩΝ (<ChairmanSpeech><Parlmember>Γρηγόριος Νιώτης</Parlmember>): Σας παρακαλώ, κύριε Υπουργέ, να ολοκληρώσετε.</ChairmanSpeech>
<Speech><Parlmember>ΓΕΩΡΓΙΟΣ ΠΑΠΑΚΩΝΣΤΑΝΤΙΝΟΥ</Parlmember> (Υπουργός Περιβάλλοντος, Ενέργειας και Κλιματικής Αλλαγής): Άρα θέλω να κλείσω την πρωτολογία μου λέγοντας ότι όποιες αποφάσεις πήραμε για τιμολόγια, έγιναν με βαθύτατη αίσθηση δημοσίου συμφέροντος και επιχειρώντας να βρούμε αυτήν τη δύσκολη ισορροπία ανάμεσα στην ελάχιστη επιβάρυνση στα νοικοκυριά και στη διατήρηση της υγείας και της βιωσιμότητας της επιχείρησης.</Speech>
ΠΡΟΕΔΡΕΥΩΝ (<ChairmanSpeech><Parlmember>Γρηγόριος Νιώτης</Parlmember>): Ο ερωτών Βουλευτής Α΄ Πειραιώς του ΠΑΣΟΚ κ. Εμμανουήλ Μπεντενιώτης, έχει το λόγο επί τρίλεπτο.</ChairmanSpeech>
<Speech><Parlmember>ΜΑΝΩΛΗΣ ΜΠΕΝΤΕΝΙΩΤΗΣ</Parlmember>: Κύριε Πρόεδρε, πρέπει να υπογραμμίσω ότι δεν έμεινα καθόλου ικανοποιημένος από την απάντηση του κυρίου Υπουργού.
Δεν κατάλαβα πώς ένας γενικός διευθυντής που πρέπει να έχει με βάση το νόμο που ισχύει, 5.981,40 ευρώ μισθό το μήνα, εισπράττει 9.166,88 ευρώ το μήνα. Αυτό δεν μπορώ να το κατανοήσω. Γι’ αυτό εξεγείρεται και αγανακτεί η κοινή γνώμη. Δεν μπορώ ακόμη να κατανοήσω πώς ένας υπάλληλος που δουλεύει στη ΔΕΗ παίρνει 215 ώρες υπερωρίες το μήνα, πως ένας άλλος υπάλληλος εκτός βάρδιας, εισπράττει 2.259,56 ευρώ, το μήνα Ιανουάριο του 2011. Έχω μία σειρά αριθμούς να παραθέσω, που πραγματικά προκαλούν αγανάκτηση. 
Εκπλήσσομαι, όταν το Υπουργείο, που έχει αυτές τις καταγγελίες τρία-τέσσερα χρόνια τώρα και έχει ακόμα επίδομα επικίνδυνης και ανθυγιεινής εργασίας για τους υπαλλήλους και τους διευθυντές, που δουλεύουν στα γραφεία της Χαλκοκονδύλη 30, μιλάει για ισχυρό συνδικάτο. Πάνω από την ηθική δεν υπάρχουν συνδικάτα. Πάνω από το δίκαιο δεν υπάρχουν πολίτες. 
Πρέπει ακόμη να επισημάνω, κύριε Πρόεδρε, σ’ αυτούς τους παραλειτουργούς, που παραβιάζουν το νόμο και την ηθική οπουδήποτε στους φορείς της ελληνικής επικράτειας, που απειλούν όσους φέρνουν εδώ καταγγελίες για παραλειτουργίες ότι δεν πτοούμεθα και το υπογραμμίζω με έμφαση.
Ακόμη θέλω να πω στον κύριο Υπουργό ότι πρέπει να βρούμε τις δαπάνες που αφορούν δημόσιες σχέσεις, καταχωρίσεις και δημοσιεύματα μέσα από τις οποίες, φορείς επιχειρούν να φιμώνουν τον Τύπο ή να τον καθοδηγούν. 
Η ερώτηση αυτή έρχεται με αίσθημα υψηλής ευθύνης και θέλει ακριβώς να περιφρουρήσει το περί δικαίου αίσθημα της κοινωνίας μας, γιατί δεν μπορούμε να αντιληφθούμε σ’ αυτήν την Αίθουσα, όταν οι μισθοί και οι συντάξεις προσδιορίζονται κάτω από τα όρια της φτώχειας, να υπάρχουν γενικοί διευθυντές της ΔΕΗ οι οποίοι, ενώ παίρνουν σύνταξη τη Δευτέρα, την Τρίτη επαναπροσλαμβάνονται και εισπράττουν και το μισθό και τη σύνταξη και την παχυλή μεγάλη εφάπαξ παροχή.
Αυτές τις καταγγελίες, τις οποίες έχουμε κάνει στο Υπουργείο δύο-τρία χρόνια τώρα, δεν τις ελέγχει το Υπουργείο και το καταγγέλλουμε και πραγματικά περιμένουμε σαφή, συγκεκριμένη και υπεύθυνη απάντηση. 
Σας ευχαριστώ.
(Στο σημείο αυτό την Προεδρική Έδρα καταλαμβάνει ο Πρόεδρος της Βουλής κ. ΦΙΛΙΠΠΟΣ ΠΕΤΣΑΛΝΙΚΟΣ )
Να συμπληρώσω, κύριε Πρόεδρε, ότι με αυτό το θέμα ασχολείται η δικαιοσύνη και αυτά τα στοιχεία είναι ήδη στην ανάκριση. Για εμάς είναι συνυπαίτιοι και οι Υπουργοί που αφήνουν να υπάρχουν τέτοια στοιχεία.</Speech> 
ΠΡΟΕΔΡΟΣ (<ChairmanSpeech><Parlmember>Φίλιππος Πετσάλνικος</Parlmember>): Το λόγο έχει ο Υπουργός Περιβάλλοντος, Ενέργειας και Κλιματικής Αλλαγής, ο κ. Γιώργος Παπακωνσταντίνου.</ChairmanSpeech>
<Speech><Parlmember>ΓΕΩΡΓΙΟΣ ΠΑΠΑΚΩΝΣΤΑΝΤΙΝΟΥ</Parlmember> (Υπουργός Περιβάλλοντος, Ενέργειας και Κλιματικής Αλλαγής): Κύριε Μπεντενιώτη, λυπάμαι για τον τόνο της δευτερολογίας σας και λυπάμαι για το γεγονός ότι δεν ενημερώσατε το Σώμα ότι έχετε επανειλημμένα ρωτήσει μέσω του κοινοβουλευτικού ελέγχου. Έχετε κάνει αίτημα κατάθεσης εγγράφων, στο οποίο προφανώς, έχουμε ανταποκριθεί και σας έχουμε επισυνάψει νομικές γνωματεύσεις ...</Speech>
<Speech><Parlmember>ΜΑΝΩΛΗΣ ΜΠΕΝΤΕΝΙΩΤΗΣ</Parlmember>: Δεν μπορώ να μη σας διακόψω, για να σας πω ότι δεν μου έχουν κατατεθεί.</Speech>
<Speech><Parlmember>ΓΕΩΡΓΙΟΣ ΠΑΠΑΚΩΝΣΤΑΝΤΙΝΟΥ</Parlmember> (Υπουργός Περιβάλλοντος, Ενέργειας και Κλιματικής Αλλαγής): Πράγματι δεν μπορείτε να με διακόψετε. Δεν έχετε ενημερώσει το Σώμα ότι σας έχουμε καταθέσει πλήρη κατάλογο και πλήρεις απαντήσεις μέσω του αρμοδίου Υφυπουργού κ. Μανιάτη ...</Speech> 
<Speech><Parlmember>ΜΑΝΩΛΗΣ ΜΠΕΝΤΕΝΙΩΤΗΣ</Parlmember>: Δεν μπορώ να μη σας διακόψω, για να σας πω ότι δεν μου έχουν κατατεθεί.</Speech>
<Speech><Parlmember>ΓΕΩΡΓΙΟΣ ΠΑΠΑΚΩΝΣΤΑΝΤΙΝΟΥ</Parlmember> (Υπουργός Περιβάλλοντος, Ενέργειας και Κλιματικής Αλλαγής): Μου κάνει ιδιαίτερη εντύπωση το όψιμο ενδιαφέρον σας. Θα ήθελα να ανατρέξω στα Πρακτικά της Βουλής, για να δω κατά πόσον την περίοδο που η ΔΕΗ είχε μισθολογικό κόστος 700 εκατομμύρια ευρώ μεγαλύτερο από το σημερινό, την περίοδο που οι μέσες αποδοχές ήταν 35% υψηλότερες από τις σημερινές …</Speech>
<Speech><Parlmember>ΜΑΝΩΛΗΣ ΜΠΕΝΤΕΝΙΩΤΗΣ</Parlmember>: Φώναζα και τότε.</Speech>
<Speech><Parlmember>ΓΕΩΡΓΙΟΣ ΠΑΠΑΚΩΝΣΤΑΝΤΙΝΟΥ</Parlmember> (Υπουργός Περιβάλλοντος, Ενέργειας και Κλιματικής Αλλαγής): …Την περίοδο που οι γενικοί διευθυντές είχαν αποδοχές 50% υψηλότερες από τις σημερινές. Δεν ξέρω αν τότε υπήρχε ένα ανάλογο ενδιαφέρον. 
Σας διαβεβαιώ, λοιπόν, ότι το Υπουργείο και ο συγκεκριμένος Υπουργός σέβεται προφανώς και απολύτως τις θυσίες του ελληνικού λαού.</Speech>
<Speech><Parlmember>ΜΑΝΩΛΗΣ ΜΠΕΝΤΕΝΙΩΤΗΣ</Parlmember>: Τι λέτε τώρα, κύριε Υπουργέ;</Speech>
ΠΡΟΕΔΡΟΣ (<ChairmanSpeech><Parlmember>Φίλιππος Πετσάλνικος</Parlmember>): Κύριε Μπεντενιώτη, σας παρακαλώ. Μη διακόπτετε.</ChairmanSpeech> 
<Speech><Parlmember>ΜΑΝΩΛΗΣ ΜΠΕΝΤΕΝΙΩΤΗΣ</Parlmember>: Μα κύριε Πρόεδρε, με προσβάλλει.</Speech> 
ΠΡΟΕΔΡΟΣ (<ChairmanSpeech><Parlmember>Φίλιππος Πετσάλνικος</Parlmember>): Ε, δεν σας προσβάλλει. Δίνει στοιχεία συγκεκριμένα.</ChairmanSpeech> 
<Speech><Parlmember>ΜΑΝΩΛΗΣ ΜΠΕΝΤΕΝΙΩΤΗΣ</Parlmember>: Σας παρακαλώ, κύριε Πρόεδρε.</Speech> 
ΠΡΟΕΔΡΟΣ (<ChairmanSpeech><Parlmember>Φίλιππος Πετσάλνικος</Parlmember>): Και εγώ σας παρακαλώ, κύριε Μπεντενιώτη. Κατ’αρχάς, ηρεμήστε. Σας παρακαλώ!</ChairmanSpeech> 
<Speech><Parlmember>ΜΑΝΩΛΗΣ ΜΠΕΝΤΕΝΙΩΤΗΣ</Parlmember>: Μα, δεν μπορώ να είμαι ήρεμος.</Speech>
ΠΡΟΕΔΡΟΣ (<ChairmanSpeech><Parlmember>Φίλιππος Πετσάλνικος</Parlmember>): Μπορείτε να είστε ήρεμος. Σε όλες τις περιπτώσεις μπορούμε να είμαστε ήρεμοι.</ChairmanSpeech> 
<Speech><Parlmember>ΜΑΝΩΛΗΣ ΜΠΕΝΤΕΝΙΩΤΗΣ</Parlmember>: Φωνάζω για τη ΔΕΗ τέσσερα χρόνια.</Speech> 
ΠΡΟΕΔΡΟΣ (<ChairmanSpeech><Parlmember>Φίλιππος Πετσάλνικος</Parlmember>): Είχατε και τότε εκδηλώσει το ενδιαφέρον και έχετε καταθέσει στοιχεία κ.λπ.. Αυτό είναι γνωστό, πράγματι. Σας παρακαλώ όμως, τώρα.</ChairmanSpeech>
<Speech><Parlmember>ΜΑΝΩΛΗΣ ΜΠΕΝΤΕΝΙΩΤΗΣ</Parlmember>: Ναι, αλλά με αγνοεί και παραπληροφορεί ο κύριος Υπουργός!</Speech>
ΠΡΟΕΔΡΟΣ (<ChairmanSpeech><Parlmember>Φίλιππος Πετσάλνικος</Parlmember>): Ούτε αγνοεί ούτε παραπληροφορεί ο κ. Παπακωνσταντίνου. Τον ακούμε τον κ. Παπακωνσταντίνου.</ChairmanSpeech>
<Speech><Parlmember>ΜΑΝΩΛΗΣ ΜΠΕΝΤΕΝΙΩΤΗΣ</Parlmember>: Ζητάω κατάθεση εγγράφων …</Speech>
ΠΡΟΕΔΡΟΣ (<ChairmanSpeech><Parlmember>Φίλιππος Πετσάλνικος</Parlmember>): Θα δώσει στοιχεία. Αφήστε, κύριε Μπεντενιώτη, να δώσει ο κύριος Υπουργός την απάντησή του.</ChairmanSpeech>
<Speech><Parlmember>ΜΑΝΩΛΗΣ ΜΠΕΝΤΕΝΙΩΤΗΣ</Parlmember>: Κύριε Πρόεδρε, πρέπει να περιφρουρήσετε την ποιότητα του κοινοβουλευτικού ελέγχου.</Speech>
ΠΡΟΕΔΡΟΣ (<ChairmanSpeech><Parlmember>Φίλιππος Πετσάλνικος</Parlmember>): Κύριε Μπεντενιώτη, σας παρακαλώ!
Η ποιότητα του κοινοβουλευτικού ελέγχου είναι πάρα πολύ υψηλή, όταν όλοι συμβάλλουμε σ’ αυτό, και οι ερωτώντες και οι απαντώντες.</ChairmanSpeech> 
<Speech><Parlmember>ΜΑΝΩΛΗΣ ΜΠΕΝΤΕΝΙΩΤΗΣ</Parlmember>: Μα κύριε Πρόεδρε …</Speech>
ΠΡΟΕΔΡΟΣ (<ChairmanSpeech><Parlmember>Φίλιππος Πετσάλνικος</Parlmember>): Κύριε Μπεντενιώτη, είστε εκτός Κανονισμού τώρα. Σας παρακαλώ!</ChairmanSpeech>
<Speech><Parlmember>ΜΑΝΩΛΗΣ ΜΠΕΝΤΕΝΙΩΤΗΣ</Parlmember>: Το ξέρω, κύριε Πρόεδρε.</Speech>
ΠΡΟΕΔΡΟΣ (<ChairmanSpeech><Parlmember>Φίλιππος Πετσάλνικος</Parlmember>): Αφού το ξέρετε, σας παρακαλώ τώρα. Είστε και πολύ έμπειρος κοινοβουλευτικός άνδρας.</ChairmanSpeech> 
<Speech><Parlmember>ΜΑΝΩΛΗΣ ΜΠΕΝΤΕΝΙΩΤΗΣ</Parlmember>: Είμαι αγανακτισμένος με τον τρόπο που μου φέρονται.</Speech> 
ΠΡΟΕΔΡΟΣ (<ChairmanSpeech><Parlmember>Φίλιππος Πετσάλνικος</Parlmember>): Σας παρακαλώ, αφήστε να απαντήσει ο κύριος Υπουργός. Άλλωστε, δεν κάνουμε συζήτηση μεταξύ μας εδώ. Η συζήτηση αυτή είναι δημόσια και μας παρακολουθεί ολόκληρος ο ελληνικός λαός.</ChairmanSpeech> 
<Speech><Parlmember>ΜΑΝΩΛΗΣ ΜΠΕΝΤΕΝΙΩΤΗΣ</Parlmember>: Με ξέρετε, κύριε Πρόεδρε, δεκάδες χρόνια.</Speech>
ΠΡΟΕΔΡΟΣ (<ChairmanSpeech><Parlmember>Φίλιππος Πετσάλνικος</Parlmember>): Επειδή ακριβώς σας γνωρίζω, γι’ αυτό σας λέω, κύριε Μπεντενιώτη, ότι ορθώς κάνετε τη δουλειά σας και τότε και τώρα, καταθέτοντας στοιχεία, αλλά αφήστε να απαντήσει ο κύριος Υπουργός.</ChairmanSpeech> 
<Speech><Parlmember>ΜΑΝΩΛΗΣ ΜΠΕΝΤΕΝΙΩΤΗΣ</Parlmember>: Είμαι τόσο ήρεμος πάντα μέσα σ’ αυτήν την Αίθουσα.</Speech>
ΠΡΟΕΔΡΟΣ (<ChairmanSpeech><Parlmember>Φίλιππος Πετσάλνικος</Parlmember>): Σήμερα, όμως, δεν είστε και τόσο ήρεμος.</ChairmanSpeech> 
<Speech><Parlmember>ΜΑΝΩΛΗΣ ΜΠΕΝΤΕΝΙΩΤΗΣ</Parlmember>: Δεν είμαι, διότι προκαλούμαι, κύριε Πρόεδρε.</Speech>
ΠΡΟΕΔΡΟΣ (<ChairmanSpeech><Parlmember>Φίλιππος Πετσάλνικος</Parlmember>): Κύριε Μπεντενιώτη, κατ’αρχάς, σας παρακαλώ. Ηρεμήστε. 
Το λόγο έχει ο κ. Παπακωνσταντίνου για να ολοκληρώσει την απάντησή του.</ChairmanSpeech> 
<Speech><Parlmember>ΓΕΩΡΓΙΟΣ ΠΑΠΑΚΩΝΣΤΑΝΤΙΝΟΥ</Parlmember> (Υπουργός Περιβάλλοντος, Ενέργειας και Κλιματικής Αλλαγής): Κύριε Μπεντενιώτη, εγώ ομιλώ ήρεμα και παρά το γεγονός ότι μου απευθύνατε βαρύτατες κατηγορίες για τις οποίες θα μπορούσα να σας ζητήσω το λόγο. 
Απευθυνθήκατε στον Υπουργό, που έχει νομοθετήσει τις περικοπές στους μισθούς των υπαλλήλων της ΔΕΗ και άρα προφανώς, από τη νέα του θέση ενδιαφέρεται για την τήρηση του νόμου. Είναι απολύτως προφανές αυτό, κύριε Μπεντενιώτη, και αυτό επιχειρούμε να κάνουμε. 
Αναφερθήκατε στη δικαιοσύνη. Χαίρομαι ιδιαίτερα που αναφερθήκατε σε αυτό και περιμένω να δω τα αποτελέσματα της δικαιοσύνης, για τα ζητήματα στα οποία αναφερθήκατε. 
Σας λέω όμως, ότι αυτήν τη στιγμή, σε μια επιχείρηση στην οποία το δημόσιο κατέχει το 51%, η οποία λειτουργεί με όρους αγοράς, η οποία πρέπει να δίνει λόγο στους μετόχους της και η οποία επιχειρεί να έχει την υψηλότερη δυνατή διαφάνεια. Έχουν γίνει πάρα πολύ μεγάλες προσπάθειες μείωσης της δαπάνης λειτουργίας, μείωσης της μισθολογικής δαπάνης κατά 35% και μείωση στις δαπάνες όσον αφορά τους μισθούς των γενικών διευθυντών και η οποία μείωση έχει ξεπεράσει το 50%. Με μεγάλη χαρά να δούμε και τη μισθοδοσία συγκεκριμένων προσώπων. Και χαίρομαι πάρα πολύ σχετικά με αυτό που είπατε για τη δικαιοσύνη. 
Θα σας παρακαλούσα, όμως, πάρα πολύ, να σεβαστούμε όλοι την προσπάθεια μιας επιχείρησης και μιας διοίκησης, η οποία κάνει ό,τι μπορεί σ’ ένα εξαιρετικά δυσμενές περιβάλλον και να κάνουμε μια συζήτηση επί συγκεκριμένων πραγμάτων, με συγκεκριμένα δεδομένα και αναγνωρίζοντας το περιβάλλον μέσα στο οποίο λειτουργεί.
Έχω ζητήσει από τη διοίκηση της ΔΕΗ, κύριε Μπεντενιώτη, να φέρει ένα νέο οργανόγραμμα, γιατί η πυραμίδα της είναι αδιανόητη σε σχέση με άλλες αντίστοιχες επιχειρήσεις και να μειωθεί έτσι ο αριθμός των γενικών και των υπόλοιπων διευθυντών. Έχω ζητήσει να δουν, από την αρχή, όλο τον τρόπο με τον οποίο κατανέμεται η μισθοδοσία και ποια είναι τα διαφορετικά επιδόματα. Έχω πάρει στοιχεία –και σας τα έχω καταθέσει- για μείωση υπερωριών, η οποία έγινε και ήταν συνολικά, το 2010, γύρω στο 14% και άλλα 31%, το 2011. Υπάρχει μια νέα πολιτική. Όλα δηλαδή, τα θέματα τα οποία θέσατε, απαντώνται ή έχουν απαντηθεί. Από εκεί και πέρα, και το ΥΠΕΚΑ και, προφανώς, η ελληνική δικαιοσύνη είναι εδώ, για να απαντήσουν περαιτέρω σε όποια ζητήματα θέτετε.</Speech>
ΠΡΟΕΔΡΟΣ (<ChairmanSpeech><Parlmember>Φίλιππος Πετσάλνικος</Parlmember>): Είναι αλήθεια ότι ο κ. Μπεντενιώτης γι’ αυτά τα θέματα και στο παρελθόν, είχε καταθέσει ερωτήσεις, είχε ζητήσει στοιχεία όπως και τώρα και αυτό αποδεικνύει τη διαχρονική όχι απλά ευαισθησία, θα έλεγα, αλλά το καθήκον που έχουμε ως Βουλευτές, να κάνουμε τον κοινοβουλευτικό έλεγχο. Όμως μπορεί να γίνεται ο κοινοβουλευτικός έλεγχος με πιο ήρεμους τόνους.
Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού προηγουμένως συμμετείχαν στο εκπαιδευτικό πρόγραμμα «Εργαστήρι Δημοκρατίας» που οργανώνει το Ίδρυμα της Βουλής, δεκαοκτώ μαθητές και ένας συνοδός - εκπαιδευτικός από το 2ο Δημοτικό Σχολείο Ιλίου.
Η Βουλή τούς καλωσορίζει.
(Χειροκροτήματα απ’ όλες τις πτέρυγες της Βουλής)
Συνεχίζουμε τώρα με τη συζήτηση της πρώτης με αριθμό 359/20/10-1-2012 επίκαιρης ερώτησης πρώτου κύκλου του Προέδρου της Κοινοβουλευτικής Ομάδας του Λαϊκού Ορθόδοξου Συναγερμού κ. Γεωργίου Καρατζαφέρη προς τον Πρωθυπουργό, σχετικά με τα διαφυγόντα κρατικά έσοδα από το λαθρεμπόριο καυσίμων. 
Ο Πρόεδρος του Λαϊκού Ορθόδοξου Συναγερμού κ. Γεώργιος Καρατζαφέρης έχει το λόγο για δύο λεπτά, προκειμένου να αναπτύξει την ερώτησή του.</ChairmanSpeech>
<Speech><Parlmember>ΓΕΩΡΓΙΟΣ ΚΑΡΑΤΖΑΦΕΡΗΣ</Parlmember> (Πρόεδρος του Λαϊκού Ορθόδοξου Συναγερμού): Κύριε Πρόεδρε, προλογικά θέλω να πω ότι η καταγραφείσα πριν από λίγο δημόσια διαφωνία του Υπουργού του ΠΑΣΟΚ με τον Κοινοβουλευτικό Εκπρόσωπο του ΠΑΣΟΚ δεν προάγει την κοινή προσπάθεια, για να μπορέσουμε να βγάλουμε τη χώρα από την κρίση.</Speech> 
ΠΡΟΕΔΡΟΣ (<ChairmanSpeech><Parlmember>Φίλιππος Πετσάλνικος</Parlmember>): Ελάτε τώρα, μην είμαστε υπερβολικοί!</ChairmanSpeech>
<Speech><Parlmember>ΓΕΩΡΓΙΟΣ ΚΑΡΑΤΖΑΦΕΡΗΣ</Parlmember> (Πρόεδρος του Λαϊκού Ορθόδοξου Συναγερμού): Θα έλεγα ότι δεν βλάπτει η εικόνα προς τα έξω…</Speech>
ΠΡΟΕΔΡΟΣ (<ChairmanSpeech><Parlmember>Φίλιππος Πετσάλνικος</Parlmember>): Κοινοβουλευτικός έλεγχος γίνεται, κύριε Καρατζαφέρη. Ο Βουλευτής έχει δικαίωμα να διατυπώσει την άποψή του, να κάνει έλεγχο, να ζητήσει στοιχεία και ο Υπουργός, επίσης, έχει το δικαίωμα και την υποχρέωση να δώσει τις δικές του απαντήσεις. Ελάτε τώρα, δεν είναι ένας διάλογος, ο οποίος ήταν εξαιρετικός –ας το πούμε έτσι- μέσα στην Αίθουσα αυτή!</ChairmanSpeech>
<Speech><Parlmember>ΓΕΩΡΓΙΟΣ ΚΑΡΑΤΖΑΦΕΡΗΣ</Parlmember> (Πρόεδρος του Λαϊκού Ορθόδοξου Συναγερμού): Κύριε Πρόεδρε, καταλαβαίνω και κατανοώ την πυροσβεστική σας διάθεση, αλλά αυτή η καταγραφή εις το κοινό δεν είναι η καλυτέρα. Το είπατε πριν από δέκα δευτερόλεπτα. Άρα, λοιπόν, εκεί ακριβώς έρχομαι και κάνω τη δική μου παρατήρηση. Θα μπορούσε να υπάρχει…</Speech>
ΠΡΟΕΔΡΟΣ (<ChairmanSpeech><Parlmember>Φίλιππος Πετσάλνικος</Parlmember>): Περιμένουμε τώρα να ακούσουμε και εγώ και όλοι τον τρόπο του ελέγχου της Κυβέρνησης από τη δική σας πλευρά.</ChairmanSpeech> 
<Speech><Parlmember>ΓΕΩΡΓΙΟΣ ΚΑΡΑΤΖΑΦΕΡΗΣ</Parlmember> (Πρόεδρος του Λαϊκού Ορθόδοξου Συναγερμού): Σας παρακαλώ, κύριε Πρόεδρε!</Speech> 
ΠΡΟΕΔΡΟΣ (<ChairmanSpeech><Parlmember>Φίλιππος Πετσάλνικος</Parlmember>): Και εγώ σας παρακαλώ!</ChairmanSpeech> 
<Speech><Parlmember>ΓΕΩΡΓΙΟΣ ΚΑΡΑΤΖΑΦΕΡΗΣ</Parlmember> (Πρόεδρος του Λαϊκού Ορθόδοξου Συναγερμού): Το θέμα το οποίο υφίσταται είναι η έλλειψη συνεννόησης για τα τεράστια θέματα –λαμβανομένου εξ αυτού το λέω- και όχι μόνο για τη συγκεκριμένη αυτή περίπτωση, η οποία πιστεύω ότι δεν θα επαναληφθεί και δεν χρειάζεται να επαναληφθεί. Αυτήν τη στιγμή, όμως, κωλυόμεθα πολύ εις το έργο το οποίο έχουμε αναλάβει, εις την αχθοφορία αυτή, από την έλλειψη επαρκούς συνεννόησης.
Κύριε Πρωθυπουργέ, εάν είχαμε πατάξει το λαθρεμπόριο των πετρελαιοειδών τα τελευταία είκοσι πέντε χρόνια, η πολιτεία θα είχε εξοικονομήσει περίπου 25 δισεκατομμύρια. Καταγράφεται απώλεια κρατικών εσόδων 1 δισεκατομμυρίου το χρόνο. Είναι, δηλαδή, κάτι περισσότερο από το έλλειμμα, όπερ σημαίνει ότι πολλές απ’ αυτές τις περικοπές, οι οποίες έγιναν ή ενδεχομένως θα γίνουν τόσο στο δημόσιο όσο και στον ιδιωτικό τομέα θα είχαν αποφευχθεί. Άρα, λοιπόν, είναι ένα τεράστιο θέμα το οποίο θα πρέπει να δούμε. 
Η πολιτεία υπήρξε αδύναμη ή και ανεκτική σε κάποιες περιπτώσεις. Κάποιοι οι οποίοι κανονικά θα έπρεπε να έχουν οδηγηθεί εις τον εισαγγελέα και να απολογούνται από το εδώλιο του κατηγορουμένου, σήμερα εν πολλοίς επηρεάζουν την πολιτική ζωή του τόπου. Εάν μάλιστα δεχθώ αυτά τα οποία έχει πει κατ’ επανάληψη ένας από τους πλέον έντιμους πολιτικούς άνδρες που έχει περάσει απ’ αυτό το Κοινοβούλιο, ο πρώην Αντιπρόεδρος της Βουλής, ο κ. Σούρλας, τότε υπάρχει και διασύνδεση του μαύρου χρήματος του λαθρεμπορίου με την πολιτική. 
Άρα είναι ένα τεράστιο θέμα, που πιστεύω ότι πρέπει εσείς, με αυτήν την εμβέλεια την οποία έχετε και τη στήριξη των τριών κομμάτων, να δώσετε σαφή οδηγία, για να μπορέσουμε να ελέγξουμε πλήρως το λαθρεμπόριο των πετρελαιοειδών. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Προέδρου του ΛΑΟΣ)
Αντιλαμβάνομαι ότι απέναντι έχουν γιγαντωθεί πρόσωπα μέσα απ’ αυτήν τη διαδικασία και ότι ενδεχομένως θα πρέπει να στηριχθεί απολύτως αυτή η προσπάθεια. Να κόψουμε το κακό, να διώξουμε αυτό το καίριο ατόπημα της διαφθοράς εις τα πετρελαιοειδή, τα οποία τόσο πολύ κοστίζουν εις το έθνος και ιδιαιτέρως πολύ εις την κοινωνία.
Εάν φθάσαμε σε αυτήν την κατάσταση, να εναρμονίσουμε…</Speech>
ΠΡΟΕΔΡΟΣ (<ChairmanSpeech><Parlmember>Φίλιππος Πετσάλνικος</Parlmember>): Κύριε Καρατζαφέρη, σας παρακαλώ να ολοκληρώσετε την παρουσίασή σας, έχουμε φθάσει στο τέταρτο λεπτό.</ChairmanSpeech>
<Speech><Parlmember>ΓΕΩΡΓΙΟΣ ΚΑΡΑΤΖΑΦΕΡΗΣ</Parlmember> (Πρόεδρος του Λαϊκού Ορθόδοξου Συναγερμού): Εάν έχουμε φθάσει σε αυτήν την απόφαση, να εναρμονίσουμε το ένα με το άλλο πετρέλαιο, είναι ακριβώς επειδή δεν μπορέσαμε να ελέγξουμε τη λαθρεμπορία.</Speech>
ΠΡΟΕΔΡΟΣ (<ChairmanSpeech><Parlmember>Φίλιππος Πετσάλνικος</Parlmember>): Ο Πρωθυπουργός, κ. Λουκάς Παπαδήμος, έχει το λόγο.</ChairmanSpeech> 
<Speech><Parlmember>ΛΟΥΚΑΣ ΠΑΠΑΔΗΜΟΣ</Parlmember> (Πρόεδρος της Κυβέρνησης): Κύριε Πρόεδρε της Βουλής, κυρίες και κύριοι Βουλευτές, κύριε Πρόεδρε του ΛΑΟΣ, έχετε θέσει ένα επίκαιρο ζήτημα μεγάλης σημασίας.
Το λαθρεμπόριο καυσίμων είναι ένα σημαντικό πρόβλημα. Και δεν είναι μόνο η απώλεια των εσόδων για το δημόσιο, που πιθανόν φτάνουν σε ετήσιο ύψος 1.000.000.000 ευρώ, είναι, επίσης, το γεγονός ότι η απώλεια αυτή των εσόδων συμβαίνει σε μία εποχή που η χώρα δοκιμάζεται από ένα δημοσιονομικό πρόβλημα και που οι νομοταγείς φορολογούμενοι επιβαρύνονται στα όρια της οικονομικής αντοχής, με φορολογικά βάρη και απώλειες εισοδήματος.
Γι’ αυτούς τους λόγους, συμφωνώ το λαθρεμπόριο καυσίμων δεν είναι μόνο μία πηγή στέρησης εσόδων του προϋπολογισμού και πληγή στο κράτος δικαίου και τη νομιμότητα. Συνιστά, επίσης, ένα κραυγαλέο πρόβλημα κοινωνικής αδικίας, διότι κάποιοι επιτήδειοι πλουτίζουν εις βάρος του κοινωνικού συνόλου.
Ζήτησα να ενημερωθώ για το ζήτημα αυτό από τα αρμόδια Υπουργεία, γιατί όπως καταλαβαίνετε, δεν είχα την ευκαιρία να το παρακολουθήσω στο παρελθόν. Το ζήτημα του λαθρεμπορίου καυσίμων είναι ένα σοβαρό πρόβλημα που υπάρχει εδώ και πολλές δεκαετίες και επομένως οι σωρευτικές επιπτώσεις τους προσεγγίζουν αυτές τις οποίες αναφέρατε. 
Σας το λέω ευθέως, δεν είμαι ικανοποιημένος από τις επιδόσεις τής ελληνικής πολιτείας στο ζήτημα αυτό. Όμως έχουν γίνει προσπάθειες και υπάρχουν ορισμένα αξιόλογα αποτελέσματα. Και θα ήθελα πρώτα να σας μιλήσω για τα ήδη υπάρχοντα συστήματα αστυνόμευσης του λαθρεμπορίου καυσίμων και στο δεύτερο μέρος της απάντησής μου, θα αναφερθώ στα πρόσθετα μέτρα που σκοπεύει να πάρει αυτή η Κυβέρνηση έτσι, ώστε να αντιμετωπίσει με πιο αποτελεσματικό τρόπο το πρόβλημα αυτό. 
Θα αρχίσω με ένα σημαντικό επίτευγμα, το οποίο απαντά ευθέως στην καθυστέρηση ηλεκτρονικού ελέγχου του λαθρεμπορίου καυσίμων, στην οποία και αναφερθήκατε. Έχει τεθεί σε λειτουργία ένα ολοκληρωμένο και ηλεκτρονικά σφραγισμένο, ηλεκτρονικό σύστημα ελέγχου εισροών - εκροών όγκου καυσίμων, το οποίο προβλέπεται να καλύψει το σύνολο των πρατηρίων υγρών καυσίμων εντός του τρέχοντος έτους. Το σύστημα αυτό προωθείται βάσει προγράμματος του Υπουργείου Ανάπτυξης και χρηματοδοτείται από το ΕΣΠΑ. Αυτήν τη στιγμή καλύπτει τουλάχιστον επτακόσια πρατήρια, κυρίως ιδιοκτησίας των εταιρειών. 
Είναι πάντως αλήθεια ότι η σχετική κοινή υπουργική απόφαση υπεγράφη στις 21 Δεκεμβρίου 2010 και η εφαρμογή της καθυστέρησε. Το ηλεκτρονικό σύστημα ελέγχου διασυνδέει -θα μου επιτρέψετε ορισμένες τεχνικές λεπτομέρειες που πιστεύω ότι είναι χρήσιμες- τη δεξαμενή του πρατηρίου με την αντλία, λειτουργεί ηλεκτρονικά και έχει τη δυνατότητα ηλεκτρονικής μετάδοσης όλων των στοιχείων και δεδομένων που μετράει και καταγράφει, τα οποία κρίνονται απαραίτητα για τη διαφάνεια και τον έλεγχο της ομαλής λειτουργίας της αγοράς. 
Με τη λειτουργία αυτού του ηλεκτρονικού συστήματος ελέγχου, επιτυγχάνεται ο εκσυγχρονισμός και η εύρυθμη λειτουργία της αγοράς. Διευκολύνεται η λειτουργία των πρατηρίων υγρών καυσίμων, των εταιρειών εμπορίας και των διανομέων από τις αρμόδιες υπηρεσίες, με σκοπό τον περιορισμό του παράνομου εμπορίου, της νοθείας, της καταδολίευσης αλλά και της φοροδιαφυγής.
Στο αμέσως επόμενο διάστημα θα δημοσιευθεί στην Εφημερίδα της Κυβερνήσεως, η ήδη υπογεγραμμένη κοινή υπουργική απόφαση του Υπουργείου Οικονομικών και Υπουργείου Ανάπτυξης, Ανταγωνιστικότητας και Ναυτιλίας, που ρυθμίζει τις διαδικασίες, τους όρους και τις προϋποθέσεις εγκατάστασης, για κάθε είδος καυσίμου, των φορολογικών ηλεκτρονικών μηχανισμών, καθώς και το ακριβές χρονοδιάγραμμα εφαρμογής, όπως προβλέπει ο ν.3784/2009.
Επιπλέον το Υπουργείο Οικονομικών έχει προχωρήσει σε αναδιοργάνωση και ενίσχυση των τελωνείων και του ΣΔΟΕ με τα κατάλληλα μέσα, για την αντιμετώπιση του διασυνοριακού λαθρεμπορίου.
Από τον περασμένο Σεπτέμβρη έχουν παραδοθεί στο ΣΔΟΕ και ενεργοποιηθεί δύο ταχύπλοα σκάφη για τον έλεγχο της λαθρεμπορίας ναυτιλιακού πετρελαίου. Φέτος, θα είναι η πρώτη χρονιά δράσης τους. 
Όσον αφορά τα τελωνεία, αυτήν τη στιγμή υπάρχουν ηλεκτρονικά συστήματα αυτόματης καταγραφής των οχημάτων που περνάνε, και γίνεται η προεργασία, για να τοποθετηθούν αυτά τα ηλεκτρονικά συστήματα κατά μήκος των οδών, για μια πιο αποτελεσματική παρακολούθηση των βυτιοφόρων. 
Επίσης, έχει δημιουργηθεί σύστημα ηλεκτρονικής παρακολούθησης της πορείας των εφοδιαστικών πλοίων, γνωστό ως AIS (Automatic Identification System) δηλαδή αυτόματο σύστημα αναγνώρισης. Πιο συγκεκριμένα, τον περασμένο Οκτώβριο ολοκληρώθηκε ο σχετικός διαγωνισμός και η επιλεγείσα εταιρεία ανέλαβε την ανάπτυξη της συγκεκριμένης υπηρεσίας, η οποία θα είναι έτοιμη για χρήση από τα τελωνεία και το ΣΔΟΕ μέσα στον αμέσως επόμενο μήνα. 
Να έρθω τώρα σύντομα, στα περαιτέρω μέτρα που θα λάβει η Κυβέρνηση, για την αντιμετώπιση του λαθρεμπορίου καυσίμων. 
Η Κυβέρνηση επιδιώκει, πρώτον, να επεκτείνει το προαναφερθέν ηλεκτρονικό σύστημα καταγραφής εισροών και εκροών καυσίμων στο σύνολο της εφοδιαστικής αλυσίδας, από τα διυλιστήρια μέχρι και τα πρατήρια διάθεσης καυσίμων, μία αρμοδιότητα που έχει αναληφθεί από τη Γενική Γραμματεία Πληροφοριακών Συστημάτων και τη Γενική Γραμματεία Ενέργειας. 
Δεύτερον, επιδιώκει να ενισχύσει το ΣΔΟΕ με κατάλληλη τεχνολογία, εκπαίδευση και πιο αποφασιστικό και σαφή προσανατολισμό όσον αφορά τους επιτόπιους ελέγχους. Να τοποθετήσει -στο πλαίσιο της αναδιάρθρωσης των τελωνείων- έξι σταθερά συστήματα με ακτίνες Χ στις μεθοριακές περιοχές, για την παρακολούθηση των βυτιοφόρων. 
Έχει αποφασιστεί πολύ στενή συνεργασία μεταξύ των Υπουργείων Οικονομικών, Ανάπτυξης και Προστασίας του Πολίτη, για την καταπολέμηση της λαθρεμπορίας καυσίμων, που αποτελεί αυτήν τη στιγμή, βασική προτεραιότητα της Κυβέρνησης. 
Πιστεύω, κύριε Πρόεδρε, ότι με την εξασφάλιση της σωστής λειτουργίας, του συντονισμού αλλά και της συνεργασίας όλων των ελεγκτικών μηχανισμών, θα αποδώσουν πιο αποτελεσματικά και οι πόροι οι οποίοι επενδύονται από το κράτος, για την αντιμετώπιση του λαθρεμπορίου καυσίμων. 
Κλείνοντας, θα ήθελα να επισημάνω ότι η προστασία της νομιμότητας και η υπεράσπιση του κράτους δικαίου είναι κορυφαίες προτεραιότητες αυτής της Κυβέρνησης. Σε μία περίοδο που ο ελληνικός λαός δοκιμάζεται σκληρά και η χώρα παλεύει για την οικονομική της επιβίωση, η συστηματική καταπολέμηση της φοροδιαφυγής, του λαθρεμπορίου και του οικονομικού εγκλήματος είναι στοιχειώδης υποχρέωση απέναντι στον Έλληνα πολίτη και είναι η τελευταία γραμμή υπεράσπισης του δημοσίου συμφέροντος και της κοινωνικής δικαιοσύνης. 
Οφείλουμε όλοι, από την κορυφή της πολιτικής ηγεσίας μέχρι κάθε υπάλληλο και λειτουργό του κράτους, να δίνουμε την καθημερινή μάχη στο πεδίο αυτό και σκοπεύουμε να το κάνουμε. 
Ευχαριστώ.</Speech> 
ΠΡΟΕΔΡΟΣ (<ChairmanSpeech><Parlmember>Φίλιππος Πετσάλνικος</Parlmember>): Το λόγο έχει ο Πρόεδρος της Κοινοβουλευτικής Ομάδας του ΛΑΟΣ, κ. Καρατζαφέρης.</ChairmanSpeech> 
<Speech><Parlmember>ΓΕΩΡΓΙΟΣ ΚΑΡΑΤΖΑΦΕΡΗΣ</Parlmember> (Πρόεδρος του Λαϊκού Ορθόδοξου Συναγερμού): Κύριε Πρωθυπουργέ, θέλω να πιστεύω ότι δεν θα μείνουμε στις διαπιστώσεις αλλά θα προχωρήσουμε σε πράξεις. 
Νομίζω ότι είναι απαραίτητη μία διευκρίνιση. Όλοι οι ασχολούμενοι με τα καύσιμα δεν είναι λαθρέμποροι. Είναι όμως πολλοί οι οποίοι σήμερα, κυκλοφορούν ανάμεσά μας και επιβάλλουν κάποιες τιμές αλλά και έναν πολιτικό λόγο. 
Μπορείτε να στείλετε το ΣΔΟΕ σε κάποια «μεγάλα» σπίτια, αλλά θα στείλετε ανθρώπους που θα γνωρίζετε την ακεραιότητά τους, γιατί κι εκεί όλοι δεν είναι ακέραιοι. Θα διαπιστώσετε ευρήματα εκπληκτικά. Ζητείστε από τον Εισαγγελέα του Αρείου Πάγου τον κ. Τέντε, να βρει τον τρόπο να ανοίξει απαλλακτικά βουλεύματα και θα βρεθείτε μπροστά σε τεράστιες εκπλήξεις. Αναζητείστε να μάθετε τι ποσά ΦΠΑ πληρώθηκαν, στις τεράστιες ποσότητες που διακινήθηκαν, στον πρόσφατο πόλεμο εναντίον της Λιβύης. 
Θα μάθετε πράγματα τα οποία δεν μπορείτε να τα φανταστείτε. 
Όμως, επαναλαμβάνω, ότι απέναντι είναι ένας καλά οργανωμένος στρατός που συμπεριλαμβάνει επίορκους αξιωματικούς του Λιμενικού Σώματος, όχι όλους. Θα δείτε πώς έγιναν οι επίκαιρες καταλήψεις-καλύψεις θέσεων, προκειμένου να ελέγχουν αυτό το οποίο γίνεται στο θαλάσσιο χώρο μας. Υπάρχουν τελωνειακοί οι οποίοι δεν διαπιστώνουν πώς φεύγουν τα βυτιοφόρα και πάνε στη Βουλγαρία ή στα Σκόπια και πώς γυρίζουν. Και βεβαίως, αν ανατρέξετε στους αριθμούς -που νομίζουμε ότι τους έχει και ο πρώην Υπουργός Εθνικής Οικονομίας- θα δείτε ότι ξαφνικά τα τελευταία τρία χρόνια διπλασιάστηκαν οι δήθεν εξαγωγές προς τις γειτονικές μας χώρες. Θα βρείτε έναν πακτωλό διαφυγής εσόδων για το κράτος.
Πρέπει να είμαστε αποφασιστικοί, πρέπει να είμαστε έτοιμοι να αναμετρηθούμε με τους κακούς, γιατί δυστυχώς οι κακοί και πολλαπλασιάζονται και αυξάνουν τη δύναμή τους. Ίσως από μια στιγμή και μετά, να μην μπορεί καν να διανοηθεί η εκτελεστική εξουσία να επιβάλει το νόμο. Και πρέπει να επιβάλουμε το νόμο, κύριε Πρωθυπουργέ, και να νικήσουμε τους λαθρέμπορους των καυσίμων, οι οποίοι βέβαια δεν είναι οι μόνοι που δημιουργούν μια επισφάλεια στη χώρα, αλλά είναι κι άλλοι λαθρέμποροι, όπως οι λαθρέμποροι ελπίδας, οι λαθρέμποροι πόνου, οι λαθρέμποροι αγωνίας, οι οποίοι τροφοδοτούν την ελληνική κοινωνία, προκειμένου να έχουν ιδιοτέλεια, ενίοτε και κομματική.
(Χειροκροτήματα από την πτέρυγα του ΛΑΟΣ)</Speech>
ΠΡΟΕΔΡΟΣ (<ChairmanSpeech><Parlmember>Φίλιππος Πετσάλνικος</Parlmember>): Το λόγο έχει ο Πρωθυπουργός για τη δευτερολογία του.</ChairmanSpeech>
<Speech><Parlmember>ΛΟΥΚΑΣ ΠΑΠΑΔΗΜΟΣ</Parlmember> (Πρόεδρος της Κυβέρνησης): Κύριε Πρόεδρε του ΛΑΟΣ, όπως ανέφερα προηγουμένως, μέσα από την ενίσχυση των συστημάτων ελέγχου, καθώς και με την ενίσχυση και την αναδιοργάνωση των τελωνείων και του ΣΔΟΕ, επιδιώκεται να αντιμετωπιστεί αυτό το σημαντικό πρόβλημα του λαθρεμπορίου καυσίμων. 
Όσον αφορά τις άλλες διαπιστώσεις, τις οποίες κάνατε πριν, θα τις εξετάσουμε με προσοχή και πρέπει να είστε σίγουρος ότι ο νόμος πρόκειται να επιβληθεί.
Ευχαριστώ.</Speech>
ΠΡΟΕΔΡΟΣ (<ChairmanSpeech><Parlmember>Φίλιππος Πετσάλνικος</Parlmember>): Θα συνεχίσουμε τώρα με τη συζήτηση της δεύτερης με αριθμό 358/19/10-1-2012 επίκαιρης ερώτησης πρώτου κύκλου του Προέδρου του Συνασπισμού Ριζοσπαστικής Αριστεράς κ. Αλέξη Τσίπρα προς τον Πρωθυπουργό, σχετικά με τα σχέδια της Κυβέρνησης για μειώσεις μισθών και συντάξεων στον ιδιωτικό τομέα.
Ο κ. Τσίπρας έχει το λόγο για δύο λεπτά, για να αναπτύξει την ερώτησή του.</ChairmanSpeech>
<Speech><Parlmember>ΑΛΕΞΙΟΣ ΤΣΙΠΡΑΣ</Parlmember> (Πρόεδρος του Συνασπισμού Ριζοσπαστικής Αριστεράς): Ευχαριστώ, κύριε Πρόεδρε.
Κύριε Πρωθυπουργέ, θα συμφωνήσετε νομίζω μαζί μου ότι δεν υπάρχει κανένας λογικός άνθρωπος σε αυτήν τη χώρα και όχι μόνο σε αυτήν τη χώρα, που να μη συνομολογεί ότι αυτή η πολιτική της σκληρής λιτότητας, η λογική της εσωτερικής υποτίμησης, που είναι ο πυρήνας της λογικής του μνημονίου, δύο χρόνια τώρα, έχει καταστρέψει την οικονομία, έχει παραλύσει την οικονομία και μας έχει οδηγήσει σε μια κοινωνική κόλαση.
Οι ίδιοι αυτοί που μας επέβαλαν αυτήν την πολιτική, συνομολογούν ότι είναι ένα ναυάγιο, είναι μια λάθος συνταγή. Το λένε εκπρόσωποι του Διεθνούς Νομισματικού Ταμείου και Γερμανοί οικονομολόγοι. Κι εσείς αντί να πιαστείτε από αυτό και να τους πιάσετε από το γιακά και να τους πείτε: «αλλάξτε στρατηγική», εμφανίζεστε δημοσίως, τουλάχιστον σαν να μην έχετε καμμία εναλλακτική πολιτική και τα αποδέχεστε όλα. 
Η φράση σας ότι «η κόκκινη γραμμή είναι σωτηρία του έθνους» παραπέμπει σε μια άνευ όρων παράδοση στις απαιτήσεις των πιστωτών. Τα ίδια έλεγε ο κ. Παπανδρέου δύο χρόνια και τώρα δεν μπορεί να κυκλοφορήσει. Και τώρα έρχονται και οι Βουλευτές του ίδιου του κόμματος του ΠΑΣΟΚ και καταφέρονται εναντίον των Υπουργών τους.
Κύριε Πρωθυπουργέ, η σωτηρία της πατρίδας, αν βγείτε και κυκλοφορήσετε έξω, θα σας πουν -πιστεύω ότι το ξέρετε- ότι είναι τα στοιχεία που αναδεικνύονται και είναι ζοφερά. Ένας στους δύο νέους ανθρώπους σήμερα, είναι άνεργος. Επτά στα δέκα νοικοκυριά ζουν με δραστικές περικοπές ακόμα και στα τρόφιμα. Έχουμε 20% αύξηση στις αυτοκτονίες και δεν υπάρχει στοά στους κεντρικούς δρόμους της Αθήνας που να μην έχει άστεγους. Αυτή είναι η σωτηρία του έθνους;
Ακόμα και ο συνάδελφος, ο κ. Μόντι, έθεσε κάποια όρια, κάποιες κόκκινες γραμμές. Έβαλε κάποια όρια στην κ. Μέρκελ. Εσείς τι ακριβώς διαπραγματεύεστε;
Κι έρχομαι στο θέμα της ερώτησης, γιατί επιβεβαιώνεται με τον πιο τραγικό τρόπο ότι το μνημόνιο με αφορμή το χρέος, αποτελεί το όχημα της υλοποίησης μιας ακραίας ταξικής πολιτικής, προς όφελος βεβαίως, κάποιων, οι οποίοι ως άλλοι –να θυμηθούμε την περίοδο της Κατοχής- μαυραγορίτες θέλουν να πατήσουν επί πτωμάτων. Και σας ερωτώ: Είστε έγκριτος οικονομολόγος, πιστεύετε ότι το πρόβλημα της ανταγωνιστικότητας της ελληνικής οικονομίας είναι οι υψηλές αμοιβές των εργαζομένων; Και σκέφτεστε μάλιστα, να προχωρήσετε στη νομοθέτηση μείωσης μισθών με πράξη νομοθετικού περιεχομένου, αγνοώντας το γεγονός ότι, κύριε Πρωθυπουργέ, δεν είστε εκλεγμένος από τον ελληνικό λαό, για να βάλετε μία υπογραφή; Είστε εκλεγμένος από τους Βουλευτές. Ακόμα κι αυτούς που σας εξέλεξαν εδώ, θα τους αγνοήσετε;
Θέλουμε συγκεκριμένες απαντήσεις, διότι ο κόσμος αυτήν τη στιγμή, στενάζει και δεν ωφελούν σε τίποτα οι εκβιασμοί, η κατατρομοκράτηση του κόσμου. Θέλουμε συγκεκριμένη επιχειρηματολογία.</Speech> 
ΠΡΟΕΔΡΟΣ (<ChairmanSpeech><Parlmember>Φίλιππος Πετσάλνικος</Parlmember>): Το λόγο έχει ο Πρωθυπουργός, κ. Λουκάς Παπαδήμος.</ChairmanSpeech>
<Speech><Parlmember>ΛΟΥΚΑΣ ΠΑΠΑΔΗΜΟΣ</Parlmember> (Πρόεδρος της Κυβέρνησης): Κύριε Πρόεδρε της Βουλής, κύριε Πρόεδρε του ΣΥΡΙΖΑ, κυρίες και κύριοι Βουλευτές, το κεντρικό οικονομικό πρόβλημα της χώρας είναι η χαμηλή θέση που κατέχουμε στη διεθνή ανταγωνιστικότητα των προϊόντων και υπηρεσιών. Σύμφωνα με δημοσιευμένους δείκτες της Ευρωπαϊκής Κεντρικής Τράπεζας, κατά την περίοδο 2001-2009, δηλαδή κατά τα εννέα χρόνια, πριν εκδηλωθεί η κρίση, η σωρευτική απώλεια ανταγωνιστικότητας έναντι των εταίρων μας στην Ευρωζώνη, βάσει του σχετικού κόστους εργασίας ανά μονάδα προϊόντος, έφτασε το 23%. Αυτή η απώλεια ανταγωνιστικότητος αποτυπώνεται στο έλλειμμα τρεχουσών συναλλαγών και στο εμπορικό έλλειμμα, που παρά τη μείωση που έχουν σημειώσει κατά τα τελευταία δύο χρόνια, παραμένουν σε ιδιαίτερα υψηλά επίπεδα, σε σχέση με το Ακαθάριστο Εγχώριο Προϊόν. 
Η απώλεια ανταγωνιστικότητας αντανακλά το γεγονός ότι το κόστος εργασίας, μέρος του οποίου είναι και οι μισθοί, σημείωσε στην Ελλάδα, σχεδόν διπλάσια αύξηση, κατά τα εννέα χρόνια πριν από την κρίση, σε σχέση με τις λοιπές χώρες της Ευρωζώνης. Η σωρευτική αύξηση των ονομαστικών μισθών, κατά την περίοδο αυτή, ήταν σημαντικά υψηλότερη από τη συνολική αύξηση της παραγωγικότητας. Αυτές οι εξελίξεις δεν μπορούν και δεν πρέπει να αγνοηθούν ούτε από τους εργαζόμενους ούτε από τις επιχειρήσεις.
Η μεγάλη απώλεια ανταγωνιστικότητας αναπόφευκτα επηρεάζει αρνητικά τις εξαγωγές της χώρας και επηρεάζει την απασχόληση. Όσο η χώρα αδυνατεί να πουλήσει περισσότερα προϊόντα και υπηρεσίες στη διεθνή αγορά, όσο οι εισαγωγές αγαθών από το εξωτερικό αυξάνονται, επειδή η οικονομία δεν είναι ανταγωνιστική, τόσο οι επιχειρήσεις θα κλείνουν και η ανεργία θα αυξάνεται. 
Προκειμένου να ανακάμψει η οικονομία και να πετύχει σταθερούς ρυθμούς ανάπτυξης, πρέπει να βελτιώσει τις εξαγωγικές επιδόσεις, και αυτό απαιτεί βελτίωση της ανταγωνιστικότητας και μείωση του σχετικού κόστους των εγχωρίων προϊόντων και υπηρεσιών. Ανεξαρτήτως του τι προτείνουν οι δανειστές μας, οφείλουμε να εξετάσουμε από κοινού με τους κοινωνικούς φορείς μέτρα και πολιτικές που θα αποκαταστήσουν την ανταγωνιστικότητα που έχει απολεσθεί και θα ενισχύσουν την απασχόληση.
Βεβαίως, η ανταγωνιστικότητα δεν εξαρτάται μόνο από το μισθολογικό κόστος, ούτε μόνο από το κόστος εργασίας. 
Όπως ο ίδιος τόνισα στους κοινωνικούς εταίρους κατά τις συναντήσεις μας, υπάρχουν πολλοί παράγοντες που επηρεάζουν την ανταγωνιστικότητα της οικονομίας. Η ανταγωνιστικότητα εξαρτάται, μεταξύ άλλων, από το μη μισθολογικό κόστος παραγωγής, όπως προσδιορίζεται από τις ασφαλιστικές εισφορές, το ΦΠΑ και τους άλλους φόρους, τα τιμολόγια των δημοσίων επιχειρήσεων. Εξαρτάται επίσης από τα εμπόδια που η γραφειοκρατία βάζει στην επιχειρηματικότητα, που πολλές φορές μάλιστα συνδυάζονται με διαφθορά. Εξαρτάται και από την ποιότητα των προϊόντων που παράγονται και των υπηρεσιών που προσφέρονται. 
Η Κυβέρνηση προωθεί σειρά διαρθρωτικών αλλαγών, προκειμένου να βελτιωθεί η ανταγωνιστικότητα αντιμετωπίζοντας τους άλλους παράγοντες που την περιορίζουν. Αυτός είναι ένας βασικός σκοπός του σχεδίου νόμου για τη βελτίωση του επιχειρηματικού περιβάλλοντος που εγκρίθηκε χθες από το Υπουργικό Συμβούλιο και θα κατατεθεί σύντομα στη Βουλή. 
Μπορούμε επίσης να αναζητήσουμε και άλλα μέτρα, ώστε να ελαφρύνουμε τον επαγγελματία, τον έμπορο, το βιοτέχνη, τη μικρή, μεσαία ή μεγάλη επιχείρηση. 
Πράγματι, υπάρχουν κλάδοι και επιχειρήσεις όπου το μισθολογικό κόστος δεν επιβαρύνει σημαντικά την ανταγωνιστικότητα. Υπάρχουν όμως και πολλοί κλάδοι, όπου οι επιχειρήσεις κλείνουν και η ανεργία καλπάζει και στους οποίους το μισθολογικό κόστος είναι κρίσιμος προσδιοριστικός παράγων της ανταγωνιστικότητος. 
Δεν μπορούμε επομένως να μην εξετάσουμε το ρόλο και τη συμβολή του μισθολογικού κόστους στην ανταγωνιστικότητα, όταν υπάρχουν στρεβλώσεις και οι συνέπειές τους, και όταν αυτές οι στρεβλώσεις και οι συνέπειες είναι σήμερα εμφανείς στις δύσκολες συνθήκες που βιώνει η χώρα με την ύφεση και την αύξηση της ανεργίας. 
Είναι προτιμότερο να υπάρχουν ανοιχτές επιχειρήσεις με λίγο χαμηλότερες αποδοχές με τη συμφωνία και των δύο πλευρών, αντί κλειστές επιχειρήσεις και περισσότεροι άνεργοι. Από το 2009 έως σήμερα, έχουμε περίπου τριάντα οκτώ χιλιάδες επιχειρήσεις λιγότερες, επιχειρήσεις που έκλεισαν, και δεν απασχολούν πια προσωπικό. Όπως ξέρετε, η ανεργία ξεπερνά το 17%. Οι ασφαλισμένοι του ΙΚΑ συνολικά μεταξύ 2009 και τέλους του 2011 μειώθηκαν κατά εκατόν ογδόντα πέντε χιλιάδες. Έχουμε επομένως ένα σοβαρό πρόβλημα απασχόλησης. Αυτό συνδέεται εν μέρει με την ύφεση, με την πτώση της εγχώριας ζήτησης, στην οποία συμβάλλει και η περιοριστική δημοσιονομική πολιτική. Αυτό είναι γεγονός. Αλλά συνδέεται, επίσης, καθοριστικά με την αδυναμία της χώρας να παράγει προϊόντα και υπηρεσίες ανταγωνιστικά στις αγορές. 
Κανένας δεν μπορεί να είναι αδιάφορος σε αυτό το πρόβλημα της οικονομίας, που συνιστά και μεγάλο κοινωνικό πρόβλημα. Οι κοινωνικοί εταίροι, με αίσθημα ευθύνης, ξεκίνησαν έναν διάλογο με ουσιαστικό περιεχόμενο. Ενθαρρύνουμε το διάλογο αυτόν και αναμένουμε τις αποφάσεις τους, που πιστεύουμε ότι θα αποτελέσουν μια νέα αφετηρία συνεννόησης για την επίλυση των μεγάλων προβλημάτων.
Ρωτάτε, κύριε Τσίπρα, αν η Κυβέρνηση θα προχωρήσει σε μειώσεις ή πάγωμα των μισθών στον ιδιωτικό τομέα. Σας απαντώ ότι πρέπει να δοθεί χρόνος στους κοινωνικούς εταίρους να διαβουλευθούν. Όσο βρίσκεται σε εξέλιξη ο κοινωνικός διάλογος, η Κυβέρνηση δεν μπορεί και δεν πρέπει να πάρει θέση επί των συγκεκριμένων θεμάτων της διαπραγμάτευσης. Δεν υπάρχουν προειλημμένες αποφάσεις. Οι τελικές θέσεις της Κυβέρνησης θα διαμορφωθούν λαμβάνοντας υπ’ όψιν τα αποτελέσματα του κοινωνικού διαλόγου με γνώμονα την ενίσχυση της ανταγωνιστικότητος αλλά και την προστασία των πιο αδυνάμων στρωμάτων. Οι άνεργοι δεν έχουν ούτε κατώτατο μισθό, ούτε δέκατο τρίτο και δέκατο τέταρτο μισθό. Πρέπει να νοιαστούμε και γι’ αυτούς.
Αν η χώρα δεν τα καταφέρει να αντιμετωπίσει την κρίση χρέους και να αντιμετωπίσει τις διαρθρωτικές αδυναμίες της οικονομίας, οι συνέπειες για το βιοτικό επίπεδο των μισθωτών και συνταξιούχων θα είναι δραματικές. Καταβάλλουμε όλες τις δυνατές προσπάθειες για να αποφύγουμε μία τέτοια εξέλιξη. 
Θα δούμε, λοιπόν, πού υπάρχουν περιθώρια για προσαρμογές, λαμβάνοντας υπ’ όψιν τις συνθήκες που έχουν διαμορφωθεί. Είναι, όμως, σαφές ότι για τους χαμηλόμισθους και για τους χαμηλοσυνταξιούχους τα περιθώρια προσαρμογών είναι πολύ περιορισμένα. 
Ευχαριστώ, κύριε Πρόεδρε.
(Χειροκροτήματα)</Speech>
ΠΡΟΕΔΡΟΣ (<ChairmanSpeech><Parlmember>Φίλιππος Πετσάλνικος</Parlmember>): Το λόγο έχει ο Πρόεδρος της Κοινοβουλευτικής Ομάδας του ΣΥΡΙΖΑ κ. Αλέξης Τσίπρας.</ChairmanSpeech>
<Speech><Parlmember>ΑΛΕΞΙΟΣ ΤΣΙΠΡΑΣ</Parlmember> (Πρόεδρος του Συνασπισμού Ριζοσπαστικής Αριστεράς): Απορώ πού βρίσκετε το κουράγιο να χειροκροτάτε, κύριοι Υπουργοί, με την κατάσταση που επικρατεί.
Κύριε Πρωθυπουργέ, η μαγική λέξη για την ανάκαμψη της οικονομίας είναι η ανάπτυξη και όχι η αύξηση των εξαγωγών, ιδιαίτερα σε μία εποχή διεθνούς ύφεσης. Θα ήθελα να σας πω, λοιπόν, ότι όταν η χώρα μας βρίσκεται σε πρωτοφανή ιστορικά ποσοστά ύφεσης, καταγεγραμμένα στο ευρωπαϊκό πλαίσιο από τον πόλεμο και μετά, με εξαίρεση την πτώση της Σοβιετικής Ένωσης και έχει ύφεση ταυτόσημη με αυτή του Σουδάν, τότε το να σκέφτεται κανείς τη μείωση των μισθών ως ένεση για την ανάκαμψη της οικονομίας και της ανταγωνιστικότητας, μάλλον ξεπερνάει κάθε λογική, πόσω δε μάλλον όταν γνωρίζετε –και το αναφέρατε αν όχι άμεσα, έμμεσα στην πρωτολογία σας- ότι η ανταγωνιστικότητα τιμής δεν είναι ο αποκλειστικός παράγοντας που επικαθορίζει την ανταγωνιστικότητα της οικονομίας, αλλά υπάρχουν άλλοι πολύ πιο σημαντικοί, όπως η καινοτομία και η ποιότητα των παραγόμενων αγαθών. Αν ήταν έτσι, τότε δεν θα ήταν οι πιο ανταγωνιστικές οικονομίες αυτές των σκανδιναβικών χωρών, που έχουν πάρα πολύ υψηλούς μισθούς.
Επιπλέον, κύριε Πρωθυπουργέ, ακόμη και αν συμφωνήσουμε ότι πρέπει να δούμε και το ζήτημα της ανταγωνιστικότητας τιμής, πολύ καλύτερα από εμένα, ως οικονομολόγος, γνωρίζετε ότι η ανταγωνιστικότητα τιμής καθορίζεται από τρεις παράγοντες: από το μοναδιαίο κόστος εργασίας, αλλά και από τα περιθώρια κέρδους, καθώς και την ονομαστική σταθμισμένη συναλλαγματική ισοτιμία. Δηλαδή, η αντιπληθωριστική πολιτική της Ευρωπαϊκής Κεντρικής Τράπεζας είναι αυτή που έχει φταίξει περισσότερο από ό,τι οι εργαζόμενοι που έχουν υψηλές αποδοχές.
Πάμε τώρα στο συγκεκριμένο που μου είπατε, ότι στην Ελλάδα έχουμε αύξηση του κόστους εργασίας. Θα διαφωνήσω μαζί σας. Είχαμε αύξηση του μοναδιαίου κόστους, αλλά η χώρα μας παραμένει πίσω από όλες τις άλλες χώρες της Ευρωζώνης σε σχέση με το μοναδιαίο κόστος εργασίας, ενώ στο περιθώριο κέρδους είμαστε πρώτοι από όλες της χώρες της Ευρωζώνης.
Επίσης, επιτρέψτε μου να σας πω ότι η Τράπεζα της Ελλάδος δεν χρησιμοποιεί τον καθιερωμένο δείκτη κόστους εργασίας ανά μονάδα προϊόντος. Υπολογίζεται το κόστος εργασίας ανά μονάδα προϊόντος ως ποσοστό -κλάσμα του ΑΕΠ ως προς το μισθωτό και όχι ως προς τον απασχολούμενο, γεγονός που τείνει στο να υποεκτιμάται συστηματικά η παραγωγικότητα της εργασίας, ενώ το μοναδιαίο κόστος εργασίας, που είναι αντιστρόφως ανάλογο της παραγωγικότητας, εμφανίζεται υψηλότερο από όσο πράγματι είναι.
Να μπούμε, όμως, στην ουσία, γιατί αυτά ίσως αποτελούν και αντικείμενο οικονομολόγων. Δεν τα καταλαβαίνει και ο κόσμος κι εγώ θέλω να σας μιλήσω με λόγια απλά και κατανοητά.
Κύριε Πρωθυπουργέ, δεν είναι δυνατόν να πιστεύετε ότι σε αυτήν την πρωτοφανή κρίση που το εισόδημα όλων έχει μειωθεί, που οι θέσεις εργασίας μειώνονται, ενώ οι τιμές παραμένουν πάρα πολύ υψηλές, θα σωθούμε ως χώρα αν κουτσουρέψουμε κι άλλο μισθούς που ήδη είναι πάρα πολύ χαμηλοί και στον ιδιωτικό τομέα. 
Είναι αδιανόητο να το πιστεύετε αυτό εσείς, ένας έγκριτος οικονομολόγος. Στην Ελλάδα μειώθηκαν οι επιχειρήσεις, διότι διαλύθηκαν οι μικρομεσαίες επιχειρήσεις, οι οποίες δεν είναι ως επί το πλείστον εξαγωγικές, αλλά παράγουν προϊόντα που τα πουλάνε στην εγχώρια αγορά. Και όταν ο μέσος καταναλωτής, η πλειοψηφία των καταναλωτών –διότι όλη η επίθεση έγινε στο χαμηλό και μέσο εισόδημα, σ’ αυτόν που ό,τι παίρνει το καταναλώνει- δεν έχει να αγοράσει και πέφτει η κατανάλωση, τότε βεβαίως και κλείνουν επιχειρήσεις. Απλά μαθηματικά είναι αυτά. Δεν χρειάζεται να είναι κανείς οικονομολόγος για να τα καταλάβει. 
Συνεπώς, όσο επιμένετε στις πολιτικές της λιτότητας, στις πολιτικές της ύφεσης, τότε θα έχουμε και μικρές δημόσιες επενδύσεις, άρα καμμία πιθανότητα ανάπτυξης και παραγωγικής ανασυγκρότησης, και ταυτόχρονα θα διαλύεται και ο φορολογικός μηχανισμός και θα έχουμε και μικρότερα έσοδα. Άρα το απευκταίο, αυτό από το οποίο δύο χρόνια προσπαθείτε –υποτίθεται- να μας σώσετε με τις πολιτικές σας, εσείς το φέρνετε με τις πολιτικές σας. Ποιο δηλαδή; Την πιθανότητα χρεοκοπίας. Η χρεοκοπία έρχεται πιο κοντά από τις πολιτικές της λιτότητας που ακολουθείτε. Δεν το καταλαβαίνετε αυτό; 
Και κλείνω με το εξής. Οδηγούμαστε σε καταστροφή. Πηγαίνουμε με εκατόν πενήντα χιλιόμετρα την ώρα στον γκρεμό, χωρίς φρένα και χωρίς εναλλακτικό σχέδιο. Το αν η χρεοκοπία θα είναι εντός ή εκτός του ευρώ είναι το ζήτημα; 
Λέτε ότι θα μας σώσετε με το νέο δάνειο, γιατί θα πάρετε 89 δισεκατομμύρια. Τριάντα εννιά απ’ αυτά θα πάνε στις τράπεζες κατευθείαν, 30 θα πάνε για το PSI και τα υπόλοιπα θα πάνε για να αποπληρώσουμε τα ομόλογα. Ούτε 1 ευρώ δεν θα πάει στην πραγματική οικονομία! Εάν είναι, κύριε Πρωθυπουργέ, να μας κάνετε Ινδία ή Σουδάν, τότε δεν χρειάζεται να το κάνετε με τη βοήθεια των ξένων δυνάμεων. Μπορούμε και μόνοι μας. 
Η πολιτική, λοιπόν, αυτή είναι που μας οδηγεί στη δεκαετία του ’50 και με μαθηματική ακρίβεια και εκτός Ευρωζώνης: Η πολιτική της δανειακής σύμβασης, το Αγγλικό Δίκαιο στα ομόλογα, η ισοπέδωση μισθών, η κατάργηση του κατώτατου μισθού, η διάλυση των εργασιακών δικαιωμάτων, το ξεπούλημα της δημόσιας περιουσίας. Αυτές είναι οι μεγάλες ευθύνες που αναλαμβάνετε, και μάλιστα χωρίς να έχετε εκλεγεί, κι από ένα πολιτικό σύστημα το οποίο καταρρέει, ένα σάπιο πολιτικό σύστημα της κλεπτοκρατίας και της διαφθοράς. Πιστεύετε ότι μπορείτε να τα βγάλετε πέρα και μάλιστα με εκβιασμούς και με τρομοκρατικά διλήμματα; Εάν, κύριε Πρωθυπουργέ, είναι έτσι τα πράγματα και δεν έχετε εναλλακτικό σχέδιο, η μεγαλύτερη συνεισφορά σας στον τόπο είναι το να οδηγήσετε τη χώρα σε δημοκρατικές διαδικασίες, δηλαδή στη λαϊκή ετυμηγορία, και να αποφασίσει ο ελληνικός λαός ποιο θα είναι το μέλλον του κι όχι μία Βουλή η οποία έχει εκλεγεί σε άλλες συνθήκες κι η οποία σήμερα βρίσκεται σε πρωτοφανή δυσαρμονία με τη λαϊκή βούληση.</Speech> 
ΠΡΟΕΔΡΟΣ (<ChairmanSpeech><Parlmember>Φίλιππος Πετσάλνικος</Parlmember>): Το λόγο έχει ο Πρωθυπουργός κ. Παπαδήμος, προκειμένου να δευτερολογήσει.</ChairmanSpeech> 
<Speech><Parlmember>ΛΟΥΚΑΣ ΠΑΠΑΔΗΜΟΣ</Parlmember> (Πρόεδρος της Κυβέρνησης): Κύριε Πρόεδρε του ΣΥΡΙΖΑ, να ξεκινήσω με ένα σημείο στο οποίο συμφωνούμε απόλυτα. Ζητούμενο και σκοπός της Κυβέρνησης αυτής είναι η ανάκαμψη της οικονομίας και η ανάπτυξή της με βιώσιμους ρυθμούς. Το ζητούμενο είναι πώς αυτό θα επιτευχθεί. 
Ένας ενδιάμεσος σκοπός για να επιτευχθεί η βιώσιμη ανάπτυξη της οικονομίας, είναι, πρώτον, να εξυγιάνουμε ένα κράτος που είναι υπερχρεωμένο, λόγω πολιτικών που ακολουθήθηκαν για δεκαετίες και να αντιμετωπίσουμε διάφορους παράγοντες, διαρθρωτικούς, αλλά και παράγοντες που συνδέονται με το κόστος, που έχουν οδηγήσει σε μία μεγάλη απώλεια ανταγωνιστικότητος στην οικονομία. 
Μεσομακροπρόθεσμα η ελληνική οικονομία δεν πρόκειται να αναπτυχθεί με υψηλούς και βιώσιμους ρυθμούς, χρησιμοποιώντας μόνο πολιτικές, οι οποίες επηρεάζουν την εσωτερική ζήτηση. Είμαστε μία μικρή οικονομία και όπως έχει αποδειχθεί από την εμπειρία πολλών άλλων οικονομιών, μικρών και μεγάλων, βιώσιμη και σταθερή ανάπτυξη μπορεί να επιτευχθεί μόνο με τη βελτίωση των «καθαρών» εξαγωγικών επιδόσεων, δηλαδή από τη μία πλευρά, την αύξηση των εξαγωγών και παράλληλα την ενίσχυση προϊόντων και υπηρεσιών, που προσφέρονται στο εσωτερικό της χώρας, προκειμένου να περιοριστούν οι εισαγωγές.
Οι εξαγωγικές επιδόσεις είναι βασικός μοχλός ανάπτυξης σε μια μικρή και ανοιχτή οικονομία. Αυτή είναι η πραγματικότητα. Κατά την προσπάθεια που γίνεται -που ξεκίνησε πριν από ενάμισι έτος και συνεχίζεται- για τη δημοσιονομική εξυγίανση, την αναδιάρθρωση της οικονομίας και την αποκατάσταση της απώλειας της ανταγωνιστικότητος, βραχυπρόθεσμα οι συνέπειες στο εισόδημα είναι όντως αρνητικές, η απασχόληση μειώνεται και η ανεργία αυξάνεται -το ανέφερα και πριν- συμφωνούμε και σε αυτό. Είναι -αν θέλετε- μια αναπόφευκτη βραχυπρόθεσμη συνέπεια της προσαρμογής της οικονομίας. Αλλά όταν ολοκληρωθεί η προσπάθεια αυτή -που ευελπιστώ ότι θα ολοκληρωθεί σε ένα ορατό χρονικό διάστημα- θα δημιουργηθούν καινούργιες βάσεις, ούτως ώστε να μειωθεί η ανεργία, να αυξηθεί η απασχόληση, να ανακάμψει η οικονομία και να επιτύχουμε υψηλότερους ρυθμούς ανάπτυξης. 
Δεν υπάρχουν, φοβάμαι, εναλλακτικές και μαγικές λύσεις. Η Κυβέρνηση έχει και σχέδιο για την εφαρμογή της κατάλληλης πολιτικής γενικότερα, αλλά και ειδικότερα όσον αφορά την αγορά εργασίας. Και, επίσης, θα διαπραγματευθεί σκληρά με τους δανειστές για να επιτύχει το καλύτερο δυνατό αποτέλεσμα, λαμβανομένου υπ’ όψιν των περιορισμών που αντιμετωπίζουμε. Αλλά η δυνατότητά μας να διαπραγματευθούμε σκληρά και να επιτύχουμε το καλύτερο αποτέλεσμα συναρτάται με τη δυνατότητά μας να αντιμετωπίσουμε οι ίδιοι στο εσωτερικό της χώρας τις πηγές των προβλημάτων μας. 
Όπως είπα και στην αρχή και όπως όλοι γνωρίζετε πολύ καλά, η Ελλάδα είναι ένα υπερχρεωμένο κράτος. Είναι ένα κράτος όπου η ανταγωνιστικότητα για διάφορους λόγους και μετρούμενη με διάφορους δείκτες -όχι μόνο με το δείκτη του σχετικού κόστους εργασίας, του σχετικού κόστους εργασίας, αλλά και με βάση διάφορους άλλους δείκτες που ενσωματώνουν διάφορες διαστάσεις ποιοτικές και λοιπές της έννοιας της ανταγωνιστικότητας βρίσκεται σε ένα από τα χαμηλότερα επίπεδα του κόσμου. Αν δεν αντιμετωπίσουμε αυτά τα δύο προβλήματα δεν πρόκειται να ξεπεράσουμε την κρίση. 
Μια μικρή παρατήρηση σχετικά με τους δείκτες που αναφέρατε. Διάφοροι δείκτες του κόστους εργασίας υπολογίζονται με διαφορετικούς τρόπους και επομένως μπορεί να οδηγήσουν σε κάποιο διαφορετικό αποτέλεσμα. Ακριβώς γι’ αυτόν το λόγο αναφέρθηκα στις εισαγωγικές παρατηρήσεις μου -στην απάντηση που σας έδωσα στα ερωτήματά σας- σε δείκτες που έχουν δημοσιευθεί από την Ευρωπαϊκή Κεντρική Τράπεζα, που είναι εναρμονισμένοι, ώστε να υπολογίζουν ακριβώς με τον ίδιο τρόπο την ανταγωνιστικότητα του κόστους σε όλες τις χώρες της Ευρωζώνης. 
Ανεξάρτητα από τους δείκτες που χρησιμοποιούνται είναι γεγονός ότι η απώλεια είναι μεγάλη. Είναι, επίσης ένα θετικό αποτέλεσμα ότι βελτιώνεται, αλλά βελτιώνεται σιγά και πρέπει να κάνουμε ένα ακόμα βήμα. Παράλληλα με τη μείωση του κόστους παραγωγής θα υιοθετήσουμε και μέτρα, τα οποία θα συντελέσουν στην ενίσχυση του ανταγωνισμού στις αγορές προϊόντων και υπηρεσιών, ώστε να υπάρξει και βελτίωση των τιμών. Και όπως προανέφερα με πολλά άλλα μέτρα, ώστε η ανταγωνιστικότητα με την ευρεία έννοια, επίσης να βελτιωθεί. 
Αυτές οι θέσεις δεν αποτελούν ένα ψευτοδίλημμα που τίθεται, προκειμένου για κάποιο λόγο, που δεν μπορώ να καταλάβω, να ακολουθήσουμε πολιτικές που συμπιέζουν αυθαίρετα και χωρίς κανένα λόγο τα εισοδήματα των εργαζομένων. Όλοι επιθυμούμε τα εισοδήματα των εργαζομένων να αυξάνονται και η απασχόληση παράλληλα να αυξάνεται, αλλά είμαστε αναγκασμένοι να βιώσουμε μια περίοδο προσαρμογής, να αντιμετωπίσουμε τις συνέπειες των λαθών που έγιναν, ώστε να διασφαλίσουμε ένα καλύτερο αύριο.
Σας ευχαριστώ, κύριε Πρόεδρε.</Speech>
ΠΡΟΕΔΡΟΣ (<ChairmanSpeech><Parlmember>Φίλιππος Πετσάλνικος</Parlmember>): Ευχαριστούμε και εμείς τον κ. Πρωθυπουργό.
Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού προηγουμένως ξεναγήθηκαν στην έκθεση της αίθουσας «ΕΛΕΥΘΕΡΙΟΣ ΒΕΝΙΖΕΛΟΣ» και ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής των Ελλήνων, είκοσι επτά μαθητές και μαθήτριες και ένας εκπαιδευτικός τους, από το Ιδιωτικό Γενικό Λύκειο «Νικολάου Μαλλιάρα». 
Η Βουλή τους καλωσορίζει.
(Χειροκροτήματα απ’ όλες τις πτέρυγες της Βουλής)
Για ενημέρωση των νέων, λέω ότι μόλις παρακολούθησαν τη διαδικασία των ερωτήσεων που θέτουν οι Αρχηγοί των κομμάτων προς τον Πρωθυπουργό. Κάθε Παρασκευή έχουμε αυτήν τη διαδικασία του κοινοβουλευτικού ελέγχου προς την Κυβέρνηση και ειδικότερα προς τον Πρωθυπουργό.
Συνεχίζουμε με την τρίτη υπ’ αριθμ. 377/10-1-2012 επίκαιρη ερώτηση δευτέρου κύκλου της Βουλευτού του Κομμουνιστικού Κόμματος Ελλάδας κ. Σοφίας Καλαντίδου προς τους Υπουργούς Υποδομών, Μεταφορών και Δικτύων και Αγροτικής Ανάπτυξης και Τροφίμων, σχετικά με τις πρόσφατες πλημμύρες στον Έβρο. 
Στην επίκαιρη ερώτηση της κ. Καλαντίδου θα απαντήσει ο Υφυπουργός Υποδομών, Μεταφορών και Δικτύων κ. Ιωάννης Μαγκριώτης. 
Ορίστε, κυρία Καλαντίδου, έχετε το λόγο για δύο λεπτά, για να αναπτύξετε την ερώτησή σας.</ChairmanSpeech> 
<Speech><Parlmember>ΣΟΦΙΑ ΚΑΛΑΝΤΙΔΟΥ</Parlmember>: Ευχαριστώ πολύ, κύριε Πρόεδρε. 
Κύριε Υφυπουργέ, για μια ακόμη φορά ανοχύρωτος παρουσιάστηκε ο Νομός Έβρου μπροστά στα όποια –γιατί δεν είχαμε και ακραία- καιρικά φαινόμενα. Η αντιπλημμυρική προστασία του νομού –θα συμφωνήσετε και εσείς, άλλωστε το έχουμε ξανασυζητήσει το θέμα- είναι ανεπαρκής, αφού σχεδιάστηκε και υλοποιήθηκε πριν περίπου πενήντα χρόνια. 
(Στο σημείο αυτό την Προεδρική Έδρα καταλαμβάνει ο Α΄ Αντιπρόεδρος της Βουλής κ. ΓΡΗΓΟΡΙΟΣ ΝΙΩΤΗΣ )
Άρα σήμερα είναι αναγκαίο να γίνουν έργα που να ανταποκρίνονται στις νέες γεωπολιτικές –και όχι στις καιρικές, αν θέλετε- συνθήκες, γιατί πραγματικά το θέμα είναι γεωπολιτικό και αφορά επιλογή πολιτικής. 
Σήμερα αυτές τις συνθήκες επιγραμματικά μπορεί να τις αναφέρει κάποιος λέγοντας ότι έχουμε μείωση της αγροτικής παραγωγής όχι μόνο στη χώρα μας αλλά και στις γειτονικές χώρες, που εντείνουν το πρόβλημα και κάνουν το νερό ακόμη περισσότερο. Έχουμε αποψίλωση δασών και δασικών εκτάσεων που και αυτό δημιουργεί πρόβλημα. Έχουμε βέβαια μείωση των επενδύσεων για δημόσια έργα και υποδομές, μια μείωση που είναι συνεχής τα τελευταία χρόνια στη χώρα, αλλά παρόμοια είναι και στις γειτονικές χώρες και έτσι επιβαρύνεται η περιοχή αυτή. 
Επίσης, είναι τραγελαφικό γεγονός για τους κατοίκους της περιοχής και έφερε αμηχανία στην περιφερειακή διοίκηση η κατάληξη που είχαμε με τον «ΚΑΛΛΙΚΡΑΤΗ». Υπάρχει μια υπηρεσία στα χαρτιά που θα διαχειριστεί το πρόβλημα της περιοχής και η οποία ποτέ δεν στελεχώθηκε από τότε που ορίστηκε. 
Τελειώνοντας, η διακρατική συμφωνία σαφέστατα είναι απαραίτητη, αλλά πρέπει να πούμε ότι και για τη διακρατική συμφωνία αλλά και για όλα αυτά που συμβαίνουν –και κάθε φορά, σχεδόν κάθε χρόνο, ερχόμαστε με το ίδιο πρόβλημα - την κύρια ευθύνη δεν την έχουν τα καιρικά φαινόμενα, αλλά η πολιτική που ακολούθησαν οι κυβερνήσεις του ΠΑΣΟΚ και της Νέας Δημοκρατίας και τώρα –λυπάμαι που το λέω- της συγκυβέρνησης του μαύρου μετώπου. Είναι μια πολιτική μείωσης των δημοσίων επενδύσεων για υποδομές στον αγροτικό τομέα και για έργα. 
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού)
Άλλωστε, οι επιλογές της Ευρωπαϊκής Ένωσης που με ευλάβεια υποστηρίζουν τα κόμματα του ευρωμονόδρομου δεν κινούνται στην κατεύθυνση ανάπτυξης και προστασίας της αγροτικής παραγωγής της μικρομεσαίας αγροτιάς. Γι’ αυτό έργα αρδευτικά, φράγματα, έργα αντιπλημμυρικά και αποστραγγιστικά γίνονται τελικώς μη επιλέξιμα σε αυτήν την κατεύθυνση.</Speech> 
ΠΡΟΕΔΡΕΥΩΝ (<ChairmanSpeech><Parlmember>Γρηγόριος Νιώτης</Parlmember>): Παρακαλώ πολύ ολοκληρώστε.</ChairmanSpeech> 
<Speech><Parlmember>ΣΟΦΙΑ ΚΑΛΑΝΤΙΔΟΥ</Parlmember>: Ρωτάμε, λοιπόν, την Κυβέρνηση εάν σήμερα έχει καταγράψει καταστροφές και πώς αυτές θα αποζημιωθούν. Αν και έχουμε γνώση ότι είναι μικρή η καταστροφή, φοβόμαστε πολύ για το επόμενο διάστημα που τα νερά θα είναι περισσότερα στον ποταμό. Τι μέτρα θα πάρει η Κυβέρνηση και πόσους πόρους θα διαθέσει για το πρόβλημα στον Έβρο;</Speech>
ΠΡΟΕΔΡΕΥΩΝ (<ChairmanSpeech><Parlmember>Γρηγόριος Νιώτης</Parlmember>): Ευχαριστούμε πολύ. 
Ο Υφυπουργός Υποδομών, Μεταφορών και Δικτύων κ. Ιωάννης Μαγκριώτης έχει το λόγο.</ChairmanSpeech> 
<Speech><Parlmember>ΙΩΑΝΝΗΣ ΜΑΓΚΡΙΩΤΗΣ</Parlmember> (Υφυπουργός Υποδομών, Μεταφορών και Δικτύων): Ευχαριστώ, κύριε Πρόεδρε. 
Θα ήθελα να ευχαριστήσω την αγαπητή συνάδελφο που φέρνει αυτό το σημαντικό θέμα στο Κοινοβούλιο, θέμα που το έχουμε συζητήσει πολλές φορές και συζητείται για πολλές δεκαετίες –και έχει δίκιο σε αυτό- γιατί το πρόβλημα είναι σημαντικό και μεγάλο και δεν μπορούν να υπάρξουν αποσπασματικές λύσεις. 
Άλλωστε, τέτοιες λύσεις επιχειρήθηκαν να δοθούν τα προηγούμενα χρόνια –και με σημαντικές δαπάνες- όμως δεν είχαν αποτέλεσμα, γιατί το πρόβλημα της διαχείρισης των υδάτων του Έβρου, ιδιαίτερα τη χειμερινή περίοδο, είναι πολύ μεγάλο και σημαντικό. Η λύση δεν αφορά μόνο την Ελλάδα –θα έλεγα, την αφορά δευτερευόντως- αλλά κυρίως τη Βουλγαρία, απ’ όπου ξεκινούν και οι παραπόταμοι και ο βασικός ποταμός Άρδας, ο οποίος δημιουργεί και τα πλημμυρικά φαινόμενα. 
Θέλω, να τονίσω ότι αν δεν υπάρχει ορθολογική διαχείριση των υδάτινων πόρων του Έβρου στις πηγές του, τότε είναι βέβαιο πως δεν θα μπορέσει να υπάρξει και ποτέ λύση. Το ένα είναι αυτό. 
Δεύτερον. Εάν δεν υπάρξει διακρατική συνεργασία ανάμεσα στις τρεις χώρες, την Ελλάδα, την Τουρκία και τη Βουλγαρία -αναφέρθηκα για τη Βουλγαρία όσο αφορά τη διαχείριση, γιατί από εκεί ξεκινούν κυρίως τα υδάτινα αποθέματα, αλλά και την Τουρκία για την εμβάθυνση της κοίτης για τη διαμόρφωση του ποταμού- τότε και πάλι κάθε αντιπλημμυρικό έργο θα είναι αναποτελεσματικό.
Τέτοια σημαντικά έργα έγιναν την εποχή του Ελευθερίου Βενιζέλου σε συνεργασία με την τότε Δημοκρατία της Τουρκίας και τον Κεμάλ Ατατούρκ. Από τότε δημιουργήθηκαν οι βασικές προϋποθέσεις και για ένα μεγάλο διάστημα είχαν δοθεί λύσεις. 
Όμως, οι κλιματικές αλλαγές, τα πλημμυρικά φαινόμενα στη συνέχεια, αλλά και λανθασμένες επιλογές από όλες τις χώρες για τη διαχείριση των υδάτων, για τη διαμόρφωση των αντιπλημμυρικών συστημάτων οδήγησαν στο να εμφανίζονται χρόνο παρά χρόνο ή κάθε χρόνο καταστροφικά πλημμυρικά φαινόμενα στη περιοχή. Πολύ σωστά αναφέρθηκε η αγαπητή συνάδελφος ότι είναι αποσπασματικές οι λύσεις που δίνονται.
Σε αυτή, λοιπόν, τη βάση η Κυβέρνηση αποφάσισε μετά και την καταστροφική πλημμύρα του 2010 να διαμορφώσει ένα σχέδιο το οποίο θα περιλαμβάνει: Πρώτον, τη διακρατική συνεργασία και σε αυτή τη κατεύθυνση ο Πρωθυπουργός Γιώργος Παπανδρέου τότε πήρε πρωτοβουλίες. Συναντήθηκε με τους Πρωθυπουργούς των δύο γειτονικών χωρών και διαμόρφωσαν ένα πλαίσιο. Αυτό το πλαίσιο σε συνεργασία με το Υπουργείο Εξωτερικών συνεχίζεται σήμερα. Είναι σημαντικό στο πλαίσιο και της Ευρωπαϊκής Ένωσης, η οποία καλείται να χρηματοδοτήσει τις βασικές μεγάλες υποδομές, που θέλουν τα τρία κράτη, να δώσει στρατηγική και μακροπρόθεσμη λύση.
Δεύτερον, ασφαλώς η χώρα μας προσπαθεί στο δικό της πλαίσιο να δώσει λύσεις για την ανακούφιση των ανθρώπων της περιοχής αλλά και για τον περιορισμό των πλημμυρικών φαινομένων.
Γι’ αυτές τις λύσεις και τις πρωτοβουλίες θα αναφερθώ στη συνέχεια της παρέμβασής μου.</Speech>
ΠΡΟΕΔΡΕΥΩΝ (<ChairmanSpeech><Parlmember>Γρηγόριος Νιώτης</Parlmember>): Το λόγο έχει η Βουλευτής του Κομμουνιστικού Κόμματος Ελλάδας κ. Σοφία Καλαντίδου.</ChairmanSpeech>
<Speech><Parlmember>ΣΟΦΙΑ ΚΑΛΑΝΤΙΔΟΥ</Parlmember>: Κύριε Υπουργέ, αφού δεν μπορούν να υπάρχουν αποσπασματικές λύσεις, στο σημείο που φτάσαμε με την Κυβέρνηση στην οποία συμμετέχετε, ζητάτε από τον ελληνικό λαό και από τους κατοίκους της περιοχής –αν αυτό κατάλαβα καλά- ακόμη μία ευκαιρία στο συγκεκριμένο θέμα να εφαρμόσετε μία πολιτική που τώρα δεν θα έχει αποσπασματικές λύσεις και θα υπάρχει προώθηση όλων των ζητημάτων σχετικά με τη διαχείριση των υδάτινων πόρων και αποθεμάτων και την αντιμετώπιση των πλημμυρικών φαινομένων στον Έβρο.
Τώρα, είναι ένα ερώτημα πώς θα σας ξαναεμπιστευθεί ο λαός με όλα αυτά που συμβαίνουν. Πάνω σε αυτό εγώ θέλω να ξεκαθαρίσω την άποψη του κόμματός μου που πρωτοστατεί στο να λύνονται τέτοια προβλήματα. Σαφέστατα δεν μπορούν να λυθούν με αποσπασματικές λύσεις. Ήταν μέρος της κριτικής μας τα προηγούμενα χρόνια.
Και σήμερα, όμως, δεν μπορεί να πει ψέματα ότι γίνεται να κάνει μία ολοκληρωμένη πολιτική για τα υδάτινα αποθέματα και μάλιστα σε ξένη χώρα, εάν δεν πάρεις υπ’ όψιν σου τις πολιτικές που εφαρμόζονται για τη γεωργία, για τη διαχείριση των υδάτινων πόρων συνολικά και τελικώς με κέντρο μάλιστα τον άνθρωπο και τα συμφέροντα των λαϊκών στρωμάτων.
Εμείς, λοιπόν, λέμε ότι πραγματικά οι εργαζόμενοι και οι κάτοικοι της περιοχής πρέπει να διεκδικήσουν να αντιμετωπιστεί πολιτικά ολοκληρωμένα η διαχείριση των υδάτινων πόρων, ακριβώς γιατί το νερό είναι φυσικός πόρος ζωτικής σημασίας για όλο το λαό. 
Ζητάμε, λοιπόν, να υπάρχει μάλιστα μηχανισμός που θα καταγράφει άμεσα τέτοια φαινόμενα, πλημμύρες, καταστροφές, ζημιές και θα καταβάλει όλη, πλήρη αποζημίωση. Οφείλουν, όμως να διεκδικήσουν δημόσιο φορέα για την ολοκληρωμένη διαχείριση και αξιοποίηση των υδάτινων πόρων της χώρας και του νομού μας. Οφείλουν να το κάνουν αυτό γνωρίζοντας και ένα χρόνο ζώντας και την εμπειρία του «ΚΑΛΛΙΚΡΑΤΗ» που δεν ωφέλησε σε αυτήν την κατεύθυνση την περιοχή. Γνωρίζω πολύ καλά ότι επισκέφτηκαν οι τοπικές αρχές –να το πω έτσι- τη Βουλγαρία το τελευταίο διάστημα για το πρόβλημα. Είδαν πώς διοχετεύουν οι Βούλγαροι τα νερά. Μα, έχουν περίσσευμα. Δεν έχουν και αυτοί χωράφια για να χρησιμοποιήσουν τα νερά τους. Τα ρίχνουν στο ποτάμι. Αποψίλωσαν τα δάση τους με αυτήν την πολιτική που ακολούθησαν με την ανατροπή του σοσιαλιστικού συστήματος.
Πρέπει να διεκδικήσουμε το σχεδιασμό και την εκτέλεση αναγκαίων εγγειοβελτιωτικών έργων, αντιπλημμυρικών έργων και υποδομής; Και βέβαια. Μπορούμε να το κάνουμε με κυβερνήσεις που πραγματικά ό,τι δαπάνες κάνουν είναι δαπάνες που ωφελούν τους μεγάλους; Δεν ξέρω αν μπορούν να σας εμπιστευτούν ξανά. Και να σας πω ότι ένα σημείο της εμπιστοσύνης είναι και η διακρατική συμφωνία.
Εγώ είμαι λίγα χρόνια στο Κοινοβούλιο, αρκετά χρόνια στο συνδικαλιστικό τομέα.
(Στο σημείο αυτό την Προεδρική Έδρα καταλαμβάνει ο Δ΄ Αντιπρόεδρος της Βουλής κ. ΒΥΡΩΝ ΠΟΛΥΔΩΡΑΣ )
Κύριε Υπουργέ, πόσες φορές έχετε πει για τη διακρατική συμφωνία; Πάνε, έρχονται Υπουργοί, στελέχη της Κυβέρνησης, ο Πρωθυπουργός. Τι είναι αυτή η διακρατική συμφωνία που δεν μπορεί να γίνει για τους υδάτινους πόρους; Είναι τόσο δύσκολο; Αν είναι αυτό τόσο δύσκολο, πώς μπορούν να γίνονται άλλες συμφωνίες;
Πραγματικά, εμείς λέμε στο λαό να μη σας εμπιστευτεί ούτε και γι’ αυτό το πρόβλημα του Έβρου, γιατί του χρόνου θα ξαναπλημμυρίσει. Και λέμε ευτυχώς που δεν είχαμε μεγάλες καταστροφές αυτή την περίοδο. Πολύ φοβόμαστε, γιατί η άνοιξη μπορεί να εγκυμονεί περισσότερους κινδύνους.
Καλούμε αυτόν το λαό, λοιπόν, να συμπορευτεί με το ΚΚΕ για μια πολιτική στην αγροτική οικονομία σύμφωνα με τις παραγωγικές δυνατότητες της χώρας, τις διατροφικές ανάγκες μας και το όφελος των μικρομεσαίων αγροτών. Σε αυτήν την πολιτική θα μπορέσει να διαχειριστεί η χώρα, η Κυβέρνησή της -η λαϊκή της κυβέρνησή- καλύτερα τους υδάτινους πόρους.</Speech>
ΠΡΟΕΔΡΕΥΩΝ (<ChairmanSpeech><Parlmember>Βύρων Πολύδωρας</Parlmember>): Παρακαλώ, να λάβει το λόγο ο κ. Μαγκριώτης για δευτερολογία.</ChairmanSpeech>
<Speech><Parlmember>ΙΩΑΝΝΗΣ ΜΑΓΚΡΙΩΤΗΣ</Parlmember> (Υφυπουργός Υποδομών, Μεταφορών και Δικτύων): Ευχαριστώ, κύριε Πρόεδρε.
Ευχαριστώ τη συναδέλφισσα για το ότι η συμφωνία χρειάζεται στρατηγική ευρύτερη και μακροχρόνια για την αντιμετώπιση του προβλήματος και όχι εμβαλωματικές και αποσπασματικές λύσεις, που ακολουθήθηκαν όλα τα προηγούμενα χρόνια, ανεξάρτητα από τις κυβερνήσεις, όπως πολύ σωστά είπατε. Αυτό, όμως, γίνεται από την ελληνική πλευρά, γιατί; Η διακρατική συνεργασία δεν έχει περπατήσει και όχι με ευθύνη της χώρας μας, η οποία πάντοτε την επεδίωκε και την επιδιώκει και συνεχίζει, αλλά γιατί υπεισέρχονται και άλλα θέματα.
Λυπάμαι, αλλά θα σας πω ότι και με το προηγούμενο καθεστώς της Βουλγαρίας δεν μπορούσε να υπάρξει διακρατική συνεργασία συνολικά για τη διαχείριση των υδάτινων πόρων και στο Στρυμόνα και στο Νέστο και στον Έβρο. Αυτό επετεύχθη πριν από μερικά χρόνια. Αυτή, όμως, θέλει εξειδίκευση. Είναι μια γενική η οποία είναι πολύ σημαντική και πολύ θετική. Όμως, θέλει και εξειδίκευση.
Εκεί, λοιπόν, στην εξειδίκευση, στην εφαρμογή υπάρχουν θέματα και προβλήματα και διαφορετικές προσεγγίσεις. Άλλα είναι τα προβλήματα με τη βουλγαρική πλευρά -που είναι θέματα διαχείρισης, όπως είπα, των πρόσθετων υδάτινων πόρων που δημιουργούνται τη χειμερινή περίοδο- και άλλα με την Τουρκία, όπου εκεί υπάρχουν και άλλα θέματα, όσον αφορά την κοίτη του ποταμού και όσον αφορά τις όχθες.
Συνεπώς η Ελλάδα είναι πάντοτε επισπεύδουσα και στο πλαίσιο της Ευρωπαϊκής Ένωσης, αλλά και στο πλαίσιο της περιφερειακής συνεργασίας. Δεν εξαρτάται, όμως, μόνο απ’ αυτήν. Βεβαίως, τα αποτελέσματα αυτά τα εισπράττει και η βουλγαρική πλευρά και ο βουλγαρικός λαός -επώδυνα πολλές φορές- και ο τουρκικός λαός και ο ελληνικός λαός της περιοχής.
Θέλω να πω, λοιπόν, ότι το φαινόμενο αυτό έχει βάθος χρόνου και δεν είναι των τελευταίων χρόνων μόνο. Γι’ αυτό ακριβώς υπήρξε αυτή η πρωτοβουλία από τον Γιώργο Παπανδρέου, τον τέως Πρωθυπουργό από την προηγούμενη κυβέρνηση. Και αυτή η πρωτοβουλία συνεχίζεται. Θέλω να σας πω, μάλιστα, ότι υπήρξαν για πρώτη φορά τόσο συστηματικές πιέσεις για συνεργασία προς τη βουλγαρική πλευρά για να υπάρξει η ορθολογική διαχείριση των υδάτινων πόρων στο φράγμα του Ιβαΐλογκραντ, γι’ αυτό και δεν είχαμε μεγαλύτερα πλημμυρικά φαινόμενα με παρέμβαση του ΥΠΕΚΑ, που είναι το αρμόδιο για τη διαχείριση των υδάτινων πόρων και του Υπουργείου Εξωτερικών, προωθούνται προτάσεις του Υπουργείου Υποδομών, το οποίο δεν είναι το επισπεύδον στα συγκεκριμένα θέματα, όπως πολύ καλά γνωρίζετε.
Μάλιστα, πραγματοποιήθηκε και σύσκεψη των Γενικών Γραμματέων των Υπουργείων. Υπάρχει και ρηματική ανακοίνωση προς τη βουλγαρική πλευρά. Πρώτη φορά έχει γίνει αυτό και καταδεικνύει την κρισιμότητα της θέσης και την ανάγκη η Βουλγαρία ακριβώς να κάνει την ορθολογική διαχείριση και να συνεχίσει, γιατί από εκεί εξαρτάται η εξέλιξη του φαινομένου.
Από την άλλη πλευρά, ο Περιφερειάρχης κ. Γιαννακίδης, επικεφαλής αντιπροσωπείας φορέων της περιοχής, επισκέφθηκε με τη συνεργασία και την υποστήριξη του Υπουργείου Εξωτερικών και του ΥΠΕΚΑ το Ιβαΐλογκραντ. Διαπίστωσαν και οι ίδιοι το πρόβλημα, συμφώνησαν σε ένα πλαίσιο διαχείρισης και, βεβαίως, έχουν πάρει πρωτοβουλίες και στο πλαίσιο του «ΚΑΛΛΙΚΡΑΤΗ» και με τη δική μας υποστήριξη.
Έχει υπογραφεί ήδη η προγραμματική σύμβαση για την υποστήριξη της περιφέρειας στην προσπάθειά της να δημιουργήσει, όπως είπα, υποδομές αντιμετώπισης πλημμυρικών φαινομένων, αν εμφανιστούν, στο προσεχές μέλλον, τους επόμενους μήνες, αν δεν μπορέσει η βουλγάρικη πλευρά να συγκρατήσει τα νερά, όπως είπα και προηγουμένως.
Ταυτόχρονα, χθες πραγματοποιήθηκε σύσκεψη στο Υπουργείο Υποδομών παρουσία του κ. Γιαννακίδη και άλλων υπηρεσιακών και αυτοδιοικητικών παραγόντων για τα ίδια θέματα, για την υποστήριξη -και οικονομική και με τεχνογνωσία- της περιφέρειας και της αυτοδιοίκησης για την αντιμετώπιση των έκτακτων φαινομένων, αν εμφανιστούν. Αύριο θα βρίσκεται εκεί ο Γενικός Γραμματέας του Υπουργείου Υποδομών κ. Οικονομίδης, σε μία ευρεία σύσκεψη και επιτόπου αντιμετώπιση. 
Ήδη, κλιμάκιο της ΥΑΣΒΕ του Υπουργείου έχει επισκεφθεί όλη την περιοχή, έχει χαρτογραφήσει τα προβλήματα. Υπάρχουν, όπως είπατε, προβλήματα μικρά και περιορισμένης έκτασης. Ο ΕΛΓΑ είναι εκεί, επίσης και καταγράφει. Φυσικά, θα υπάρξουν αποζημιώσεις, όπως η κείμενη νομοθεσία ορίζει, κάτι που έγινε με ταχύτητα πρωτόγνωρη το 2010, όπως ξέρετε. Μέσα σε λιγότερο από ένα εικοσιτετράωρο υπεγράφη κοινή υπουργική απόφαση και ενεργοποιήθηκε ο μηχανισμός της πολιτείας κι έτσι τα διάφορα εμπλεκόμενα Υπουργεία αποζημίωσαν είτε καταστροφές σε κατασκευές, πολύ περισσότερο σε αγροτική και κτηνοτροφική παραγωγή. 
Η πολιτεία είναι εδώ παρ’ όλη την οικονομική κρίση, παρ’ όλη τα προβλήματα, παρ’ όλη την αδυναμία του κρατικού μηχανισμού λόγω των γενικότερων προβλημάτων, είναι κοντά στους ανθρώπους του Έβρου για την αντιμετώπιση των προβλημάτων, που, όπως είπατε κι εσείς πολύ σωστά, είναι σημαντικά και συνδέονται και με τη διαχείριση των υδάτινων πόρων και με τη διαχείριση, του εδάφους για την ανάπτυξη και της αγροτικής και της κτηνοτροφικής παραγωγής.
Συμφωνούμε, λοιπόν, στις βασικές επισημάνσεις σας και στους βασικούς στόχους. Πιστεύω ότι μέσα από αυτό το σχέδιο μπορούμε να έχουμε αποτελέσματα.
Όσον αφορά τη συγκρότηση της ειδικής υπηρεσίας από το Υπουργείο με πρόταση των φορέων της περιοχής για να έχει τη συνολική στρατηγική διαχείριση, είναι αλήθεια ότι έχει μια σχετική καθυστέρηση η συγκρότησή της. Βεβαίως, και αν είχε συγκροτηθεί, δεν θα μπορούσε να αποδώσει γιατί θέλει βάθος χρόνου –πενταετία τουλάχιστον- για να έχει αποτελέσματα, όπως κι εσείς διαπιστώσατε. 
Αυτό, όμως, κυρίως οφείλεται στο ότι ορίστηκε μετά από προτάσεις των τοπικών φορέων έδρα το Σουφλί, που είναι στο κέντρο του νομού, ώστε να κάνουμε κι ένα βήμα αποκέντρωσης. Δυστυχώς, όμως, οι υπάλληλοι των δημοσίων υπηρεσιών της περιοχής δεν δέχονται να πάνε, γιατί θεωρούν ότι το Σουφλί είναι μακριά από την Αλεξανδρούπολη, μόνο τρεις έχουν δεχθεί από τους είκοσι, είκοσι πέντε περίπου που χρειάζεται για να στελεχωθεί η υπηρεσία. Έχουμε πει στους φορείς του Έβρου να το επαναξιολογήσουν κι ας μας προτείνουν που πρέπει να είναι η έδρα για να λυθεί και αυτό το θέμα επιτέλους. Όπως καταλαβαίνετε, όμως, δεν μπορεί να γίνει επίταξη των υπαλλήλων από την Κυβέρνηση. Πρέπει, λοιπόν, αυτοί οι άνθρωποι, που αντιμετωπίζουν και το πρόβλημα, να συμμετάσχουν όλοι σ’ αυτήν την προσπάθεια. Εμείς έχουμε την πρόθεση, τη βούληση κι είμαστε μπροστά σ’ αυτήν την προσπάθεια.
Ευχαριστώ πολύ.</Speech>
ΠΡΟΕΔΡΕΥΩΝ (<ChairmanSpeech><Parlmember>Βύρων Πολύδωρας</Parlmember>): Ευχαριστούμε τον κ. Μαγκριώτη.
Η πέμπτη με αριθμό 376/10-1-2012 επίκαιρη ερώτηση πρώτου κύκλου του Βουλευτή του Κομμουνιστικού Κόμματος Ελλάδας κ. Αντωνίου Σκυλλάκου προς τους Υπουργούς Παιδείας, Διά Βίου Μάθησης και Θρησκευμάτων και Οικονομικών, σχετικά με τη λήψη μέτρων για την καταβολή των δεδουλευμένων στις συμβασιούχες καθαρίστριες των σχολείων της χώρας δεν θα συζητηθεί λόγω κωλύματος, συντρέχοντος στο πρόσωπο της κυρίας Υπουργού και διαγράφεται.
Ομοίως, η πρώτη με αριθμό 367/10-1-2012 επίκαιρη ερώτηση δεύτερου κύκλου του Βουλευτή του Πανελλήνιου Σοσιαλιστικού Κινήματος κ. Βασιλείου Κεγκέρογλου προς τον Υπουργό Οικονομικών, σχετικά με τη διατήρηση του τελωνείου Τυμπακίου του Νομού Ηρακλείου δεν θα συζητηθεί λόγω κωλύματος, συντρέχοντος στο πρόσωπο του κυρίου Υπουργού και διαγράφεται.</ChairmanSpeech>
 <Speech><Parlmember>ΒΑΣΙΛΕΙΟΣ ΚΕΓΚΕΡΟΓΛΟΥ</Parlmember>: Κύριε Πρόεδρε, θα μπορούσα να έχω το λόγο;</Speech>
ΠΡΟΕΔΡΕΥΩΝ (<ChairmanSpeech><Parlmember>Βύρων Πολύδωρας</Parlmember>): Ορίστε, κύριε Kεγκέρογλου, έχετε το λόγο κατ’ απόλυτη οικονομία.</ChairmanSpeech>
<Speech><Parlmember>ΒΑΣΙΛΕΙΟΣ ΚΕΓΚΕΡΟΓΛΟΥ</Parlmember>: Θα ήθελα να πω, αν μου επιτρέπετε, ότι υπάρχει μεν η συνήθεια να δηλώνουν κώλυμα οι Υπουργοί, αλλά αυτό που μας εκπλήσσει είναι όταν επικαλούνται κώλυμα παρόντες.</Speech>
ΠΡΟΕΔΡΕΥΩΝ (<ChairmanSpeech><Parlmember>Βύρων Πολύδωρας</Parlmember>): Ναι, είναι λίγο παράδοξο.</ChairmanSpeech>
<Speech><Parlmember>ΒΑΣΙΛΕΙΟΣ ΚΕΓΚΕΡΟΓΛΟΥ</Parlmember>: Ασφαλώς.
Η ερώτηση δεν αφορά ένα οποιοδήποτε θέμα. Θα ήθελα να πω δύο κουβέντες.
Καταργείται μία υπηρεσία, υποτίθεται για να μειώσουμε το κόστος, ενώ αυξάνεται με την κατάργηση. Δεύτερον, συνδέεται απολύτως με τον έλεγχο της λαθρεμπορίας καυσίμων. 
Αυτό το μήνυμα θα ήθελα να το μεταφέρετε στον Αναπληρωτή Υπουργό, προκειμένου να ενημερωθεί τουλάχιστον για το θέμα πριν να παίρνει αποφάσεις. Είναι εντελώς απαράδεκτο να παίρνει αποφάσεις χωρίς να ενημερώνεται για ειδικά θέματα, όπως αυτό της κατάργησης του τελωνείου Τυμπακίου του Νομού Ηρακλείου, που με απαράδεκτη εισήγηση κάποιοι υπηρεσιακοί θέλουν να το αδρανήσουν και να το καταργήσουν.
Σας ευχαριστώ που μου δώσατε το λόγο.</Speech>
ΠΡΟΕΔΡΕΥΩΝ (<ChairmanSpeech><Parlmember>Βύρων Πολύδωρας</Parlmember>): Εντάξει, κύριε Κεγκέρογλου. Κάνατε μία σοβαρή και κρίσιμη παρατήρηση. Ευχαριστούμε. 
Η πέμπτη με αριθμό 368/10-1-2012 επίκαιρη ερώτηση δευτέρου κύκλου του Ανεξάρτητου Βουλευτή κ. Ιωάννη Δημαρά προς τον Υπουργό Αγροτικής Ανάπτυξης και Τροφίμων, σχετικά με την προστασία και την ορθή μεταχείριση των αδέσποτων ζώων, δεν συζητείται λόγω κωλύματος συντρέχοντος στο πρόσωπο του κυρίου Υπουργού και διαγράφεται. 
Κυρίες και κύριοι συνάδελφοι, ολοκληρώθηκε η συζήτηση των επικαίρων ερωτήσεων.</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Βύρων Πολύδωρας</Parlmember>): Εισερχόμαστε στην ημερήσια διάταξη των 
ΕΠΕΡΩΤΗΣΕΩΝ
Θα συζητηθεί η υπ’ αριθμόν 11/4/7-12-2011 επίκαιρη επερώτηση των Ανεξάρτητων Βουλευτών –για την ακρίβεια Βουλευτών της Δημοκρατικής Συμμαχίας, ουσιαστικά και άτυπα- κ.κ. Θεοδώρας Μπακογιάννη, Ελευθερίου Αυγενάκη, Χρήστου Μαρκογιαννάκη και Γεωργίου Κοντογιάννη προς τον Υπουργό Προστασίας του Πολίτη, σχετικά με την εγκληματικότητα στο κέντρο της Αθήνας.
Κατά τη συζήτηση της επερώτησης των Βουλευτών προς τον Υπουργό Προστασίας του Πολίτη ορίζεται ως Κοινοβουλευτικός Εκπρόσωπος εκ μέρους του Κομμουνιστικού Κόμματος Ελλάδας ο κ. Ιωάννης Πρωτούλης. 
Επίσης, κατά τη συζήτηση της ίδιας επερώτησης από τον Γενικό Γραμματέα της Κοινοβουλευτικής Ομάδας του ΛΑΟΣ κ. Ηλία Πολατίδη ορίζεται ως Κοινοβουλευτικός Εκπρόσωπος ο κ. Αθανάσιος Πλεύρης. 
Παρακαλείται η Πρόεδρος της Δημοκρατικής Συμμαχίας και πρώτη επερωτώσα Βουλευτής, η συνάδελφος κ. Θεοδώρα Μπακογιάννη, να λάβει το λόγο.</ChairmanSpeech> 
<Speech><Parlmember>ΘΕΟΔΩΡΑ ΜΠΑΚΟΓΙΑΝΝΗ</Parlmember>: Ευχαριστώ, κύριε Πρόεδρε.
Κύριοι συνάδελφοι, αν το μεγαλύτερο πρόβλημα σήμερα της ελληνικής κοινωνίας είναι αναμφισβήτητα η κατάσταση της ελληνικής οικονομίας, η ανεργία και η μείωση των εισοδημάτων των Ελλήνων, εξίσου μεγάλο είναι το πρόβλημα της έλλειψης εμπιστοσύνης των Ελλήνων στο κράτος και βεβαίως, το θέμα της τάξης και της ασφάλειας, το οποίο αποτελεί το νούμερο ένα πρόβλημα των κατοίκων και στην ύπαιθρο, αλλά κυρίως στο Λεκανοπέδιο της Αττικής και στο κέντρο της Αθήνας. Ο φόβος και η ανασφάλεια κυριαρχούν στις τοπικές κοινωνίες, αλλά και στις γειτονιές της Αθήνας κυρίως, αν και αυτό ισχύει και για τα υπόλοιπα αστικά κέντρα της χώρας. Οι πολίτες φοβούνται, κύριε Υπουργέ. Ζουν σε μια τεράστια ανασφάλεια.
Σήμερα τα στοιχεία τα οποία η Δημοκρατική Συμμαχία θα καταθέσει, επιβεβαιώνουν, δυστυχώς, ότι η αύξηση της εγκληματικότητας στο κέντρο της Αθήνας είναι τεράστια. Οι συνθήκες είναι συνθήκες πολέμου. Το έγκλημα έχει ξεπεράσει κάθε όριο λογικής και ανοχής. Και δεν είναι υπερβολή ούτε είναι ακραίος ισχυρισμός να πούμε ότι η πόλις των Αθηνών, το κέντρο της πρωτεύουσας της χώρας έχει παραδοθεί στο έγκλημα και την ανομία. Το κέντρο, κύριε Υπουργέ, της χώρας, το κέντρο της πρωτεύουσας έχει γίνει γκέτο. Η Αθήνα έχει γκετοποιηθεί. 
Δική μας πεποίθηση είναι ότι το έγκλημα δεν διαχωρίζεται: δεν έχει χρώμα, δεν έχει ταυτότητα, δεν έχει φυλή. Οι συνιστώσες που διαμορφώνουν το έγκλημα είναι γνωστές και προήλθαν από την αδυναμία των κυβερνήσεων και των κρατικών δομών σε όλες τις περιόδους να αντιμετωπίσουν αποτελεσματικά και να πατάξουν οργανωμένες παραβατικές συμπεριφορές. Οι συμπεριφορές αυτές γιγαντώθηκαν από τη λογική της ανοχής και της αναβλητικότητας της πολιτείας απέναντι αρχικά στο μικρό έγκλημα και μετά στο μεγάλο. 
Τα στοιχεία είναι εφιαλτικά. Ενδεικτικά αναφέρω ορισμένα στοιχεία για το 2011 για την Αττική συγκριτικά με το πρώτο εξάμηνο του 2010: Οι κλοπές και οι διαρρήξεις σε ΙΧ σχεδόν τριπλασιάστηκαν. Οι ληστείες στα σπίτια υπερδιπλασιάστηκαν. Οι ληστείες σε ταχυδρομικούς διανομείς και σε οδηγούς ταξί παρουσιάζουν αλματώδη αύξηση, κατά 266% οι πρώτες και σχεδόν κατά 100% οι δεύτερες. 
Οι δείκτες αποτυπώνουν μία σκληρή πραγματικότητα εκτός ελέγχου. Το αίσθημα ανασφάλειας που νιώθουν οι πολίτες στην πλατεία Βάθη, στα Κάτω Πατήσια, στην Γκράβα, στην Αχαρνών, στο Πάρκο Φιξ και στον Άγιο Παντελεήμονα, δεν περιγράφεται με λόγια. Αυτό που κάποτε ακουγόταν και θεωρούσαμε ότι ήταν υπερβολή, ότι δηλαδή ηλικιωμένοι άνθρωποι ή μητέρες με μικρά παιδιά δεν μπορούν να βγουν στο δρόμο, σήμερα είναι η πραγματικότητα σ’ αυτές τις περιοχές. 
Ξέρετε πολύ καλά ότι δεν ανήκω σ’ αυτήν την κατηγορία που κινδυνολογεί ούτε θεωρώ ότι το θέμα προσφέρεται για πολιτική εκμετάλλευση ή ψηφοθηρία. Όμως, θεωρώ ότι το θέμα της εσωτερικής ασφάλειας είναι μείζον εθνικό θέμα και ως τέτοιο πρέπει να αντιμετωπιστεί από την Κυβέρνησή σας. Μάλιστα, ο μεγαλύτερος κίνδυνος είναι η απόλυτη πεποίθηση η οποία υπάρχει σήμερα στους πολίτες ότι το κράτος δεν υπάρχει, ότι είναι παντελώς αδύναμο να επέμβει και δεν μπορεί πλέον να κάνει το παραμικρό για να λειτουργήσει σωστά το κέντρο της πόλης.
Βέβαια, ένας ακόμα μεγαλύτερος κίνδυνος είναι ότι αρχίζουν διάφορες ομάδες να προσπαθούν να υποκαταστήσουν το κράτος στο κέντρο της Αθήνας. Σήμερα, αν δεν δράσουμε άμεσα και αν δεν μπορέσει η πολιτεία να δημιουργήσει ένα πλέγμα ασφάλειας στο κέντρο της Αθήνας με συγκεκριμένο σχέδιο, τα πράγματα εντός ολίγου θα φύγουν εκτός κάθε ελέγχου.
Κυρίες και κύριοι συνάδελφοι, έχω υπάρξει δήμαρχος αυτής της πόλης την εποχή που η Αθήνα ήταν υπερήφανη ότι είχε καταφέρει να είναι η «Πόλις του Φωτός». Και τότε είχαμε προβλήματα και ο κ. Παπουτσής ήταν τότε στο δημοτικό συμβούλιο και θυμάται πολύ καλά τον αγώνα τον οποίο κάναμε, προκειμένου να μπορέσουμε να δημιουργήσουμε άλλες συνθήκες στην Αθήνα. Αυτό που σήμερα υπάρχει, πραγματικά είναι εφιαλτικό. Το γκέτο της πρωτεύουσας της Ελλάδας είναι μοναδικό! Είμαστε παγκόσμια πρωτοτυπία! Δεν υπάρχει πρωτεύουσα στον κόσμο, όπου η πολιτική και κοινωνική ηγεσία να έχει αποδεχθεί ουσιαστικά ότι αυτό το γκέτο θα υπάρχει μέσα στο κέντρο της πόλης της. Δεν ξέρω καμμία άλλη πόλη στον κόσμο, εκτός ενδεχομένως από το Γιοχάνεσμπουργκ για ειδικούς λόγους. Παντού, οι κυβερνήσεις έχουν παρέμβει. Εδώ, η Κυβέρνηση παρακολουθεί παντελώς αδρανής. 
Παρακολουθούμε το θέμα της λαθρομετανάστευσης. Έχω εδώ τα στοιχεία που λένε ότι μόνο για τον Οκτώβριο οι συνοριοφύλακες του Έβρου δήλωσαν ότι μπήκαν εννέα χιλιάδες επτακόσια άτομα! Μέσα σε ένα μήνα! Πήραν μία άδεια παραμονής ενός μήνα και βεβαίως θα μείνουν εκεί!
Σχέδια επί σχεδίων εξαγγέλλονται από την Κυβέρνηση! Από τη μεγαλοπρεπή ιδέα του τείχους στον Έβρο, μέχρι τους τρόπους με τους οποίους θα οργανωνόταν η μεταφορά των λαθρομεταναστών σε διάφορα κέντρα! Τίποτα απ’ όλα αυτά δεν έχει υλοποιηθεί. Οι λαθρομετανάστες βρίσκονται σήμερα στο κέντρο της Αθήνας, χωρίς κανένας να μπορεί να παρέμβει και να κάνει το παραμικρό. Η Αστυνομία είναι πλήρως αδύναμη και βρίσκεται χωρίς εφόδια, χωρίς λάστιχα, χωρίς μοτοσικλέτες, χωρίς βενζίνες, για να μπορέσει να λειτουργήσει μέσα στο κέντρο της Αθήνας. 
Όσον αφορά δε τους τοξικομανείς, προσπαθούσαμε από τη Δημοκρατική Συμμαχία να πείσουμε τον Υπουργό ότι πρέπει να φύγει ο ΟΚΑΝΑ και να δοθεί μεθαδόνη μέσω των νοσοκομείων της χώρας, για να φύγουν από το κέντρο της Αθήνας, Έγινε, βέβαια, ένα πρώτο βήμα το οποίο το χαιρετίζουμε, αλλά από εκεί και πέρα εξακολουθούν δυόμισι χιλιάδες τοξικομανείς να βρίσκονται στο κέντρο της Αθήνας και δεν προχωρεί απολύτως τίποτα προς την κατεύθυνση στήριξης αυτών των ανθρώπων.
Κύριε Υπουργέ, έχουμε φθάσει σ’ ένα σημείο στο οποίο η οικονομία της Αθήνας –για να αναφερθώ στο κεντρικό θέμα μας- έχει πεθάνει. Σήμερα που μιλάμε, το λαθρεμπόριο αυξήθηκε κατά 34%, η παραοικονομία βασιλεύει στους δρόμους της πόλης, έχουμε ανυπαρξία θεσμικού πλαισίου για τις διαδηλώσεις –θα επανέλθω σ’ αυτό- και μεταξύ των υπηρεσιών της δημοτικής Αστυνομίας και της ελληνικής Αστυνομίας δεν υπάρχει απολύτως, μα απολύτως κανένας συντονισμός!
Κύριε Υπουργέ, το κέντρο της Αθήνας οικονομικά είναι νεκρό. Εξήμισι χιλιάδες άτομα έχασαν τη δουλειά τους από ξενοδοχοϋπάλληλοι, διότι έκλεισαν δεκαοκτώ ξενοδοχεία στο κέντρο της Αθήνας. Η οικονομία της πόλης ουσιαστικά έχει πεθάνει, διότι κάθε μέρα, μα κάθε μέρα οι διαδηλώσεις, οι φασαρίες, η αναρχία η οποία επικρατεί μέσα στην πόλη καθιστά αδύνατη τη σωστή λειτουργία της οικονομίας της πόλης αυτής. 
Σας άκουσα, όταν σας κάναμε κριτική για την οργή των κουκουλοφόρων και για τα μάρμαρα τα οποία σπάνε στην Αθήνα, να μας απαντάτε ότι προτιμάτε να σπάσουν μάρμαρα παρά να σπάσουν κεφάλια. 
Όχι, κύριε Υπουργέ, δεν είναι έτσι τα πράγματα, διότι σπάζοντας τα μάρμαρα και κάνοντας κάθε μέρα τις φασαρίες και έχοντας την αναρχία που έχουμε στην πόλη, χιλιάδες άνθρωποι μένουν χωρίς δουλειά, χιλιάδες επιχειρήσεις βάζουν λουκέτο. Δεν υπάρχει ευρωπαϊκή πόλη που να υπάρχει αυτή η ανοχή, σε κανένα μέρος της Ευρώπης. 
Και σας ερωτώ: Είναι καλύτερη η Ρώμη από εμάς, η οποία άμεσα –την πρώτη φορά που είχε επεισόδια- πήρε την απόφαση και απαγόρευσε τις διαδηλώσεις στο κέντρο της Ρώμης; Είναι λιγότερο δημοκράτες αυτοί οι οποίοι προστατεύουν το ψωμί και το εισόδημα των υπαλλήλων που δουλεύουν στο κέντρο της πόλης; Είναι λιγότερο δημοκράτες αυτοί που κατάλαβαν ότι η οικονομία τους είναι άμεσα συνδεδεμένη με την τάξη και την ασφάλεια; Είναι ποτέ δυνατόν σ’ αυτήν τη χώρα, με αυτήν την κατάσταση που επικρατεί σήμερα να θεωρούμε ότι μπορούμε να πλήξουμε ακόμα περισσότερο την οικονομία, τον τουρισμό, τις θέσεις εργασίας; 
Κύριε Υπουργέ, η Αθήνα απαιτεί σήμερα ένα συγκροτημένο σχέδιο. Ένα συγκροτημένο σχέδιο που δεν εξαρτάται μόνο από τις υπηρεσίες του Υπουργείου σας, αλλά είναι ένα σχέδιο το οποίο επιβάλλει τη συνεργασία περιφέρειας, δήμου, Υπουργείου Προστασίας του Πολίτη και ταυτόχρονα της Κυβέρνησης συνολικά. 
Αν σήμερα δεν καταλάβουμε ότι το κέντρο της Αθήνας πέθανε, αν σήμερα δεν καταλάβουμε ότι αυτή η πόλη δικαιούται να ζήσει, τότε θα κλαίμε επάνω σε μία μεγάλη καταστροφή. Και η μεγάλη καταστροφή θα έρθει το 2012, κύριε Υπουργέ. Το ότι μία πόλη που είχε 100% τουριστική κίνηση, δώδεκα μήνες το χρόνο, κατάφερε σήμερα να πέσει κάτω του 35%, δεν μπορεί να μην προβληματίζει την Κυβέρνησή σας. Δεν μπορεί να μένετε απαθής και να παρακολουθείτε απλώς τη ζημιά, η οποία εξελίσσεται κάθε χρόνο. Τώρα χρειάζεται να δράσετε και χρειάζεται να δράσετε αποτελεσματικά. Και χρειάζεται ευθέως να πείτε ότι οι θέσεις εργασίας, η επιχειρηματικότητα στην Αθήνα, η λειτουργία της πόλης, η ασφάλεια του πολίτη προηγείται όλων των υπολοίπων θεμάτων. 
Υπάρχουν τρόποι να γίνονται διαδηλώσεις και να γίνονται σωστά. Η Δημοκρατική Συμμαχία θα καταθέσει νέο θεσμικό πλαίσιο γι’ αυτό. Αυτό πάντως που δεν είναι δυνατόν να γίνεται είναι να εμφανίζεται μία πολιτεία αδύναμη, αδρανής και να παρακολουθεί μόνο το μέγεθος της καταστροφής. 
Σας ευχαριστώ. 
(Χειροκροτήματα)</Speech>
ΠΡΟΕΔΡΕΥΩΝ (<ChairmanSpeech><Parlmember>Βύρων Πολύδωρας</Parlmember>): Ευχαριστούμε την κ. Μπακογιάννη. 
Πριν δώσω τα λόγο στον επόμενο ομιλητή, θα ήθελα να κάνω δύο ανακοινώσεις προς το Σώμα. 
1. Οι Υπουργοί Περιβάλλοντος, Ενέργειας και Κλιματικής Αλλαγής, Διοικητικής Μεταρρύθμισης και Ηλεκτρονικής Διακυβέρνησης, Εσωτερικών, Οικονομικών, Ανάπτυξης, Ανταγωνιστικότητας και Ναυτιλίας, Υποδομών, Μεταφορών και Δικτύων, Αγροτικής Ανάπτυξης και Τροφίμων, Υγείας και Κοινωνικής Αλληλεγγύης, Δικαιοσύνης, Διαφάνειας και Ανθρωπίνων Δικαιωμάτων και Πολιτισμού και Τουρισμού, κατέθεσαν σχέδιο νόμου: «Ποινική προστασία του περιβάλλοντος – Εναρμόνιση με την Οδηγία 2008/99/ΕΚ – Πλαίσιο παραγωγής και διαχείρισης αποβλήτων – Εναρμόνιση με την Οδηγία 2008/98/ΕΚ – Ρύθμιση θεμάτων Υπουργείου Περιβάλλοντος, Ενέργειας και Κλιματικής Αλλαγής».
2. Οι Υπουργοί Υποδομών, Μεταφορών και Δικτύων, Διοικητικής Μεταρρύθμισης και Ηλεκτρονικής Διακυβέρνησης, Οικονομικών, Ανάπτυξης, Ανταγωνιστικότητας και Ναυτιλίας, Περιβάλλοντος, Ενέργειας και Κλιματικής Αλλαγής, Παιδείας, Δια Βίου Μάθησης και Θρησκευμάτων, Δικαιοσύνης, Διαφάνειας και Ανθρωπίνων Δικαιωμάτων και Πολιτισμού και Τουρισμού κατέθεσαν σχέδιο νόμου: «Ρύθμιση λειτουργίας της ταχυδρομικής αγοράς, θεμάτων ηλεκτρονικών επικοινωνιών και άλλες διατάξεις». 
Παραπέμπονται στις αρμόδιες Διαρκείς Επιτροπές. 
Το λόγο έχει ο Βουλευτής Ηρακλείου και επερωτών συνάδελφος, κ. Ελευθέριος Αυγενάκης.</ChairmanSpeech> 
<Speech><Parlmember>ΕΛΕΥΘΕΡΙΟΣ ΑΥΓΕΝΑΚΗΣ</Parlmember>: Ευχαριστώ, κύριε Πρόεδρε. 
Κύριοι Υπουργοί, κυρία και κύριοι συνάδελφοι, το ζήτημα που θέτει σήμερα προς συζήτηση στην Ολομέλεια της Βουλής η Δημοκρατική Συμμαχία είναι ιδιαιτέρως σοβαρό και άπτεται άμεσα της ομαλής λειτουργίας κάθε ευνομούμενης πολιτείας και κοινωνίας. Αφορά την ελεύθερη και ανεξάρτητη λειτουργία της δικαιοσύνης, αφορά κατά την άποψή μας την ίδια τη δημοκρατία. 
Εμείς κρούουμε τον κώδωνα του κινδύνου. Αν δεν δράσουμε τώρα, κύριοι Υπουργοί, κυρίες και κύριοι συνάδελφοι, αν δεν δράσουμε άμεσα και αν δεν συνειδητοποιήσουμε τη σοβαρότητα της κατάστασης, είναι εξαιρετικά αμφίβολο αν κατόπιν θα μπορούμε να ανασχέσουμε το κύμα έξαρσης της εγκληματικότητας που ξεπηδά και αναπτύσσεται. 
Ταυτόχρονα, δεν πρέπει να υποτιμήσουμε το γεγονός ότι οι κάθε είδους κακοποιοί θεωρούν πως δεν έχουν άλλη επιλογή για την επιβίωσή τους παρά μόνο να παραμείνουν κακοποιοί. Όμως, το πιο ανησυχητικό είναι ότι πιστεύουν πως δεν πρόκειται να συλληφθούν και να τιμωρηθούν για τις πράξεις τους ή ακόμα και αν συλληφθούν, σε λίγο χρόνο θα είναι πάλι έξω. Ακριβώς αυτήν την πεποίθηση, δηλαδή ότι δεν υπάρχει επαρκής αστυνόμευση και αποτελεσματικός έλεγχος για την αποτροπή αξιόποινων πράξεων, πρέπει να καταρρίψετε, κύριοι Υπουργοί του αρμόδιου Υπουργείου με συγκεκριμένα μέτρα, με οργανωμένο σχέδιο, αλλά κυρίως με αποτελεσματική δράση. 
Τα συγκριτικά στοιχεία για την εγκληματικότητα που δημοσιεύει η ίδια η Γενική Αστυνομική Διεύθυνση Αττικής για το Λεκανοπέδιο είναι τουλάχιστον συγκλονιστικά. Σε σχέση με το πρώτο εξάμηνο του 2010, το πρώτο εξάμηνο του 2011 έχουμε εντός Αττικής –και παρακαλώ να κρατήσετε αυτά τα στοιχεία- αύξηση των ληστειών στα σπίτια κατά 117%, αύξηση σε κλοπές, διαρρήξεις σε Ι.Χ. κατά 181%, αύξηση σε ταχυδρομικούς διανομείς κατά 266%, όπως ανέφερε και η κ. Μπακογιάνη, η Πρόεδρος της Δημοκρατικής Συμμαχίας, αύξηση κλοπών στους οδηγούς ταξί κατά 90%, αύξηση σε περιπτεράδες κατά 50%, σε πρατήρια υγρών καυσίμων –και προχθές είχαμε το θάνατο ενός ιδιοκτήτη πρατηρίου υγρών καυσίμων- κατά 44,4%, ενώ οι τσαντάκηδες έχουν αυξηθεί κατά 22%. 
Για την ενημέρωση όλων, επιτρέψτε μου να καταθέσω τα συγκεκριμένα στοιχεία στα Πρακτικά. 
(Στο σημείο αυτό ο Βουλευτής κ. Ελευθέριος Αυγενάκης καταθέτει για τα Πρακτικά τα προαναφερθέντα έγγραφα, τα οποία βρίσκονται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
Επίσης, είναι γεγονός ότι η δραματική αύξηση της εγκληματικότητας εντός Αττικής και κυρίως εντός του κέντρου της Αθήνας, έχει επιτείνει το αίσθημα ανασφάλειας των πολιτών, ενώ διάχυτη είναι η αίσθηση ότι οι πολίτες και οι περιουσίες τους παραμένουν εντελώς απροστάτευτες. Εξίσου δραματικό είναι ότι τα περιστατικά με θύματα ανθρώπους της τρίτης ηλικίας αυξάνονται το τελευταίο διάστημα, καθώς αδίστακτοι κακοποιοί μπορούν εύκολα να τους αποσπάσουν χρήματα ή πολύτιμα αντικείμενα, ενώ είναι ολοένα και συχνότερα τα περιστατικά διαρρήξεων σπιτιών ηλικιωμένων, με αποκορύφωμα το περιστατικό που συνέβη λίγες μέρες πριν κατά την περίοδο των Χριστουγέννων, με αποτέλεσμα το θάνατο ενός ηλικιωμένου ιερέα στην περιοχή του Αγίου Παντελεήμονα. 
Μάλιστα, όπως καταγράφεται σε πλήθος δημοσιευμάτων την τελευταία περίοδο, αλλά και από τις συχνές καταγγελίες των πολιτών και τις αναφορές της Αστυνομίας, οι επιτήδειοι δεν διστάζουν να χρησιμοποιήσουν ακόμα και τη βία προκαλώντας μάλιστα κατά περιπτώσεις ακόμα και το θάνατο των εν λόγω συμπολιτών μας. 
Εκτός, όμως, από την ουσιαστική αύξηση του αισθήματος της ανασφάλειας στους πολίτες των Αθηνών, υπάρχουν και αρνητικές οικονομικές συνέπειες στους επαγγελματίες, αλλά και επιχειρηματίες της πόλης και στους εργαζόμενους στις επιχειρήσεις αυτών. Ενδεικτικά αναφέρεται ότι τα ξενοδοχεία των Αθηνών και γενικότερα της Αττικής, όπως ανέφερε λίγο πριν και η Πρόεδρος της Δημοκρατικής Συμμαχίας κ. Μπακογιάννη, υποφέρουν από την αδυναμία της πολιτείας να αντιμετωπίσει το φαινόμενο της συνεχούς υποβάθμισης και της αύξησης της εγκληματικότητας ιστορικών περιοχών της πρωτεύουσας. Μάλιστα, η πτώση που καταγράφεται την τελευταία τριετία στον κλάδο είναι προφανής, ώστε ήδη δεκαοκτώ ξενοδοχειακές μονάδες των Αθηνών να έχουν βάλει λουκέτο και ίσως αυτήν την ώρα που συζητάμε να έχουν γίνει δεκαεννιά οι επιχειρήσεις που έχουν κλείσει στο κέντρο της Αθήνας. 
Αναμενόμενο είναι ότι η υποβάθμιση του κέντρου των Αθηνών θα οδηγήσει και σε νέα λουκέτα, είναι βέβαιο. Εννοώ ότι είναι θέμα ημερών αν θα κλείσουν κι άλλες πλέον επιχειρήσεις, όπως τουλάχιστον λένε οι πληροφορίες μας, όταν η αγορά έχει χάσει περίπου το 22% του δυναμικού των κλινών, δηλαδή περίπου δύο χιλιάδες οκτακόσιες κλίνες.
Ταυτόχρονα, επισημαίνεται ότι σύμφωνα με τους εμπορικούς συλλόγους καταγράφεται πτώση του τζίρου άνω του 28%, σε σχέση με το 2010 σε αντίθεση με την υπόλοιπη Ελλάδα όπου η πτώση κυμαίνεται από το 10% έως το 15%. Παράλληλα, μόνο στο κέντρο της Αθήνας χάνονται εξαιτίας της γιγάντωσης του παραεμπορίου πάνω από 1 δισεκατομμύριο ευρώ έσοδα για το ελληνικό δημόσιο. Αντίστοιχα, οι ξενοδοχειακές επιχειρήσεις είδαν τον κύκλο των εργασιών τους να μειώνεται κατά 50% σε σχέση με το 2008. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Ένα λεπτό, κύριε Πρόεδρε, αν μπορώ να έχω.</Speech>
ΠΡΟΕΔΡΕΥΩΝ (<ChairmanSpeech><Parlmember>Βύρων Πολύδωρας</Parlmember>): Βεβαίως, συνεχίστε.</ChairmanSpeech>
<Speech><Parlmember>ΕΛΕΥΘΕΡΙΟΣ ΑΥΓΕΝΑΚΗΣ</Parlmember>: Ευχαριστώ πολύ.
Σε κάθε περίπτωση, υπογραμμίζεται ότι πρέπει να καταρτιστεί άμεσα συγκεκριμένο επιχειρησιακό σχέδιο για την ανάσχεση του κύματος εγκληματικότητας που παρατηρείται εντός της Αττικής και να ληφθούν συγκεκριμένα μέτρα για την εμπέδωση αισθήματος δημόσιας ασφάλειας. 
Γι’ αυτό ακριβώς το λόγο, επειδή η κατάσταση τείνει να ξεφύγει από κάθε έλεγχο, πρέπει να μεριμνήσετε άμεσα, κύριοι Υπουργοί, και δεν επιθυμούμε πάλι σήμερα να μας μιλήσετε για καλές προθέσεις και για το γενικότερο σχεδιασμό του Υπουργείου. Αντίθετα, θέλουμε πολύ συγκεκριμένες απαντήσεις και πολύ συγκεκριμένες δεσμεύσεις για την αντιμετώπιση της κατάστασης και να περιοριστεί άμεσα το φαινόμενο που έχει ουσιαστικές αρνητικές επιπτώσεις τόσο στους πολίτες, όσο και στη λειτουργία των επιχειρήσεων.
Θέλουμε, λοιπόν, να μας πείτε ξεκάθαρα ποιος είναι ο κεντρικός επιχειρησιακός σχεδιασμός του Υπουργείου και της Ελληνικής Αστυνομίας και με ποια συγκεκριμένα μέτρα και άμεσα θα εξασφαλίσετε την προστασία των πολιτών και την εμπέδωση αισθήματος δημόσιας ασφάλειας στην Αττική.
Κάτι ακόμα, κύριοι Υπουργοί. Το πρόβλημα της ανασφάλειας και της εγκληματικότητας βεβαίως δεν είναι μόνο θέμα του κέντρου της Αθήνας, είναι θέμα και της περιφέρειας. Γνωρίζετε, κύριοι Υπουργοί, και ιδιαίτερα εσείς, κύριε Όθωνα, τι γίνεται στην Κρήτη; Ευελπιστώ να έχετε υπ’ όψιν σας τα στοιχεία, τα οποία ούτως ή άλλως στη δευτερολογία μου θα καταθέσω και θα κάνουμε συζήτηση και επ’ αυτού.
Σας ευχαριστώ πολύ.
(Χειροκροτήματα)</Speech>
ΠΡΟΕΔΡΕΥΩΝ (<ChairmanSpeech><Parlmember>Βύρων Πολύδωρας</Parlmember>): Ευχαριστούμε τον κ. Αυγενάκη. 
Παρακαλείται ο συνάδελφος κ. Χρήστος Μαρκογιαννάκης, Βουλευτής Χανίων, να λάβει το λόγο.
Ορίστε, κύριε Μαρκογιαννάκη, έχετε το λόγο.</ChairmanSpeech>
<Speech><Parlmember>ΧΡΗΣΤΟΣ ΜΑΡΚΟΓΙΑΝΝΑΚΗΣ</Parlmember>: Κυρίες και κύριοι συνάδελφοι, κύριε Υπουργέ, το περιεχόμενο της επερώτησης απεικονίζει την πραγματικότητα την οποία βιώνει σήμερα ο Αθηναίος στο κέντρο της πόλης. Απεικονίζει μία κατάσταση άνευ προηγουμένου, μία τραγική κατάσταση θα έλεγα. Σκοπός μας, ξέρετε, δεν είναι μόνο να σας ελέγξουμε ως αρμόδιο Υπουργό Προστασίας του Πολίτη, αλλά να αναδειχθεί για άλλη μια φορά το πρόβλημα. Κάνουμε δε και προτάσεις –τουλάχιστον εγώ θα σας καταθέσω προτάσεις στη συνέχεια- μήπως μπορέσουμε και αλλάξουμε κάτι, μήπως μπορέσουμε και ξανακάνουμε την Αθήνα μια Αθήνα όπως την ξέραμε.
Υπάρχει ένα κλίμα απόλυτης ανασφάλειας. Η αξία της ακίνητης περιουσίας ουσιαστικά έχει μηδενιστεί. Υπάρχει ένα ιδιότυπο άβατο, ένα γκέτο εγκληματικότητας. Εγώ ερωτώ τον οποιοδήποτε εδώ μέσα, εάν αφήνει ένα ανήλικο παιδί ή ένα κορίτσι ή τη γυναίκα του να περάσουν το βράδυ από το κέντρο της Αθήνας μόνοι τους. Ασφαλώς και δεν θα το κάνει. Αυτό καταδεικνύει την πραγματικότητα.
Υπάρχει, λοιπόν, μία δραματική αύξηση της εγκληματικότητας. Ειδικότερα στοιχεία κατατέθηκαν προηγουμένως από την κ. Μπακογιάννη και τον κ. Αυγενάκη. Αυτά προκύπτουν από τα στοιχεία τα οποία δίδονται από την ΕΛΑΣ Δεν είναι δικά μας, είναι στατιστικά στοιχεία της ΕΛΑΣ, που δείχνουν ότι εγκλήματα όπως οι ληστείες, τα ναρκωτικά, χρήση και εμπορία, πορτοφολάδες, κουκουλοφόροι δρουν ανενόχλητα, λαθρεμπόριο, παραεμπόριο, λαθρομετανάστευση και τόσα άλλα. Εγώ θα επισημάνω και το τελευταίο κρούσμα κλοπής πινάκων από την Εθνική Πινακοθήκη που δείχνει ότι και το οργανωμένο έγκλημα πλέον λειτουργεί στο κέντρο της πόλης. Αυτό το πρόβλημα της αύξησης της εγκληματικότητας στην Αθήνα, κύριε Υπουργέ, δεν προέκυψε βέβαια από τη μία στιγμή στην άλλη.
Δεν παραγνωρίζουμε ότι υπάρχει μία διαφοροποίηση και των γενεσιουργών λόγων της εγκληματικότητας. Και αυτή η διαφοροποίηση συμβάλλει στο να έχουμε αυτή την αύξηση. Η φτώχια, η ανεργία, οι λαθρομετανάστες, όλα αυτά οδηγούν στην αύξηση της εγκληματικότητας. Το κακό, όμως, έχει παραγίνει τελευταία. Έχει φθάσει σε ένα απίστευτο σημείο.
Θέλω κατ’ αρχάς να επισημάνω πού κατά τη γνώμη μου οφείλεται αυτό. Πρώτα απ’ όλα, οι υπηρεσίες της αστυνομίας του κέντρου, τα αστυνομικά τμήματα Εξαρχείων, Ομόνοιας, Ακρόπολης, Κολωνακίου, Κολωνού, Αγίου Παντελεήμονα, που είναι ζωτικής σημασίας για την ασφάλεια του κέντρου, στην ουσία υπολειτουργούν, από τη μια μεριά συνεπεία της ελλείψεως προσωπικού, από την άλλη μεριά συνεπεία της κακής υλικοτεχνικής υποδομής. Τα περιπολικά είναι σταθμευμένα και δεν κινούνται λόγω προβλημάτων, λόγω έλλειψης βενζίνης. Το προσωπικό, όπως είπα προηγουμένως, είναι λιγότερο απ’ ό,τι πρέπει. Οι περιπολίες έχουν αραιώσει. Οι ομάδες «ΔΕΛΤΑ» στην ουσία έχουν διαλυθεί. Οι ομάδες «ΔΙΑΣ» έχουν λιγοστέψει σημαντικά. Υπάρχει έλλειψη συντονισμού διαφόρων υπηρεσιών. Γενικότερα δίνεται η εντύπωση μιας προσπάθειας ή μιας ημιπροσπάθειας προς αντιμετώπιση ενός τεράστιου προβλήματος.
Κύριε Υπουργέ, αγαπητοί συνάδελφοι, αν εκείνα τα εκατομμύρια που δόθηκαν αυξημένα φέτος στα κόμματα, χρησιμοποιούνταν προς αντιμετώπιση της εγκληματικότητας στο κέντρο της Αθήνας, να είστε βέβαιοι ότι η θωράκιση θα ήταν τέτοια που θα μπορούσαμε να πούμε ότι επανήλθε η νομιμότητα πλήρως. Αλλά τα κόμματα –και είναι διακομματικό το πρόβλημα- προτιμούν να παίρνουν τα εκατομμύρια, να τα χρησιμοποιούν ανεξέλεγκτα και η πόλη να είναι εγκαταλελειμμένη στο έλεος των κακοποιών.
Πριν από τρία χρόνια ξεκίνησε μία πολύ σοβαρή προσπάθεια για την αντιμετώπιση του προβλήματος του κέντρου. Λήφθηκαν αποφάσεις που είχαν να κάνουν με την ασφάλεια των τραπεζών. Ο μόνος θετικός δείκτης ο οποίος υπάρχει στα στατιστικά στοιχεία που έδωσε η αστυνομία πριν από μερικούς μήνες, ήταν η μείωση των ληστειών στις τράπεζες σε ποσοστό στο Νομό Αττικής κατά 80%. Κι αυτό οφείλεται στο ότι τον Μάρτιο του 2009 υπεγράφη σχετική απόφαση, η οποία προέβλεπε τα μέτρα. Αλλά προσέξτε: Επειδή στο παρελθόν είχαν υπογραφεί πολλές τέτοιες αποφάσεις και δεν εφαρμόζονταν, αυτή η απόφαση προέβλεπε και κυρώσεις στην περίπτωση κατά την οποία δεν θα εφαρμόζονταν. Το εννοούσαμε αυτό και ιδού το αποτέλεσμα. Αυτό τι σημαίνει; Όπου υπάρχει αποφασιστικότητα, όπου υπάρχει μέριμνα σωστή, έχουμε και το αποτέλεσμα.
Συστήσαμε τότε τις ομάδες «ΔΕΛΤΑ», τις οποίες έχετε τώρα εγκαταλείψει ουσιαστικά. Και η πατρότητα των ομάδων «ΔΙΑΣ» –για να μάθει και ο ελληνικός λαός- ανήκει στην εποχή εκείνη. Τότε έγινε η προμήθεια σχεδόν του συνόλου των μοτοσικλετών, τότε προσελήφθησαν χίλιοι πεντακόσιοι ειδικοί φρουροί. Ασφαλώς κάποιος άλλος έκοψε την κορδέλα και σήμερα επαίρεστε γι’ αυτό. Γιατί αν έχετε να επιδείξετε κάτι θετικό όσον αφορά την παρουσία του ΠΑΣΟΚ στην Ελληνική Αστυνομία είναι μόνο οι ομάδες «ΔΙΑΣ», οι οποίες και δεν είναι δικό σας δημιούργημα. 
Και σας ερωτώ: Πείτε μου, κύριε Υπουργέ, όχι με λόγια, αλλά με αποδείξεις, τι θετικό κάνατε, ένα μέτρο το οποίο πήρατε και το οποίο να είχε ως αποτέλεσμα την καλυτέρευση της κατάστασης της Ελληνικής Αστυνομίας και των σωμάτων ασφαλείας γενικότερα. Εγώ σας λέω, αν κάτι λειτουργεί είναι μέτρο προηγούμενης Κυβέρνησης. Εσείς δεν κάνατε απολύτως τίποτα. Αντίθετα εγκαταλείψατε.
Το χειρότερο απ’ όλα ξέρετε ποιο είναι; Ότι οδηγείτε με τις συμπεριφορές σας σε απόλυτη κατάπτωση του ηθικού των στελεχών και των υπαλλήλων της Ελληνικής Αστυνομίας και των άλλων Σωμάτων Ασφαλείας που δεν έχουν όρεξη να δουλέψουν και η αποτελεσματικότητά τους –συνεπεία αυτού- πέφτει. Αυτό οφείλεται αφ’ ενός μεν στην αντιμετώπιση που τούς επιφυλάσσετε όσον αφορά τις αμοιβές τους, αλλά και σε άλλες συμπεριφορές. Εσείς και οι προκάτοχοί σας σε περιστατικά που συμβαίνουν τούς θεωρείτε ως πρόσωπα ήσσονος αξιοπιστίας, σε αντίθεση με την αξιοπιστία την οποία δίνετε σε εκείνους οι οποίοι έχουν ελάσσονα αξιοπιστία. Υπάρχει τώρα τελευταία και χαρακτηριστικό προς τούτο παράδειγμα.
Συνέλθετε λοιπόν. Αντιληφθείτε ότι η ασφάλεια του πολίτη ισοϋψώς με την οικονομία είναι ζητούμενα τα οποία ως Κυβέρνηση και ως Κοινοβούλιο θα πρέπει να αντιμετωπίσουμε με μεγάλη προσοχή, διότι διαφορετικά αυτή η χώρα θα γίνει τελικά μία χώρα όπου η εγκληματικότητα θα δρα ανεξέλεγκτα.
Τελειώνοντας θα ήθελα να πω δυο κουβέντες για το θέμα της λαθρομετανάστευσης. Είναι πρόταση αυτή: Ό,τι και να κάνετε, όσα φράγματα κι αν κάνετε στο Έβρο, όσα πλοιάρια Λιμενικού κι αν χρησιμοποιείτε στο Αιγαίο, δεν θα υπάρξει σε καμμία περίπτωση αποτέλεσμα, εάν δεν αλλάξει η συνθήκη Δουβλίνο II. Αν δεν αλλάξει αυτή η συνθήκη, δεν κάνουμε απολύτως τίποτα. Ένα μέτρο να μπουν στο ελληνικό έδαφος ή στα ελληνικά χωρικά ύδατα οι λαθρομετανάστες, παραμένουν εδώ, τους έχουμε αμανάτι και φεύγουν μόνο όταν το θελήσουν και ξέρετε πάρα πολύ καλά και καλύτερα από μένα όλες τις σχετικές διαδικασίες.
Το δεύτερο: Συνεχίστε εκείνο που είχα ξεκινήσει εγώ. Είχα ξεκινήσει διαβουλεύσεις για τη σύσταση ειδικού οργανισμού, ο οποίος θα είχε τη μέριμνα για το κέντρο της Αθήνας. Θα συντόνιζε τις υπηρεσίες οι οποίες δεν συντονίζονται. Άλλα λέει η μία υπηρεσία, άλλα λέει η άλλη. Θετική και αρνητική σύγκρουση αρμοδιοτήτων. Όλα αυτά μόνο με τη δημιουργία ενός οργανισμού θα μπορούσαν να αντιμετωπιστούν και η αποτελεσματικότητα πραγματικά να είναι ορατή.
Σας ευχαριστώ πολύ.
(Χειροκροτήματα)</Speech>
ΠΡΟΕΔΡΕΥΩΝ (<ChairmanSpeech><Parlmember>Βύρων Πολύδωρας</Parlmember>): Ευχαριστούμε τον κ. Μαρκογιαννάκη.
Ο κ. Κοντογιάννης έχει το λόγο.</ChairmanSpeech>
<Speech><Parlmember>ΓΕΩΡΓΙΟΣ ΚΟΝΤΟΓΙΑΝΝΗΣ</Parlmember>: Ευχαριστώ, κύριε Πρόεδρε.
Κύριε Υπουργέ, κυρίες και κύριοι συνάδελφοι, το ζήτημα που συζητάμε σήμερα είναι πραγματικά πολύ σημαντικό. Δυστυχώς ο Έλληνας πολίτης αυτή τη στιγμή δεν είναι αντιμέτωπος μόνο με την οικονομική κρίση αλλά και με την κατάρρευση ενός ολόκληρου κοινωνικού συστήματος, τουλάχιστον με τη μορφή που ως τώρα ήταν εκπεφρασμένο. Η κοινωνία μας αλλάζει και αλλάζει δυστυχώς προς το χειρότερο. Η καθημερινότητά μας -ειδικά στα μεγάλα αστικά κέντρα- γίνεται ολοένα και πιο σκληρή και πιο δύσκολη, καθώς μεταξύ άλλων η εγκληματικότητα αυξάνεται με δραματικούς ρυθμούς, όπως άλλωστε προκύπτει και από τα στοιχεία που αναφέρθηκαν στο κυρίως μέρος της επερώτησης. Ο φόβος και η ανασφάλεια αποτελούν μόνιμο συνοδό των Αθηναίων, είτε βρίσκονται στους δρόμους της πόλης είτε ακόμα και μέσα στα σπίτια τους, καθώς πλέον τίποτα δεν αποτελεί εμπόδιο στους αδίστακτους κακοποιούς. 
Πείτε μας ποια γυναίκα μπορεί να κυκλοφορήσει μόνη της το βράδυ στην Αθήνα ή ποια γυναίκα μπορεί να κυκλοφορήσει πεζή χωρίς να κινδυνεύει η σωματική της ακεραιότητα, αφού ακόμα και μέρα μεσημέρι έχουμε αρπαγές σε τσάντες και χρυσαφικά. Ποιος από μας δεν τρέμει όταν το παιδί του είναι έξω για μια βόλτα μία Παρασκευή ή ένα Σάββατο βράδυ; Ποια είναι η ασφάλεια που προσφέρει η πολιτεία στους πολίτες αυτής της χώρας και με ποια –πενιχρά δυστυχώς- μέσα οι εντεταλμένοι για την ασφάλεια προσπαθούν να φέρουν σε πέρας την αποστολή τους με κίνδυνο της ζωής τους; 
Δεν πρέπει να παραβλέπουμε και αυτήν τη διάσταση, δηλαδή το γεγονός ότι οι αστυνομικοί θέτουν καθημερινά σε κίνδυνο τη ζωή τους για 700 ή 800 ευρώ, ενώ στα αστυνομικά τμήματα κάνουν έρανο μεταξύ τους για να αγοράσουν αναλώσιμα υλικά όπως χαρτί ή μελάνι για της φωτοτυπίες, για να μην πούμε για τα περιπολικά που ακινητοποιούνται επειδή κανένας βενζινοπώλης –κυρίως στην περιφέρεια- δεν κάνει πλέον πίστωση στα αστυνομικά τμήματα. Όλα αυτά βέβαια είναι σε βάρος της αστυνόμευσης, αφού το κόστος της κατανάλωσης της βενζίνης στα περιπολικά έχει μειωθεί -με αυξημένες τις τιμές των καυσίμων σήμερα- στο 1/3.
Η πραγματικότητα δυστυχώς είναι πολύ σκληρή.
Είμαι βέβαιος πως όλοι όσοι βρισκόμαστε σ’ αυτήν την Αίθουσα γνωρίζουμε κάποιο φιλικό ή συγγενικό άτομο -αν δεν έχει συμβεί και σε εμάς τους ίδιους- που έπεσε θύμα κάποιας εγκληματικής ενέργειας, παραδείγματος χάριν, κλοπής τσάντας, διάρρηξη αυτοκινήτου κ.λπ., στο κέντρο της Αθήνας. 
Θα αναφερθώ σε ένα απλό παράδειγμα ενδεικτικό της κατάστασης που επικρατεί. Άραγε, πόσο μπορεί να μας τιμά ως χώρα όταν στον ηλεκτρικό, όποιος από εμάς μπαίνει στον ηλεκτρικό, ακούγεται συνεχώς η ακόλουθη ανακοίνωση στους επιβάτες: «Παρακαλείσθε να προσέχετε τα προσωπικά σας αντικείμενα». Φανταστείτε πώς θα αισθάνεται ένας τουρίστας που μπαίνει μέσα στο συρμό και ακούει αυτό το μήνυμα. 
Όλα αυτά με μια Κυβέρνηση και μια δημοτική αρχή που κοιτάζουν αμήχανα χωρίς να προχωρούν σε δραστικά μέτρα. 
Πέρα όμως από τις επιπτώσεις που έχει στους απλούς πολίτες η αύξηση της εγκληματικότητας στο κέντρο της Αθήνας υπάρχει και μια άλλη διάσταση: Αυτή του τουρισμού. Κατανοούμε όλοι πως μέσα σ’ αυτήν τη δύσκολη συγκυρία ο τουρισμός αποτελεί μια από τις ελπίδες για την οικονομία της χώρας. Και τι κάνουμε εμείς γι’ αυτό; Αντί να λάβουμε όλα τα δυνατά μέτρα για να τον ενισχύσουμε σε όλα τα επίπεδα αφήνουμε το κέντρο της Αθήνας, που παλαιότερα συνεισέφερε με ένα μεγάλο μερίδιο στα τουριστικά έσοδα, να καταστρέφεται με αποτέλεσμα να παρατηρείται σημαντική μείωση στην πληρότητα και τα έσοδα για τα ξενοδοχεία της Αθήνας. Ταυτόχρονα το ενδιαφέρον από το εξωτερικό για τη διοργάνωση μεγάλων συνεδρίων είναι παγωμένο, θα μπορούσε να πει κανείς. 
Σύμφωνα με τον Πρόεδρο της Ένωσης Ξενοδόχων Αθήνας-Αττικής, κ. Γιάννη Ρέστο, μέσα σε τρία χρόνια η πληρότητα των ξενοδοχείων της Αθήνας μειώθηκε σχεδόν κατά δέκα μονάδες. Είναι στο 55% φέτος τον Αύγουστο από 64,5% τον Αύγουστο του 2008. Ειδικά όμως τα ξενοδοχεία του κέντρου είδαν την πληρότητά τους να κατακρημνίζεται από το 79% το Μάιο του 2008, στο 58% φέτος το Μάιο. 
Η Αθήνα, κύριε Υπουργέ, χάνει συνεχώς έδαφος όχι μόνο σε σχέση με τους υπόλοιπους ελληνικούς προορισμούς αλλά και σε σχέση με τις ευρωπαϊκές πρωτεύουσες και καθίσταται ουραγός και στη συνεισφορά από πλευράς εσόδων. Συγκεκριμένα ενώ το 2008 η συνεισφορά της ευρύτερης περιοχής της Αθήνας στα τουριστικά έσοδα ήταν 15% του συνόλου των εσόδων, φέτος –και ενώ τα έσοδα των ξενοδοχείων πανελλαδικά παρουσίαζαν άνοδο- τα ξενοδοχεία της Αθήνας περιόρισαν τη συμμετοχή τους κάτω του 10%. 
Απογοητευτική είναι και η σύγκριση της Αθήνας με την Κωνσταντινούπολη, που είναι μια από τις μεγαλύτερες ανταγωνίστριές της. Την τελευταία δεκαετία η Κωνσταντινούπολη πέταξε μπροστά, αφήνοντας πολύ πίσω την Αθήνα. Το 2000 και οι δυο πόλεις είχαν περίπου από 2 εκατομμύρια αφίξεις τουριστών. Το 2011 η Κωνσταντινούπολη πέτυχε τις αφίξεις στα 8 εκατομμύρια επισκέπτες, ενώ η Αθήνα σύμφωνα με τα τελευταία διαθέσιμα στοιχεία παραμένει στα δυο εκατομμύρια. 
Αλλά και ο εμπορευματικός τζίρος μειώνεται συνεχώς. Ακούσατε προηγουμένως τα στοιχεία. Είχαμε μείωση 28%. Και αυτό, ξέρετε, ότι δεν είναι απόρροια μόνο της οικονομικής κρίσης. Είναι αποτέλεσμα της νοοτροπίας που κυριαρχεί για απομάκρυνση του κόσμου από το κέντρο, για εγκατάλειψη λόγων των φοβικών συνδρόμων του κέντρου της Αθήνας, αφού πλέον στις περιφερειακές αγορές ο καταναλωτής νιώθει πιο ασφαλής απ’ ό,τι στο κέντρο της Αθήνας, όπου ανθεί η εγκληματικότητα και το πάσης φύσεως παραεμπόριο. 
Κύριε Υπουργέ, απογοητευτική ήταν και η εικόνα στο κέντρο της Αθήνας και κατά την τουριστική περίοδο σε ό,τι αφορά στα ξενοδοχεία. Σύμφωνα με τον Πρόεδρο του Ξενοδοχειακού Επιμελητηρίου της Ελλάδας, κ. Γιώργο Τσακίρη, η τουριστική περίοδο της Αθήνας κατά την περίοδο των εορτών κατέγραψε πτώση 25% σε σύγκριση με το 2009, διατηρώντας την φθίνουσα πορεία σε όλη τη διάρκεια της περυσινής χρονιάς. 
Κύριε Υπουργέ, είναι απολύτως αναγκαίο να ληφθούν άμεσα μέτρα σε συνεργασία με όλα τα αρμόδια Υπουργεία, την περιφέρεια, το δήμο, όλους τους φορείς για να αντιμετωπιστεί το ανεξέλεγκτο κύμα εγκληματικότητας που μαστίζει το κέντρο της Αθήνας. Δεν πρέπει να επιτρέψουμε να ζουν οι πολίτες μέσα στο φόβο. Και ο φόβος σε συνδυασμό με τις δύσκολες οικονομικές συνθήκες μπορούν να οδηγήσουν σε ακόμα πιο επικίνδυνα μονοπάτια για την κοινωνία μας αλλά και τη δημοκρατία μας, κάτι το οποίο, βέβαια, απευχόμαστε όλοι. 
Σας ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Βύρων Πολύδωρας</Parlmember>): Ευχαριστούμε τον κ. Κοντογιάννη. 
 Παρακαλείται ο Υπουργός Προστασίας του Πολίτη, κ. Χρήστος Παπουτσής να λάβει το λόγο.
Ορίστε, κύριε Υπουργέ, έχετε το λόγο.</ChairmanSpeech>
<Speech><Parlmember>ΧΡΗΣΤΟΣ ΠΑΠΟΥΤΣΗΣ</Parlmember> (Υπουργός Προστασίας του Πολίτη): Ευχαριστώ πολύ, κύριε Πρόεδρε.
Κυρίες και κύριοι συνάδελφοι, επιτρέψτε μου κατ’ αρχάς μία προσωπική αναφορά προς την κυρία Πρόεδρο, την κ. Μπακογιάννη. 
Γνωριζόμαστε πολλά χρόνια προσωπικά και ξέρετε την εκτίμηση που σας έχω. Είχαμε μία εξαιρετική συνεργασία στο πλαίσιο του Δήμου της Αθήνας ο καθένας από το θεσμικό του ρόλο, επ’ ωφελεία της πόλης πιστεύω. Μέσα σε αυτά τα χρόνια γνώρισα την αγάπη σας και τη στράτευσή σας στην υπόθεση της Αθήνας. Δεν έχω κανένα λόγο να αμφιβάλω ότι έχετε αλλάξει σε τίποτε από όλα αυτά. Θέλω να σας διαβεβαιώσω, όμως, ότι δεν έχω αλλάξει ούτε εγώ. Η δική μου η στράτευση, η δική μου η ταύτιση με την πόλη αυτή, με την πόλη που βιώσαμε όλα αυτά τα χρόνια της πολιτικής και κοινωνικής μας ζωής, είναι δεδομένη. Η αγωνία μου είναι πολλή μεγάλη. Και η διαπίστωση την οποία κάνουμε, είναι επίσης περίπου η ίδια. 
Τα σκέφτομαι αυτά όταν καμμία φορά αναλογίζομαι τι θα έκανα εγώ αν ήμουν στη θέση της κ. Ντόρας Μπακογιάννη και η κ. Ντόρα Μπακογιάννη ήταν Υπουργός Προστασίας του Πολίτη. Ενδεχομένως να ύψωνα πιο ψηλά τους τόνους της κριτικής μου. Η κριτική, όμως, θα ήταν η ίδια. Κριτική όσον αφορά τα προβλήματα. Δεν θα έκανα, όμως, ποτέ την παραμικρή προσπάθεια και δεν θα ξέφευγα ποτέ από το πλαίσιο της κριτικής μου, για να δώσω την εντύπωση ότι ενδεχομένως επιχειρώ πολιτική εκμετάλλευση και πολιτική επένδυση στο φόβο και την ανασφάλεια. Διότι γνωρίζω τι σημαίνει αυτό για την κοινωνική συνοχή και κυρίως για την ψυχολογία των Σωμάτων Ασφαλείας, το οποίο, βεβαίως, επηρεάζει και τη δράση τους.
Επίσης, δεν θα επέλεγα ποτέ την ισοπεδωτική κριτική, την ισοπέδωση των πάντων που αποκρύπτει τα θετικά, που αδιαφορεί για τις προσπάθειες –τις υπεράνθρωπες προσπάθειες- και θα επέλεγα σίγουρα την αλήθεια έτσι όπως ακριβώς είναι, όπως τη βιώνει ο Αθηναίος πολίτης, που είναι πράγματι πολύ σκληρή και που θα πρέπει ολόκληρος ο πολιτικός κόσμος να ντρέπεται για τις επιλογές του για πολλά χρόνια. 
Θα ντρεπόμουν, επίσης, για την κατάσταση στην οποία βρίσκονται σήμερα τα Μέσα Μαζικής Ενημέρωσης, τα οποία προβάλλουν –λες και δεν αντιλαμβάνονται- μόνο τα αρνητικά, αποσιωπώντας τις τεράστιες επιτυχίες της Ελληνικής Αστυνομίας και των διωκτικών αρχών, όπου θα ήταν αυτές που θα ενίσχυαν το αίσθημα ασφάλειας του πολίτη.
Η Αθήνα, κυρίες και κύριοι συνάδελφοι, σε καμμία περίπτωση δεν μπορεί να είναι πεδίο πολιτικών αντιπαραθέσεων προς άγραν μικροκομματικής ωφέλειας. Και δεν μπορεί να είναι αντικείμενο εκμετάλλευσης, διότι οι ευθύνες για την κατάσταση της πόλης είναι διαχρονικές. Είναι ευθύνες που βαρύνουν συλλογικά όλες τις κυβερνήσεις, χωρίς καμμία απολύτως διάκριση, όλων των τελευταίων ετών, όπως βαρύνουν και την τοπική αυτοδιοίκηση στο πλαίσιο της δυνατότητας που είχε ή της δυνατότητας που δεν απέκτησε ποτέ.
Όλοι οι συναρμόδιοι φορείς της πολιτείας επέδειξαν ασθενή αντανακλαστικά, αδιαφορώντας για μια σειρά παραγόντων που πίεζαν όλο και πιο πολύ την οικονομική ζωή της Αθήνας.
Η υπερσυσσώρευση μεταναστών, η χωρίς καμμία μελέτη απομάκρυνση των δημοσίων υπηρεσιών από το κέντρο, η δημιουργία τοπικών υπεραγορών στην περιφέρεια της πρωτεύουσας, η μετακίνηση των Αθηναίων και η εγκατάστασή τους στα προάστια στο πλαίσιο της τότε ευμάρειας, είναι λίγοι μόνο από τους λόγους που οδήγησαν στην ερημοποίηση πολλών γειτονιών που άλλοτε έσφυζαν από ζωή. 
Αυτές οι επιλογές, όμως, αυτά τα φαινόμενα δεν εκτιμήθηκαν ποτέ ως προς τις επιπτώσεις τους από την πολιτεία, αλλά και από τους επαγγελματικούς φορείς.
Ταυτόχρονα, σημαντικές αποφάσεις που έχουν ληφθεί εδώ και πολλά χρόνια για την ενίσχυση της Αθήνας και θα μπορούσαν να αποτελέσουν αντίβαρο σε αυτούς τους αρνητικούς παράγοντες, όπως η διπλή ανάπλαση του Βοτανικού και της Λεωφόρου Αλεξάνδρας, βάλτωσαν με τρόπο προκλητικό θα έλεγα.
Η υπεραξία της πρωτεύουσας, όπως δημιουργήθηκε μέσα από τους Ολυμπιακούς Αγώνες, εξανεμίστηκε πολύ γρήγορα και η επένδυση του ελληνικού λαού αφέθηκε να ρημάζει. 
Αν προσθέσουμε σε αυτά και την οικονομική κρίση που έχει επικαθίσει στην αγορά τα τελευταία τέσσερα χρόνια, τότε έχουμε μία ολοκληρωμένη εικόνα για την κατάσταση που είναι αδιαμφισβήτητα σοβαρή, αλλά και για τις αιτίες που τη δημιούργησαν.
Μέσα σ’ αυτό το δυσμενές πλαίσιο, από την άνοιξη του 2011 ουσιαστικά, άρχισε για πρώτη φορά και σταδιακά να εφαρμόζεται από την Κυβέρνηση το ολοκληρωμένο σχέδιο δράσης για την αντιμετώπιση των προβλημάτων του κέντρου της Αθήνας. Έχει δίκιο ο κ. Μαρκογιαννάκης, ότι είναι δύσκολο να συντονίσεις τις διάφορες υπηρεσίες του κράτους και των διαφόρων υπηρεσιών. Aπό μόνες τους αποκλείεται να συντονιστούν. Ο ίδιος μπορεί να προχώρησε στην ιδέα του οργανισμού, η Κυβέρνηση έκανε μια διαφορετική επιλογή. Επιμερίστηκαν, λοιπόν, εδώ όμως για πρώτη φορά τώρα, τον Απρίλιο, οι ευθύνες και οι ρόλοι σε όλα τα συναρμόδια Υπουργεία και από τότε ξεκίνησε ο συντονισμός των προσπαθειών με την ευθύνη του Αντιπροέδρου της Κυβέρνησης, του κ. Θεόδωρου Πάγκαλου.
Όσον αφορά το δικό μας Υπουργείο, το Υπουργείο Προστασίας του Πολίτη, με επιχειρησιακό φορέα την ελληνική αστυνομία εκλήθη να εφαρμόσει συγκεκριμένες δράσεις που του ανατέθηκαν στo πλαίσιo αυτού του σχεδιασμού και τις υλοποιεί με συστηματικό τρόπο μέσα σ’ ένα ασφυκτικό δημοσιονομικό πλαίσιο που δεν επιτρέπει την πλήρη επάρκεια της ΕΛΑΣ σε μέσα και σε προσωπικό. Παρ’ όλα αυτά οι αστυνομικές δυνάμεις που διατίθενται για την Αθήνα ενισχύονται διαρκώς και σε μέσα και σε ανθρώπινο δυναμικό. Ήδη, μάλιστα από τα μέσα Νοεμβρίου τοποθετήθηκαν στη Γενική Αστυνομική Διεύθυνση Αθηνών δύο χιλιάδες νέοι αστυνομικοί, ενώ ήδη βρίσκεται σε εξέλιξη η εκπαίδευση χιλίων διακοσίων ειδικών φρουρών που στην πλειονότητα τους θα τοποθετηθούν και αυτοί στην Αθήνα. 
Ωστόσο η ισοπεδωτική κριτική που ασκείται προς το Υπουργείο Προστασίας του Πολίτη αδικεί -ναι, κυρίες και κύριοι συνάδελφοι, αδικεί- τις υπεράνθρωπες προσπάθειες, αλλά και τα υπαρκτά αποτελέσματα των υπηρεσιών, των αστυνομικών, των στελεχών της ελληνικής αστυνομίας, καθώς επιχειρείται να μεταφερθεί πολλές φορές και από πολλές πλευρές στο Υπουργείο και ορισμένες φορές στον ίδιο τον Υπουργό, τόσο το βάρος των ευθυνών του παρελθόντος όσο και οι ευθύνες, η ολιγωρία και η ανεπάρκειες όλων των συναρμοδίων φορέων σήμερα. 
Η ισοπεδωτική αυτή κριτική αγνοεί, βεβαίως, συστηματικά και τη διεθνή εμπειρία ιδιαίτερα στις χώρες που δέχτηκαν την πίεση μεταναστευτικών ροών, αλλά και στις χώρες που αντιμετώπισαν ύφεση και βαθιά οικονομική κρίση με επακόλουθο την κατακόρυφη αύξηση της εγκληματικότητας. 
Η ισοπεδωτική κριτική και ο τρόπος παρουσίασης της εγκληματικής δραστηριότητας, πράγματι, εντυπωσιάζει τον κάθε πολίτη. Πώς να μην εντυπωσιάζει άλλωστε; Πώς να μην τον εντυπωσιάσουν τα ρεπορτάζ που παρακολουθούμε κάθε μέρα όταν με στόμφο και οιμωγή το καθημερινό δελτίο εγκληματικότητας είναι αυτό που πιάνει κάθε φορά έναν από τους βασικούς χρόνους του δελτίου ειδήσεων σε όλα τα τηλεοπτικά κανάλια, φορώντας πάντα βεβαίως και το κατάλληλο μουσικό χαλί, το οποίο αποτελεί την παγκόσμια ελληνική πρωτοτυπία για τα κεντρικά δελτία ειδήσεων και ιδιαίτερα για τα θέματα που αφορούν την εγκληματικότητα; 
Ωστόσο τα στατιστικά στοιχεία που δικαίως επικαλείστε, κύριοι συνάδελφοι, έχουν πολλές αναγνώσεις και το γνωρίζετε, ιδιαίτερα οι περισσότερο έμπειροι εξ ημών. Ξέρετε παραδείγματος χάριν, κύριε Μαρκογιαννάκη, γιατί σε εσάς εδώ στη Βουλή έχω αναφερθεί ξανά σε μια συζήτηση που είχαμε στο πλαίσιο του κοινοβουλευτικού ελέγχου πριν από ενάμιση χρόνο, ότι η αστυνομία για πρώτη φορά εφαρμόζει ολοκληρωμένο και σύγχρονο πρόγραμμα καταγραφής της εγκληματικότητας, το «Police On Line». Δεύτερον, γνωρίζετε να διαβάζετε καλά τα στοιχεία. Γνωρίζετε, επίσης, πολύ καλά ότι σε διάφορα εγκλήματα έχουν καταγραφεί εντυπωσιακές μειώσεις. Χαρακτηριστικό παράδειγμα είναι οι ληστείες τραπεζών με μείωση 80%, των εφοριών με μείωση 92% και των ταχυδρομικών ταμιευτηρίων με μείωση 85%.</Speech>
<Speech><Parlmember>ΧΡΗΣΤΟΣ ΜΑΡΚΟΓΙΑΝΝΑΚΗΣ</Parlmember>: Που οφείλεται αυτό;</Speech>
<Speech><Parlmember>ΧΡΗΣΤΟΣ ΠΑΠΟΥΤΣΗΣ</Parlmember> (Υπουργός Προστασίας του Πολίτη): Μην γελάτε, γιατί σε λίγο θα γελάσουμε όλοι μαζί.
Αναφερθήκατε στην αύξηση κατά 266,6% των ληστειών των ταχυδρομικών διανομέων ως παράδειγμα αύξησης της εγκληματικότητας σε σύγκριση με το πρώτο εξάμηνο του 2010. Τι σήμαινε η αύξηση αυτή; Αυτό ψάχνω να βρω για να σας πω πώς διαβάζουμε τα στοιχεία. Τι σήμαινε αυτό; Σήμαινε τρεις ληστείες. Πρώτο εξάμηνο του 2011, είχαμε επτά ληστείες. Μιλάμε, λοιπόν, για μονοψήφιο αριθμό, ο οποίος σε καμμία περίπτωση δεν μπορεί να σηματοδοτήσει δραματική αύξηση της εγκληματικότητας.
Ακόμη, όμως και στα βασικά ζητήματα, σε αυτά τα μεγάλα ζητήματα, όπως της βαριάς εγκληματικότητας, αντί να δοθούν τα εύσημα στην Ελληνική Αστυνομία, το μόνο που ακούγεται είναι η στείρα κριτική και η ανέξοδη ειρωνεία, διότι –δήθεν- η αστυνομία δεν είναι ικανή για να προασπίσει και να υποστηρίξει το ρόλο της και να προασπίσει τα συμφέροντα το ελληνικού λαού. 
Ακόμα και εδώ στη Βουλή, όταν φέραμε ως Υπουργείο Προστασίας του Πολίτη νομοθετική πρωτοβουλία τον περασμένο Μάρτιο για μετατροπή σε κακούργημα της κατοχής Καλάσνικοφ που σχετίζονται με ληστείες πάσης φύσεως υπήρξαν συνάδελφοι που αντιδρούσαν. Και αυτό το θυμάστε, κυρίες και κύριοι συνάδελφοι.</Speech> 
<Speech><Parlmember>ΘΕΟΔΩΡΑ ΜΠΑΚΟΓΙΑΝΝΗ</Parlmember>: Τι σημασία έχει αν αντιδρούσε μια μειοψηφία;</Speech>
 <Speech><Parlmember>ΧΡΗΣΤΟΣ ΠΑΠΟΥΤΣΗΣ</Parlmember> (Υπουργός Προστασίας του Πολίτη): Μη σπεύδετε, κυρία Πρόεδρε, γιατί ενδεχομένως εις εξ αυτών να κάθεται ακριβώς πίσω σας. Μάλιστα, σας υπενθυμίζω…</Speech>
<Speech><Parlmember>ΧΡΗΣΤΟΣ ΜΑΡΚΟΓΙΑΝΝΑΚΗΣ</Parlmember>: Είστε ψεύτης!</Speech> 
ΠΡΟΕΔΡΕΥΩΝ (<ChairmanSpeech><Parlmember>Βύρων Πολύδωρας</Parlmember>): Και διακόπτετε και καταφεύγετε σε ύβρεις. Κακώς! Μη διακόπτετε, πρώτα-πρώτα.</ChairmanSpeech>
<Speech><Parlmember>ΧΡΗΣΤΟΣ ΜΑΡΚΟΓΙΑΝΝΑΚΗΣ</Parlmember>: Μα, κύριε Πρόεδρε…</Speech>
ΠΡΟΕΔΡΕΥΩΝ (<ChairmanSpeech><Parlmember>Βύρων Πολύδωρας</Parlmember>): Σας παρακαλώ, μη διακόπτετε. Δεν θέλω να υπάρχει οξύτητα και ένταση μέσα στην Αίθουσα σχεδόν αναιτίως.
Συνεχίστε, κύριε Υπουργέ.</ChairmanSpeech>
<Speech><Parlmember>ΧΡΗΣΤΟΣ ΠΑΠΟΥΤΣΗΣ</Parlmember> (Υπουργός Προστασίας του Πολίτη): Δεν ήθελα να το κάνω, αλλά με προκαλέσατε.</Speech>
<Speech><Parlmember>ΧΡΗΣΤΟΣ ΜΑΡΚΟΓΙΑΝΝΑΚΗΣ</Parlmember>: Κανένα πρόβλημα.</Speech>
<Speech><Parlmember>ΧΡΗΣΤΟΣ ΠΑΠΟΥΤΣΗΣ</Parlmember> (Υπουργός Προστασίας του Πολίτη): Είπε ο κ. Μαρκογιαννάκης, λοιπόν, στην επιτροπή: «Πρέπει να βρούμε ένα τρόπο να αντιμετωπίσουμε αυτό το πρόβλημα, να σταματήσει η ανεξέλεγκτη κυκλοφορία εκατομμυρίων βαρέων όπλων, τα οποία βεβαίως κυκλοφορούν στα χέρια κακοποιών. Θα πρέπει, όμως, να έρθει νομοθετική ρύθμιση, η οποία δεν μπορεί να βάλει στο ίδιο σακί, στον ίδιο κορβανά τον κάτοικο μιας περιοχής, η οποία κακώς κατ’ εθίμον κατέχει ένα όπλο με εκείνον τον κακοποιό, ο οποίος κυκλοφορεί σε μια μεγαλούπολη έχοντας στο πόρτ-μπαγκάζ του όπλα και εκρηκτικές ύλες ή τα φέρει πάνω του κ.λπ. που είναι προφανές ότι το έχει διαπράξει για κακουργηματική πράξη, κακουργήματα ή βαριά εγκλήματα».
Και σας θυμίζω το επεισόδιο το οποίο είχατε εκείνη την ώρα με την κ. Πιπιλή με την οποία συγκρουστήκατε ακριβώς γιατί διαφωνούσατε, κύριε Μαρκογιαννάκη, με τη ρύθμιση, την οποία φέραμε εμείς επειδή κατά την άποψή σας έθιγε ορισμένους από τους κατοίκους της Κρήτης.</Speech> 
<Speech><Parlmember>ΧΡΗΣΤΟΣ ΜΑΡΚΟΓΙΑΝΝΑΚΗΣ</Parlmember>: Θα τα πούμε μετά.</Speech>
<Speech><Parlmember>ΧΡΗΣΤΟΣ ΠΑΠΟΥΤΣΗΣ</Parlmember> (Υπουργός Προστασίας του Πολίτη): Το τι θα πείτε μετά, να τα πείτε όπου θέλετε. Ένα πράγμα να γνωρίζετε μαζί μου πάντως: Ψεύτη δύσκολα θα με βρείτε.</Speech>
<Speech><Parlmember>ΧΡΗΣΤΟΣ ΜΑΡΚΟΓΙΑΝΝΑΚΗΣ</Parlmember>: Μα, είστε.</Speech>
<Speech><Parlmember>ΧΡΗΣΤΟΣ ΠΑΠΟΥΤΣΗΣ</Parlmember> (Υπουργός Προστασίας του Πολίτη): Τι να σας πω τώρα; Αυτό που κάνετε σας χαρακτηρίζει από εκεί και πέρα.</Speech> 
ΠΡΟΕΔΡΕΥΩΝ (<ChairmanSpeech><Parlmember>Βύρων Πολύδωρας</Parlmember>): Συνεχίστε, κύριε Υπουργέ, ήρεμα.</ChairmanSpeech>
<Speech><Parlmember>ΧΡΗΣΤΟΣ ΠΑΠΟΥΤΣΗΣ</Parlmember> (Υπουργός Προστασίας του Πολίτη): Έλεγα, λοιπόν, ότι και οι ίδιοι συνάδελφοι είναι αυτοί που ασκούν κριτική δια των τηλεοπτικών παραθύρων και για τις ληστείες και για την αύξηση της εγκληματικότητας. Είναι οι ίδιοι συνάδελφοι, επικαλούμενοι συνεχώς ψευδή στοιχεία ή διαβάζοντας διαφορετικά τα νούμερα και τους στατιστικούς αριθμούς. Λυπάμαι που θα το πω, αλλά η υποκρισία περισσεύει.
Επίσης, περισσεύει η υποκρισία και στο πολύ κρίσιμο ζήτημα για τη χώρα, όπως είναι οι μεταναστευτικές ροές που μοιραία πιέζουν περισσότερο την Αθήνα και το οποίο είναι πρόβλημα εικοσαετίας, το οποίο εδώ και χρόνια έχει φτάσει στο «μη περαιτέρω». 
Η Ελλάδα, λοιπόν, υφίσταται διεθνή διαπόμπευση για τις ανύπαρκτες δομές της και είναι υπό διαρκή επιτήρηση με δαμόκλειο σπάθη πάνω από το κεφάλι της για την έξοδο της χώρας από το Σένγκεν. Ποιος τα δημιούργησε όλα αυτά; Τα δημιούργησε η κυβέρνηση του ΠΑΣΟΚ, η κυβέρνηση του Γιώργου Παπανδρέου ή η Κυβέρνηση του κ. Παπαδήμου; Ποιος ήταν εκείνος, ο οποίος διαχειρίστηκε αυτό το θέμα, το θέμα της παράνομης μετανάστευσης και την ανυπαρξία των δομών τα τελευταία τέσσερα χρόνια πριν από την κυβέρνηση του Γεωργίου Παπανδρέου; Ποιος ήταν; Ήταν ή δεν ήταν η Νέα Δημοκρατία; Ήταν ή δεν ήταν αρμόδιοι Υπουργοί με φυσικά πρόσωπα, τα οποία είχαν την ευθύνη αυτών των δομών και αυτών των πολιτικών.
Για το λόγο αυτό, η πρώτη νομοθετική πράξη που υπέγραψα τον Οκτώβριο του 2010 ήταν το π.δ. 114 που είχε να κάνει με τη θεσμοθέτηση ενιαίας διαδικασίας απονομής καθεστώτος διεθνούς προστασίας, ενώ όλα τα νομοσχέδια που παρουσιάσαμε εν συνεχεία στη Βουλή είχαν άμεση σχέση με τις νέες δομές στο σύστημα ασύλου, τα κέντρα πρώτης υποδοχής και την ενίσχυση των δράσεων της αστυνομίας και του Λιμενικού Σώματος είτε στα σύνορα είτε στα αστικά κέντρα.
Ξεκινήσαμε, όμως, από το μηδέν. Είναι αλήθεια ή ψέμα αυτό; Ξεκινήσαμε από το μηδέν, λοιπόν. Αρχίσαμε τη δημιουργία εκ του μηδενός νομοθετικού πλαισίου και κατόπιν την προσπάθεια για να λειτουργήσουν οι δομές σε εξαιρετικά αντίξοες δημοσιονομικές συνθήκες. Μπορούμε πλέον να πούμε ότι είναι ορατό το συμμάζεμα των καταστάσεων που είχαν κυριολεκτικά ξεχειλώσει. 
Πρώτα, απ’ όλα, βρήκαμε να λιμνάζουν στο Υπουργείο Προστασίας του Πολίτη σαράντα οκτώ χιλιάδες αιτήματα χορήγησης ασύλου, τα οποία πήγαιναν έως και δέκα χρόνια πίσω. Τι σημαίνει λιμνάζουν σαράντα οκτώ χιλιάδες αιτήματα ασύλου στο Υπουργείο Προστασίας του Πολίτη; Σημαίνει ότι είναι σαράντα οκτώ χιλιάδες άνθρωποι με ροζ χαρτάκι, όμηροι στο κέντρο της Αθήνας. Είναι ψέμα αυτό ή αλήθεια; Ποιος είναι ο ψεύτης και ποιος ο αληθινός σ’ αυτήν την ιστορία; 
Καλούμαστε τώρα να μαζέψουμε καταστάσεις που «βάλτωσαν» δέκα ολόκληρα χρόνια και παρά τις δυσκολίες, δεν βάλαμε το πρόβλημα κάτω από το χαλί, δεν κάνουμε πως δεν καταλαβαίνουμε, δεν σφυρίζουμε αδιάφορα πηγαίνοντας από τηλεοπτικό παράθυρο σε τηλεοπτικό παράθυρο και κάνοντας τον καλό με τους δημοσιογράφους. Όχι, απλώς δουλέψαμε, νομοθετήσαμε για τη σύσταση επιτροπών και σήμερα έχουν στελεχωθεί ήδη δέκα πρωτοβάθμιες και δευτεροβάθμιες επιτροπές, οι οποίες έχουν εξετάσει ήδη δεκαεπτά χιλιάδες αιτήματα. Δηλαδή, το ένα τρίτο των εκκρεμουσών επί δέκα χρόνια υποθέσεων διεκπεραιώθηκε σε λίγους μόνο μήνες. Αναμένεται, μάλιστα, μέχρι τα μέσα Φεβρουαρίου να λειτουργήσουν ακόμη δέκα πρωτοβάθμιες επιτροπές, οι οποίες τώρα στελεχώνονται και εκπαιδεύονται τα στελέχη τους. 
Αυτά, κυρίες και κύριοι συνάδελφοι, γι’ αυτά που δεν κάναμε, αυτά για το ότι δεν έκανε τίποτα το Υπουργείο, αυτά για το ότι δεν έκανε τίποτα η πολιτική ηγεσία. Αυτά, για να καταλάβει ο κόσμος τι σημαίνει υποκρισία, μηδενιστική κριτική, μηδενισμός. 
Το άκρον άωτον της υποκρισίας το αντιμετωπίζουμε και αλλού. Εκεί, στην υπόθεση των περίφημων κέντρων πρώτης υποδοχής. Έχουμε επιδοθεί σε αγώνα δρόμου, ώστε να λειτουργήσουν τα πρώτα δεκατέσσερα ΚΕΠΥ, όπου θα κρατούνται οι παρανόμως εισερχόμενοι και οι προς απέλαση αλλοδαποί. Κάποια απ’ αυτά, μάλιστα, τα οποία είχε εγκαινιάσει η Κυβέρνηση της Νέας Δημοκρατίας, δεν έχουν λειτουργήσει ποτέ. Την ώρα, λοιπόν, που εμείς δίνουμε μάχη με το χρόνο, οι ίδιοι οι Βουλευτές όλων των πολιτικών κομμάτων, δήμαρχοι της περιοχής που ήταν παρόντες, όταν έκοβαν τις κορδέλες, τώρα ξεσηκώνουν τις τοπικές κοινωνίες, για να μην λειτουργήσουν τα ΚΕΠΥ. Ακόμη χειρότερα, επιχειρηματολογούν με αφορισμούς, λέγοντας ότι το πρόβλημα των αλλοδαπών είναι πρόβλημα της Αθήνας, λες και οι αλλοδαποί προσγειώνονται απευθείας στην Αθήνα ή διαβιούν μόνο στην Αθήνα! 
Από την άλλη πλευρά, ασκούν συνεχώς κριτική στα Μέσα Μαζικής Ενημέρωσης για το πρόβλημα των παράνομων αλλοδαπών, των παράνομων μεταναστών, ο καθένας για την περιοχή του χωριστά. Δεν υπάρχει χώρα, υπάρχει μόνο η περιοχή του καθενός! 
Εξυπακούεται, κύριοι συνάδελφοι, ότι δεν έχουμε κανένα μαγικό ραβδί, για να εξαφανίσουμε τους πληθυσμούς που εισέρχονται επί χρόνια μαζικά και ανεξέλεγκτα στην Ελλάδα. Όποιος ισχυρίζεται ότι έχει μαγικές λύσεις, πολύ απλά ψεύδεται. Και όχι μόνο ψεύδεται, αλλά εμπαίζει και τους πολίτες και τις αγωνίες τους.
Λύσεις του τύπου «να τους πετάξουμε στη θάλασσα, να τους ρίξουμε στα ξερονήσια, να τους εξαφανίσουμε, να βυθίσουμε τα σκάφη που τους φέρνουν στο Αιγαίο», όχι μόνον είναι απορριπτέες και απάνθρωπες, αλλά είναι και επικίνδυνες, όπως επικίνδυνη είναι και η λύση, που με πολύ στόμφο προτείνουν ορισμένοι εκ των συναδέλφων, οι οποίοι λένε να ανοίξουμε τα σύνορά μας προς την Ευρώπη, για να φύγουν αμέσως. Είναι οι ίδιοι, βέβαια, οι οποίοι έχουν αρθρώσει ολόκληρο το πολιτικό τους πρόγραμμα πάνω στην αντιμετώπιση της μετανάστευσης, πάνω στο ρατσισμό, στην ξενοφοβία, ενώ αγαπούν και την Ελλάδα ταυτόχρονα. Τι λένε; Λένε: «Διώξτε τους, να φύγουν από την Ελλάδα, να πάνε πίσω στην Ευρώπη, στις άλλες χώρες, αφού εκεί θέλουν να πάνε». Όμως, είναι οι ίδιοι οι οποίοι αρνούνται τα κέντρα και δεν αντιλαμβάνονται, δεύτερον, με τίποτα την αναγκαιότητα της λειτουργίας τους στο πλαίσιο του Σένγκεν, δεν αντιλαμβάνονται τον κίνδυνο ότι αυτομάτως θα αποβληθεί η Ελλάδα από το Σένγκεν.
Για όλες αυτές τις λύσεις υπάρχουν οδυνηρές συνέπειες, τις οποίες πιστεύω ότι κανένας στην πραγματικότητα δεν θέλει. Διότι είμαι απόλυτα βέβαιος ότι κανείς δεν θέλει την απώλεια των κεκτημένων της Ελλάδας στο ευρωπαϊκό γίγνεσθαι. Η απάντηση είναι προφανώς από όλους μας καθολικά αρνητική. 
Εκεί που πρέπει, όμως, να σταθούμε όλοι με υπευθυνότητα και σοβαρότητα, είναι στο εξής: Αναφέρθηκε η κυρία Πρόεδρος στους μετανάστες, οι οποίοι μπήκαν στη χώρα σε ένα μήνα. Έχετε απόλυτα δίκιο. Εννέα χιλιάδες είναι πάρα πολλοί. Ελάτε, όμως, που τα νούμερα είναι συντριπτικά. Τα νούμερα δημιουργούν μία κατάσταση ακόμα πιο ασφυκτική. Η Αστυνομία και το λιμενικό έχουν προβεί μέχρι σήμερα –μέχρι το τέλος δηλαδή του 2011- στο χρόνο που εμείς βρισκόμαστε στην πολιτική ηγεσία του Υπουργείου αυτού, σε συλλήψεις εκατό χιλιάδων αλλοδαπών. Και θα μπορούσε να έχει προβεί ακόμα σε περισσότερες συλλήψεις. Όμως, οι άνθρωποι αυτοί πρέπει κάπου να κρατούνται και να διαβιούν αξιοπρεπώς, έως ότου είτε λάβουν διεθνή προστασία, αν τη δικαιούνται, είτε δεν τη λάβουν, οπότε θα οδηγούνται σε απέλαση. Και δεν χωράνε ούτε στα κρατητήρια της αστυνομίας ούτε στις φυλακές. Πρέπει να κρατούνται έως ότου γίνουν οι αναγκαίες ενέργειες έκδοσης ταξιδιωτικών εγγράφων, ώστε να απελαύνονται. Και ήδη κατά τους τελευταίους μήνες έχουν απελαθεί πάνω από είκοσι πέντε χιλιάδες.
Θέλω, όμως, εδώ να κάνω μία μικρή παρέκβαση, για να πω, πως ούτε αυτό η σχέση με τις πρεσβείες ήταν αυτονόητο για την έκδοση των ταξιδιωτικών εγγράφων, γιατί το Υπουργείο Εξωτερικών, μαζί με μας, δίνουμε ένα σκληρότατο αγώνα για να πείσουμε τις πρεσβείες, προκειμένου να συνεργαστούν μαζί μας σ&apos; αυτήν την κατεύθυνση. 
Μέχρι να φτάσουμε στην εκτέλεση της απέλασης, οι αλλοδαποί πρέπει κάπου να φυλάσσονται και στο θέμα αυτό δεν χωρούν τοπικιστικές προσεγγίσεις. Είναι πρόβλημα όλης της Ελλάδας και όλοι οι Βουλευτές, όλοι οι δήμαρχοι πρέπει να συνεργαστούμε μεταξύ μας, για να βρούμε τους χώρους, όπου θα δημιουργηθούν τέτοια κέντρα. Αυτή είναι η υπηρεσία που οφείλουμε όλοι να προσφέρουμε στη χώρα, λέγοντας καθαρά την αλήθεια και όχι ψηφοθηρώντας με εξορκισμούς προς το κακό, ώστε να μείνει μακριά από τη δική μας πόρτα και να πάει στην πόρτα του γείτονα.
Τα ψέματα και οι αφορισμοί στην υπόθεση της λαθρομετανάστευσης δεν βοηθούν κανέναν ούτε και ευνοούν κανέναν. Αντίθετα πρέπει να πάρουμε μία απόφαση, να βάλουμε ένα τέρμα στο ψέμα. Το μόνο που χρειάζεται είναι σκληρή δουλειά, χρειάζεται συναίνεση σε μία βάση συνεργασίας της τοπικής αυτοδιοίκησης και του κράτους.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Υπουργού)
Έρχομαι τώρα στο θέμα των ναρκωτικών. Πράγματι μείζον ζήτημα, ειδικά εδώ στην Αθήνα. Γνωρίζετε πολύ καλά ότι το Υπουργείο Προστασίας του Πολίτη, επισήμως και σε όλους τους τόνους, ζητούσε επανειλημμένα, το πώς θα κλείσει ο ΟΚΑΝΑ από το κέντρο της Αθήνας και θα μεταφερθούν αυτές οι υπηρεσίες στα νοσοκομεία. Έγινε, πραγματοποιήθηκε μετά τις προσπάθειες του κ. Λοβέρδου και της κ. Μαλιώρη, Προέδρου του ΟΚΑΝΑ, μόλις τον προηγούμενο Νοέμβριο. Και έκτοτε έχει αρχίσει να φαίνεται μία διαφορά στο κέντρο της Αθήνας. Όταν θα αρχίσει να λειτουργεί ολοκληρωμένα το σύστημα αυτό, τότε τα αποτελέσματα θα είναι ακόμη καλύτερα.
Όμως, επιτρέψτε μου να σταθώ και να ολοκληρώσω με αυτό, στο θέμα του παρεμπορίου, γιατί εδώ γίνεται μία τρομακτική συζήτηση, αλλά οι υπεύθυνοι, οι πρωταγωνιστές και οι αρμόδιοι από το κράτος δεν συμμετέχουν, κάνουν πως δεν καταλαβαίνουν. Με νόμο της ελληνικής Βουλής, όπως γνωρίζετε, η αποκλειστική αρμοδιότητα δίωξης του παρεμπορίου ανήκει στους δήμους. Παρεμπιπτόντως, για την πιστοποίηση των προϊόντων παρεμπορίου, τα οποία πωλούνται, πάλι με νόμο της ελληνικής Βουλής, η αποκλειστική αρμοδιότητα είναι του Υπουργείου Ανάπτυξης. Όμως, οι πάντες θέλουν να αγνοούν αυτήν την πραγματικότητα και στρέφονται με κάθε τρόπο εναντίον της Ελληνικής Αστυνομίας. Ορισμένες φορές, μάλιστα, ο Αντιδήμαρχος της Δημοτικής Αστυνομίας της Αθήνας κ. Αβραμίδης, αν δεν κάνω λάθος, αλλά και ο ίδιος ο Δήμαρχος κ. Καμίνης, πολλές φορές έχουν επινοήσει και το εξής εφεύρημα: «Η Ελληνική Αστυνομία τι να κάνει; Έχουν πολύ καλή πρόθεση, αλλά δεν μπορεί γιατί δεν θέλει ο Υπουργός τους».
Για να δούμε, λοιπόν, τα πράγματα πώς έχουν. Η αλήθεια είναι ότι το κέντρο της Αθήνας έχει ένα τεράστιο πρόβλημα. Η αλήθεια είναι ότι ο εμπορικός κόσμος της πόλης αντιμετωπίζει τεράστιο θέμα. Η Αστυνομία κάνει τα πάντα χωρίς να είναι δικιά της δουλειά. Συνδράμει τη Δημοτική Αστυνομία, όπως συνδράμει και όλους τους άλλους φορείς της Κυβέρνησης, που δρουν σε αυτήν την κατεύθυνση, έτσι ώστε να μπορέσουν να ασκήσουν απόλυτα τις αποκλειστικές τους αρμοδιότητες. Έχουμε, λοιπόν, το εξής παράδοξο και το αναφέρω ως παράδειγμα. Από τις αρχές Ιουνίου, που τέθηκε σε εφαρμογή το ειδικό σχέδιο δράσης για την Αθήνα μέχρι 2-12-2011, συγκροτήθηκαν τρεις χιλιάδες εξακόσια επτά μικτά κλιμάκια όπου η Αστυνομία συμμετείχε με επτά χιλιάδες οκτακόσιους εξήντα τρεις αστυνομικούς. Μιλώ για βάρδιες, πάντοτε. Ενώ η Δημοτική Αστυνομία που έχει αποκλειστική αρμοδιότητα, που είναι η δουλειά της το παρεμπόριο, συμμετείχε με τέσσερις χιλιάδες εννιακόσιους τριάντα οκτώ υπαλλήλους. Αυτό, για εκείνους που συνεχίζουν να υποστηρίζουν τα ψέματα, για εκείνους που συνεχίζουν να υποστηρίζουν ότι το Υπουργείο δεν λέει την αλήθεια παρά μόνο κάποιοι άλλοι λένε την αλήθεια γιατί έτσι τους βολεύει. 
Πέραν αυτού, η Αστυνομία το 2011 προέβη στον εντοπισμό σαράντα πέντε μεγάλων αποθηκών στο κέντρο της Αθήνας. Συνελήφθησαν οι υπεύθυνοι και τι έκανε; Ανέλαβε την περιφρούρησή της, γιατί αυτός είναι ο ρόλος της. Δηλαδή, αυτήν τη στιγμή διαθέτουμε έναν αριθμό αστυνομικών, τους οποίους έχουμε πάρει από τις άλλες υπηρεσίες για να φυλάνε τις αποθήκες, τις οποίες βρήκε η ίδια η Ελληνική Αστυνομία. Και γιατί τόσο καιρό παραμένουν οι αποθήκες φυλασσόμενες; Γιατί οι αρμόδιες υπηρεσίες των άλλων Υπουργείων, του Υπουργείου Ανάπτυξης και του ΣΔΟΕ, οι οποίες πρέπει να πιστοποιήσουν αν τα προϊόντα του παρεμπορίου είναι γνήσια ή όχι και να αποδώσουν τις ευθύνες και στη συνέχεια να προχωρήσουν στην καταστροφή, καθώς είναι εκείνοι οι μόνοι που έχουν την αποκλειστική αρμοδιότητα της καταστροφής, αργούν, καθυστερούν, ολιγωρούν, είναι απόντες. 
(Στο σημείο αυτό κτυπάει το επαναληπτικό κουδούνι λήξεως του χρόνου ομιλίας του κυρίου Υπουργού)
ΠΡΟΕΔΡEΥΩΝ (Βύρων Πολύδωρας): Καταλήξτε, σας παρακαλώ, κύριε Υπουργέ, έχετε και δευτερολογία.</Speech> 
<Speech><Parlmember>ΧΡΗΣΤΟΣ ΠΑΠΟΥΤΣΗΣ</Parlmember> (Υπουργός Προστασίας του Πολίτη): Έχω, κύριε Πρόεδρε, αλλά επειδή σ’ αυτά υπάρχει ένας καταιγιστικός, αφοριστικός λόγος, ο οποίος συνεχώς έρχεται και επανέρχεται, κάποτε θα πρέπει να πάρει και απαντήσεις. Πιστεύω ότι ο καλύτερος χώρος για να πάρει απαντήσεις είναι το Βήμα της Βουλής.
Επίσης, δεν έχω ακούσει ούτε μία κουβέντα για τη δραστηριότητα της εξιχνίασης των εγκλημάτων σε ρυθμούς πρωτοφανείς. Γιατί πρώτη φορά η Ελληνική Αστυνομία τις τελευταίες δεκαετίες έχει φτάσει σε υψηλότατους ρυθμούς ποσοστών εξιχνίασης εγκλημάτων, όπως, για παράδειγμα, των διακοσίων σαράντα πέντε πολυπληθών σπειρών σκληρού και οργανωμένου εγκλήματος μόνο για το 2011. Πότε άλλοτε υπήρχαν αυτά; Όταν, όμως, στον πολίτη δεν περνούμε αυτές τις λογικές, όταν αποκρύπτουμε τα στατιστικά στοιχεία, όταν αυτά δεν έρχονται ποτέ στο φως της δημοσιότητας και δεν τυγχάνουν τον έπαινο του πολιτικού κόσμου, τότε, βεβαίως, ο πολίτης έχει την αίσθηση ότι το μόνο που υπάρχει είναι το έγκλημα, το μικρό ή το μεγάλο, και βεβαίως τότε δημιουργείται το κλίμα της ανασφάλειας και του φόβου. Και τότε είναι που έρχομαι και κρίνω και κατακρίνω εκείνα τα πολιτικά κόμματα, τα οποία βρίσκουν πεδίο δόξης λαμπρό, για να επενδύσουν ακριβώς πάνω στο φόβο της κοινωνίας με ό,τι αυτό συνεπάγεται.
Ευχαριστώ, κύριε Πρόεδρε.
ΠΡΟΕΔΡEΥΩΝ (Βύρων Πολύδωρας): Ευχαριστούμε τον κύριο Υπουργό. Για την οργάνωση της συζητήσεως σας αναφέρω, κυρία και κύριοι συνάδελφοι, ότι έχω ένα αίτημα από τον κ. Μαρκογιαννάκη για να λάβει το λόγο επί προσωπικού. Θα του δώσω το λόγο για ένα λεπτό να μας εκθέσει σε τι συνίσταται το προσωπικό, θα απαντήσω και μετά την απάντησή μου θα λάβει το λόγο η κ. Μπακογιάννη, διότι για λόγους ανωτέρας βίας πρέπει να φύγει μετά την παρέμβασή της, για μία ανειλημμένη υποχρέωσή της. Ύστερα θα έχουμε τον κύκλο των Κοινοβουλευτικών Εκπροσώπων. 
Αρχίζουμε, λοιπόν, με την ανάπτυξη του θέματος σε τι συνίσταται το προσωπικό από τον κ. Μαρκογιαννάκη.
Ορίστε, κύριε Μαρκογιαννάκη, έχετε το λόγο για ένα λεπτό.</Speech>
<Speech><Parlmember>ΧΡΗΣΤΟΣ ΜΑΡΚΟΓΙΑΝΝΑΚΗΣ</Parlmember>: Ευχαριστώ, κύριε Πρόεδρε.
Ο κύριος Υπουργός, στην προσπάθειά του να δείξει ότι έχει κάνει έργο, κατέφυγε σε αναλήθειες, οι οποίες είναι πρωτοφανείς.
Είπε, δηλαδή, ότι όταν έφερε στη Βουλή και συγκεκριμένα στην αρμόδια επιτροπή σχέδιο νόμου, με το οποίο έπαιρνε τη μορφή κακουργήματος ή κατοχή ή το φέρειν Καλάσνικοφ, εγώ αντέδρασα και ανέγνωσα τα Πρακτικά.
Από τα Πρακτικά, κύριε Πρόεδρε, το πνεύμα το οποίο συνάγεται ήταν το εξής και επιμένω ακόμα σ’ αυτήν την άποψη: ότι δεν μπορεί να είναι ίδια η αντιμετώπιση ενός ορεσίβιου των Λευκών Όρεων ο οποίος έχει από κακή –αλλά, εν πάση περιπτώσει- παράδοση ένα μικρό όπλο μαζί του, με τον κακοποιό ο οποίος περιφέρεται έξω από μία τράπεζα κουβαλώντας ένα Καλάσνικοφ. Άλλη πρέπει να είναι η μία αντιμετώπιση και άλλη η άλλη. Και με άκουσε ο κύριος Υπουργός και ενώ ήταν κακούργημα η μεταφορά οποιουδήποτε όπλου, το μετέτρεψε και έκανε κακούργημα μόνο το μακρύκανο. 
Εάν εγώ ήμουν κακός με αυτήν τη θέση, γιατί με ακούσατε, κύριε Υπουργέ και αλλάξατε το σχετικό άρθρο;</Speech>
ΠΡΟΕΔΡΕΥΩΝ (<ChairmanSpeech><Parlmember>Βύρων Πολύδωρας</Parlmember>): Δεν είναι προσωπικό. Είναι πολιτικό ζήτημα…</ChairmanSpeech>
<Speech><Parlmember>ΧΡΗΣΤΟΣ ΜΑΡΚΟΓΙΑΝΝΑΚΗΣ</Parlmember>: Προσωπικό είναι!</Speech>
ΠΡΟΕΔΡΕΥΩΝ (<ChairmanSpeech><Parlmember>Βύρων Πολύδωρας</Parlmember>): Στη δευτερολογία σας θα το αναπτύξετε περισσότερο.</ChairmanSpeech> 
<Speech><Parlmember>ΧΡΗΣΤΟΣ ΜΑΡΚΟΓΙΑΝΝΑΚΗΣ</Parlmember>: Και ο κύριος Υπουργός έκανε το δεύτερο ατόπημα και αναφέρθηκε σε ένα επεισόδιο που είχα με την κ. Πιπιλή, διότι –λέει- η κ. Πιπιλή με έψεξε διότι αντιδρούσα. 
Η κ. Πιπιλή είπε το εξής πράγμα: ότι δεν πρέπει να προστατεύουμε εκείνους που, όταν κατεβαίνουν οι Μητσοτάκηδες και η Μπακογιάννη στην Κρήτη, βγάζουν τα όπλα και πυροβολούν.</Speech> 
ΠΡΟΕΔΡΕΥΩΝ (<ChairmanSpeech><Parlmember>Βύρων Πολύδωρας</Parlmember>): Εντάξει, κύριε Μαρκογιαννάκη.</ChairmanSpeech>
<Speech><Parlmember>ΧΡΗΣΤΟΣ ΜΑΡΚΟΓΙΑΝΝΑΚΗΣ</Parlmember>: Παρακαλώ, κύριε Πρόεδρε.
Εξεμάνην, διότι περιόρισε την κακή συνήθεια μόνο σε δύο πρόσωπα και βγήκα και είπα ότι αυτό έχει ήδη εκλείψει και η κοινωνία το επέβαλε, αλλά προεχόντως όταν κατέβαινε ο κ. Παπανδρέου, ο κ. Σημίτης, ο κ. Σαμαράς και οι άλλοι, τότε γινόταν ο κακός χαμός. Αυτή ήταν η αιτία της σύγκρουσής μου με την κ. Πιπιλή.
Άλλη φορά, λοιπόν, κύριε Υπουργέ, να προσέχετε.</Speech>
ΠΡΟΕΔΡΕΥΩΝ (<ChairmanSpeech><Parlmember>Βύρων Πολύδωρας</Parlmember>): Εντάξει, κύριε Μαρκογιαννάκη. Ήταν πολιτικός λόγος και όχι προσωπικός. Ελπίζω να μη δώσει μακρά συνέχεια ο κύριος Υπουργός.
Κύριε Υπουργέ, έχετε ένα λεπτό για να κάνετε το σχολιασμό σας.</ChairmanSpeech>
<Speech><Parlmember>ΧΡΗΣΤΟΣ ΠΑΠΟΥΤΣΗΣ</Parlmember> (Υπουργός Προστασίας του Πολίτη): Όμως, είναι απαραίτητος ο σχολιασμός, κύριε Πρόεδρε.
Γιατί θέλω να πω στον κ. Μαρκογιαννάκη, ότι η αναφορά μου σ’ εσάς δεν ήταν για να σας κατηγορήσω. Ήταν μία αναφορά για να δείξω ότι υπήρξαν διαφορετικές προσεγγίσεις. Ακόμα και για ένα θέμα, όπως το Καλάσνικοφ, που είναι ένα θέμα κρίσιμο και πασιφανές, υπήρχαν διαφορετικές προσεγγίσεις. 
Το γεγονός ότι εγώ, όπως γνωρίζετε πολύ καλά, στην κοινοβουλευτική μου πρακτική ακούω τους συναδέλφους μου, νομίζω ότι είναι ίδιον της δημοκρατικής μου ευαισθησίας και κάτι το οποίο το έχουν χαιρετήσει επανειλημμένως όλοι οι συνάδελφοι. Επομένως, το να αλλάζω κάτι, είναι γιατί το πιστεύω και γιατί αντιμετωπίζω το σωστό. 
Σε καμμία περίπτωση δεν ήθελα να θίξω εσάς. Θέλω να πω, όμως, ότι είναι πολύ δύσκολο για τον πολιτικό κόσμο της χώρας, για θέματα τα οποία είναι πολύ κρίσιμα για την ασφάλεια και τη ζωή των ανθρώπων, να βρούμε κοινούς τόπους. Αυτό εννοούσα.
Ευχαριστώ πολύ, κύριε Πρόεδρε.</Speech>
ΠΡΟΕΔΡΕΥΩΝ (<ChairmanSpeech><Parlmember>Βύρων Πολύδωρας</Parlmember>): Επαρκές το σχόλιό σας και εποικοδομητικό, θα έλεγα. 
Η κ. Ντόρα Μπακογιάννη, πρώτη επερωτώσα, παρακαλείται να λάβει το λόγο για δευτερολογία και ύστερα θα εισέλθουμε στον κύκλο των Κοινοβουλευτικών Εκπροσώπων. 
Ορίστε, κυρία Πρόεδρε, έχετε το λόγο.</ChairmanSpeech>
<Speech><Parlmember>ΘΕΟΔΩΡΑ ΜΠΑΚΟΓΙΑΝΝΗ</Parlmember>: Να μου δώσετε λίγο χρόνο όμως, γιατί πριν δεν μου δώσαστε.</Speech> 
ΠΡΟΕΔΡΕΥΩΝ (<ChairmanSpeech><Parlmember>Βύρων Πολύδωρας</Parlmember>): Πόσο χρόνο θέλετε;</ChairmanSpeech>
<Speech><Parlmember>ΘΕΟΔΩΡΑ ΜΠΑΚΟΓΙΑΝΝΗ</Parlmember>: Λίγο παραπάνω χρόνο.</Speech>
ΠΡΟΕΔΡΕΥΩΝ (<ChairmanSpeech><Parlmember>Βύρων Πολύδωρας</Parlmember>): Θα υπάρξει ανοχή.</ChairmanSpeech>
<Speech><Parlmember>ΘΕΟΔΩΡΑ ΜΠΑΚΟΓΙΑΝΝΗ</Parlmember>: Θα ήθελα να βάλω λίγο τα πράγματα στη θέση τους, διότι αν απλά ανησυχούσα πριν προσέλθω για τη συζήτηση αυτής της επερώτησης, τώρα ανησυχώ διπλά.
Το πρώτο πράγμα το οποίο διαπιστώνω, κυρίες και κύριοι συνάδελφοι, είναι ότι στην Κυβέρνηση Παπαδήμου και ενδεχομένως και πριν, στην κυβέρνηση Παπανδρέου, ο καθένας είναι μόνος του. 
Υπάρχει ο Υπουργός, ο οποίος θέλει να ταυτιστεί μάλιστα με την Ελληνική Αστυνομία. Κακώς, κύριε Υπουργέ. Δεν έχετε κανέναν λόγο να ταυτιστείτε με την Ελληνική Αστυνομία. Εγώ είμαι ο τελευταίος άνθρωπος, ο οποίος θα κάνει κριτική στην Ελληνική Αστυνομία, διότι διαχρονικά, ξέρω πολύ καλά το έργο το οποίο προσφέρει. Οι πολιτικές ηγεσίες, όμως, είναι κάτι άλλο. Άρα ούτε εσείς ταυτίζεστε με την Ελληνική Αστυνομία ούτε έχετε δικαίωμα να το κάνετε. 
Απολογείστε, όμως, εδώ για το σύνολο της Κυβέρνησής σας, διότι καλώς ή κακώς, μετέχετε σ’ ένα Υπουργικό Συμβούλιο. Εάν δεν λειτουργεί το Υπουργείο Ανάπτυξης, εάν δεν λειτουργεί κανένα άλλο Υπουργείο, εάν έχετε προβλήματα μεταξύ σας, δεν με αφορά. Και πάντως τα εσωκομματικά του ΠΑΣΟΚ, επίσης, δεν με αφορούν και δεν με αφορούν ως πολίτη. Εσείς έρχεστε σήμερα εδώ πέρα να μας πείτε ότι φταίει το Υπουργείο Ανάπτυξης. Εγώ δεν έχω κανένα πρόβλημα να φταίει ο κ. Χρυσοχοΐδης. Εκ μέρους του Υπουργικού Συμβουλίου εσείς απαντάτε και άρα χρεώνεστε όλο το Υπουργικό Συμβούλιο και όχι μόνο τα του οίκου σας. 
Έρχομαι τώρα στη ψυχολογία των Σωμάτων Ασφαλείας. Η ψυχολογία των Σωμάτων Ασφαλείας είναι καταρρακωμένη. Το ξέρετε πάρα πολύ καλά. Πώς θα μπορέσουν τα Σώματα Ασφαλείας να ξαναβρούν την ψυχολογία τους; 
Πρώτον, με την ηθική επιβράβευση. Δεν φτάνει κάθε φορά που έχουμε μια μεγάλη ανακάλυψη, που βρήκαμε έναν δολοφόνο ή δεν ξέρω τι, να βγαίνει το Υπουργείο και να λέει μπράβο. Και την ώρα όμως της δυσκολίας του αστυνομικού, να του σταθεί, να μην τον κατακεραυνώνει και να μην τον στέλνει στο πυρ το εξώτερον, πράγμα το οποίο αυτή η πολιτική ηγεσία πολλάκις έχει κάνει. 
Δεύτερον, ειδικό μισθολόγιο. Θα έρθει τώρα, κύριε Υπουργέ. Εδώ θέλω να σας δω. Είμαστε το μόνο κόμμα που ευθέως, για να μη μας μπερδεύετε με τα άλλα κόμματα –γιατί απολογηθήκατε συλλήβδην για ό,τι σας λένε όλα τα κόμματα- τοποθετηθήκαμε. Εμείς είμαστε πολύ καθαροί σε αυτά που λέμε. Το ειδικό μισθολόγιο της Αστυνομίας, πρέπει να είναι ειδικό μισθολόγιο. Τα παιδιά των 700 ευρώ της Αστυνομίας δεν μπορούν να μειώσουν τις αποδοχές τους. Δεν μπορείτε να υποχρεώνετε τον αστυνομικό να κάνει δύο δουλειές, γιατί απλούστατα δεν μπορεί να ζήσει. Σε μία φάση κοινωνικής έντασης και αυξημένης εγκληματικότητας, να προστατεύσετε το κύρος και το ηθικό του αστυνομικού. Άρα, ιδού η Ρόδος ιδού και το πήδημα, να δούμε τι θα γίνει στο ειδικό μισθολόγιο. 
Λαθρεμπόριο. Τώρα, κύριε Υπουργέ, θα με τρελάνετε. Μαζί ήμασταν στο Δήμο Αθηναίων και καθόμασταν κάτω και λέγαμε από τότε ότι αν ένα βράδυ κυκλοφορήσει η Αστυνομία μαζί με το ΣΔΟΕ και δει τις νταλίκες με τα κινέζικα και τους βουτήξει, την ίδια ώρα θα έχει πατάξει ένα μεγάλο μέρος του λαθρεμπορίου της Αθήνας. Εάν τότε, κύριε Υπουργέ, που ήμασταν εμείς στο Δήμο της Αθήνας είχαμε δύο ή τρία κρούσματα, αυτήν τη στιγμή, έχετε δύο ή τρία κρούσματα με τεράστιες νταλίκες την ημέρα! 
Δεν μπορεί, λοιπόν, να μου πει κανείς εμένα ότι μία κυβέρνηση δεν μπορεί να κάνει τον έλεγχο στην Πάτρα, τον έλεγχο στον Πειραιά και τον έλεγχο στο κέντρο της Αθήνας. Δεν κάνουν και τον κόπο να πάνε και μακριά. Μέσα στο κέντρο της Αθήνας έχετε τις αποθήκες. Και κλαίγεστε τώρα διότι παίρνουμε αστυνομικούς, τους έχουμε στις αποθήκες και τις φυλάνε, διότι δεν ξέρουμε εάν είναι λαθραία ή όχι. Μα για να τις βάλετε στις αποθήκες, βεβαίως είναι λαθραία. Πάρτε μια απόφαση, λοιπόν, και καταστρέψτε τα κατευθείαν. Τι κουβέντες είναι αυτές ότι καθόμαστε και παρακολουθούμε το φαινόμενο και λέμε ότι μας φταίει η ανάπτυξη, το άλλο Υπουργείο, δεν ξέρουμε, δεν είμαστε κ.λπ. και ξοδεύουμε και αστυνομικούς; 
Κέντρο υποδοχής λαθρομεταναστών. Εγώ σας είπα από την πρώτη στιγμή ότι κέντρο υποδοχής λαθρομεταναστών πρέπει να γίνει. Ορθώς λέτε ότι πρέπει να γίνουν και στην περιφέρεια. Βεβαίως πρέπει να γίνουν και στην περιφέρεια. Δεν μπορούν να γίνουν όλα μόνο στο κέντρο. Το θέμα είναι γι’ αυτούς που μαζεύετε από το κέντρο, να δημιουργήσετε επιτέλους, το κέντρο υποδοχής Αθήνας. Λέμε ότι είχαμε τα στρατόπεδα στον Ασπρόπυργο. Το κάνουμε, το ράνουμε δυο χρόνια, συζητάτε με τον Υπουργό Αμύνης, ο Υπουργός Αμύνης έχει τις απόψεις του και ο Δήμαρχος Αθηναίων άλλες. Δεν δικαιολογείται, όμως. Κάποια στιγμή κλείστε το. 
Σας είδα ιδιαιτέρως ευτυχή για τον συντονισμό του κ. Παγκάλου. Να σας πω τη «μαύρη» μου αλήθεια: εγώ δεν ανακάλυψα πού είναι αυτός ο συντονισμός. Τι συντονίζει ο κ. Πάγκαλος; Με τι χαρά μάς αναγγείλατε ότι ο συντονισμός του αποδίδει! Εγώ πάλι ίσως ζω σε άλλη πόλη, ίσως δεν έχω πάρει είδηση τίποτα, αλλά πάντως συντονισμό Παγκάλου δεν είδα. 
Μεταναστευτικές ροές. Ήρθατε εδώ πέρα και μας μιλήσατε για περίπου δέκα χρόνια, λέει. Να σας θυμίσω ότι ακόμα και η Νέα Δημοκρατία πέντε χρόνια έκανε, δεν ήταν δέκα. Υποθέτω ότι από την προηγούμενη κυβέρνηση του ΠΑΣΟΚ ήταν το πρόβλημα. Το λέω για να αρχίσουμε να μιλάμε σοβαρά μεταξύ μας.
Έχουμε το πρόβλημα. «Δουβλίνο». Σας το είπε ο κ. Μαρκογιαννάκης. Πρέπει να αλλάξει το «Δουβλίνο». Ως προς την πρωτοβουλία του Υπουργείου Εξωτερικών από κανέναν Υπουργό Εξωτερικών δεν έχω δει κάτι. Εγώ ως Υπουργός Εξωτερικών το είχα θέσει. Το δεύτερο θέμα που είχα θέσει, είναι οι ευρωπαϊκές συμβάσεις επαναπατρισμού. Καμμία πρωτοβουλία από το Υπουργείο Εξωτερικών δεν είδα. Θα μου πείτε: «Τι φταίω εγώ; Εγώ είμαι Υπουργός Εξωτερικών;». Σας είπα ότι απαντάτε εκ μέρους της Κυβερνήσεως στην οποία μετέχετε, γιατί αν απελπίζεστε, πάτε σπίτι σας και τελειώνει η υπόθεση.
(Στο σημείο αυτό την Προεδρική Έδρα καταλαμβάνει ο Στ΄ Αντιπρόεδρος της Βουλής κ. ΒΑΙΤΣΗΣ ΑΠΟΣΤΟΛΑΤΟΣ )
Επίσης, όταν έχετε σήμερα τους λαθρομετανάστες, βάλτε τους. Εγώ δεν είμαι ποτέ υπέρ της αρχής ούτε να τους πνίξουμε ούτε να τα γκρεμίσουμε ούτε ζω σε άλλο κόσμο, αλλά δώστε τους τη δυνατότητα του επαναπατρισμού με βάση την ευρωπαϊκή χρηματοδότηση, την οποία έχετε.
Σας είδα ιδιαιτέρως ευτυχή για την κατάσταση. Εγώ δεν είμαι ευτυχής, κύριε Υπουργέ. Σας είδα να επαίρεστε ότι περίπου αδικούμε όλο τον κόσμο κ.λπ.. Εγώ αντιλαμβάνομαι την πικρία ενός ανθρώπου ο οποίος παρακολουθεί στα δελτία ειδήσεων ένα θέμα να μεγεθύνεται. Πλην όμως, κύριε Υπουργέ, το θέμα είναι πάρα πολύ μεγάλο. Είναι πάρα πολύ μεγάλο και είναι υπαρκτό. Και αν σήμερα σας το φέραμε εδώ, είναι διότι βασίμως πιστεύουμε ότι πρέπει να αντιμετωπιστεί τώρα και ως αρμόδιος Υπουργός, έχετε υποχρέωση να το πάτε στο Υπουργικό Συμβούλιο και να βάλετε τους δικούς σας συναδέλφους να συνεργαστούν μαζί σας. 
Επανέρχομαι στο τελευταίο θέμα, το οποίο επιμελώς αποφασίσατε να μη μου απαντήσετε, θέμα διαδηλώσεων και καταστροφών στο κέντρο της Αθήνας. Με συγχωρείτε πάρα πολύ, κύριε Υπουργέ. Εδώ πέρα δεν σας φταίει κανένας άλλος Υπουργός, φταίτε εσείς. Φέρτε αλλαγή του θεσμικού πλαισίου. Το ελληνικό Σύνταγμα, προβλέπει ότι μπορούν να απαγορευτούν οι διαδηλώσεις στο ιστορικό κέντρο της Αθήνας. Να το κάνετε. Εμείς σας το προτείνουμε, διότι έτσι όπως πάμε, το ιστορικό κέντρο της Αθήνας θα καταστραφεί. Είναι δική σας αρμοδιότητα. Φέρτε τη. Να είστε έτοιμοι να αντιμετωπίσετε την Αριστερά, η οποία θα βγει στα κάγκελα, αλλά πολύ ολίγον με ενδιαφέρει, διότι εκείνοι έχουν την άποψη ότι μπορούν να κλείνουν λιμάνια, να κλείνουν την Ακρόπολη, να κρεμάνε πανό και να καταστρέφουν τον ελληνικό τουρισμό και την οικονομία της πόλης. Εμείς στη Δημοκρατική Συμμαχία έχουμε άλλη άποψη και εσείς καλείστε να πάρετε την πρωτοβουλία για να μας δώσετε τη δυνατότητα, εάν θέλετε αλλαγή του πλαισίου, να το ψηφίσουμε.
(Χειροκροτήματα)</Speech>
ΠΡΟΕΔΡΕΥΩΝ (<ChairmanSpeech><Parlmember>Βαΐτσης Αποστολάτος</Parlmember>): Ευχαριστούμε πάρα πολύ την κ. Μπακογιάννη.</ChairmanSpeech>
<Speech><Parlmember>ΧΡΗΣΤΟΣ ΠΑΠΟΥΤΣΗΣ</Parlmember> (Υπουργός Προστασίας του Πολίτη): Κύριε Πρόεδρε, επειδή η κυρία Πρόεδρος φεύγει, θα μπορούσα με την άδεια των συναδέλφων να της δώσω μία απάντηση;</Speech>
ΠΡΟΕΔΡΕΥΩΝ (<ChairmanSpeech><Parlmember>Βαΐτσης Αποστολάτος</Parlmember>): Έχετε το λόγο για μία παρέμβαση για ένα λεπτό.</ChairmanSpeech>
<Speech><Parlmember>ΧΡΗΣΤΟΣ ΠΑΠΟΥΤΣΗΣ</Parlmember> (Υπουργός Προστασίας του Πολίτη): Επειδή δικαίως μου έκανε το μοναδικό σημείο της κριτικής της το οποίο αποδέχομαι -το σημείο ότι μου διέφυγε η αναφορά στο θέμα των διαδηλώσεων- και επειδή η ίδια προτίθεται να φύγει, γι’ αυτόν το λόγο, θέλω να της δώσω μία απάντηση.
Πρώτα απ’ όλα, έχετε απόλυτα δίκιο και συμμερίζομαι τη γνώμη όλων εκείνων και κυρίως των πολιτών της Αθήνας και των ανθρώπων του εμπορικού κόσμου του κέντρου, οι οποίοι έχουν αισθανθεί περίπου αποκλεισμένοι από τον τόπο που ζουν και εργάζονται. Το θέμα των διαδηλώσεων, είναι πραγματικά ένα εξαιρετικά κρίσιμο θέμα. Επανειλημμένως έχουμε θέσει το θέμα της συζήτησης σε όλους τους αρμόδιους, δυστυχώς, φορείς και πράγματι η Κυβέρνηση, έχει αναλάβει την πρωτοβουλία διά του αρμοδίου Υπουργού Δικαιοσύνης, όπου έχουν ήδη συστήσει μία επιτροπή η οποία συζητά αυτές τις εκδοχές, αυτές τις διάφορες προτάσεις οι οποίες υπάρχουν. Ταυτοχρόνως όμως και ο Δήμαρχος της πόλης, ο κ. Καμίνης, έχει και αυτός συστήσει μία επιτροπή, καταλήγουν όμως...</Speech>
<Speech><Parlmember>ΑΘΑΝΑΣΙΟΣ ΠΛΕΥΡΗΣ</Parlmember>: Εμείς έχουμε καταθέσει σχέδιο νόμου, όπως ξέρετε.</Speech>
<Speech><Parlmember>ΧΡΗΣΤΟΣ ΠΑΠΟΥΤΣΗΣ</Parlmember> (Υπουργός Προστασίας του Πολίτη): Πολύ ωραία. Κοιτάξτε. Μιλούμε για εκείνους, οι οποίοι θέλουν να λειτουργεί το κέντρο της πόλης και να σεβόμαστε το δημοκρατικό Σύνταγμα της χώρας.</Speech>
<Speech><Parlmember>ΑΘΑΝΑΣΙΟΣ ΠΛΕΥΡΗΣ</Parlmember>: Διαβάστε το σχέδιο.</Speech>
<Speech><Parlmember>ΧΡΗΣΤΟΣ ΠΑΠΟΥΤΣΗΣ</Parlmember> (Υπουργός Προστασίας του Πολίτη): Δεν μιλούμε για σχέδια τα οποία είναι εκτός πλαισίου της συνταγματικής νομιμότητος. Μιλούμε για άλλα πράγματα.</Speech>
<Speech><Parlmember>ΑΘΑΝΑΣΙΟΣ ΠΛΕΥΡΗΣ</Parlmember>: Το έχετε δει; Εάν δεν το έχετε δει, μην το κρίνετε.</Speech>
<Speech><Parlmember>ΧΡΗΣΤΟΣ ΠΑΠΟΥΤΣΗΣ</Parlmember> (Υπουργός Προστασίας του Πολίτη): Απαντώντας, λοιπόν, στην κ. Μπακογιάννη, λέω ότι είμαι απόλυτα βέβαιος ότι και εσείς και τις δικές σας ιδέες και τις δικές σας απόψεις, θα έχετε την ευκαιρία να τις παρουσιάσετε κατά τη διάρκεια των συζητήσεων τις οποίες οργανώνουν τόσο ο Δήμος της Αθήνας όσο και το Υπουργείο Δικαιοσύνης. Όσον αφορά όμως εμάς, το δικό μας Υπουργείο, έχουμε ήδη καταθέσει τις προτάσεις μας, πρέπει να σας πω, με πολύ μεγάλη σκέψη και περίσκεψη γύρω από την υπόθεση αυτή, δεδομένου ότι δεν θυμάμαι άλλον Υπουργό –στην Αίθουσα αυτή βλέπω μόνο τον κ. Μαρκογιαννάκη, έφυγε ο κ. Πολύδωρας- να έχει αντιμετωπίσει στη διάρκεια της θητείας του τρεις χιλιάδες εννιακόσιες πορείες και διαδηλώσεις στο κέντρο της Αθήνας σε ενάμιση χρόνο.</Speech> 
ΠΡΟΕΔΡΕΥΩΝ (<ChairmanSpeech><Parlmember>Βαΐτσης Αποστολάτος</Parlmember>): Ευχαριστώ, κύριε Υπουργέ.</ChairmanSpeech>
<Speech><Parlmember>ΘΕΟΔΩΡΑ ΜΠΑΚΟΓΙΑΝΝΗ</Parlmember>: Μία φράση μόνο, κύριε Πρόεδρε.</Speech>
ΠΡΟΕΔΡΕΥΩΝ (<ChairmanSpeech><Parlmember>Βαΐτσης Αποστολάτος</Parlmember>): Χωρίς να γίνει διάλογος όμως, κυρία Μπακογιάννη, σας παρακαλώ.</ChairmanSpeech>
<Speech><Parlmember>ΘΕΟΔΩΡΑ ΜΠΑΚΟΓΙΑΝΝΗ</Parlmember>: Κύριε Υπουργέ, εγώ μαρξίστρια δεν είμαι. Αλλά έχει πει κάτι πολύ σωστό ο αείμνηστος Μαρξ: «Εάν δεν θέλεις να λύσεις ένα θέμα, στείλτο σε μία επιτροπή». 
Και ο Δήμαρχος της Αθήνας κάνει επιτροπή και το Υπουργείο Δικαιοσύνης κάνει επιτροπή και στο μεταξύ, μέσα σε αυτό το χειμώνα θα χαθούν πάνω από είκοσι πέντε χιλιάδες θέσεις εργασίας στην Αθήνα, διότι θα αδρανεί η πολιτεία και η Κυβέρνησή σας.</Speech>
ΠΡΟΕΔΡΕΥΩΝ (<ChairmanSpeech><Parlmember>Βαΐτσης Αποστολάτος</Parlmember>): Ευχαριστούμε πολύ την κ. Μπακογιάννη.
Κυρίες και κύριοι συνάδελφοι, έχω την τιμή να ανακοινώσω στο Σώμα ότι παρακολουθούν τη συνεδρίασή μας από τα άνω δυτικά θεωρεία, αφού προηγουμένως ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, πενήντα τέσσερις μαθητές και μαθήτριες και έξι εκπαιδευτικοί από το 1ο Γενικό Λύκειο Νέας Ιωνίας του Νομού Μαγνησίας.
Η Βουλή τους καλωσορίζει.
(Χειροκροτήματα απ’ όλες τις πτέρυγες της Βουλής)
Ξεκινάει ο κύκλος των Κοινοβουλευτικών Εκπροσώπων με τον κ. Νικόλαο Δένδια, Βουλευτή της Νέας Δημοκρατίας του Νομού Κερκύρας. 
Κύριε Δένδια, έχετε το λόγο.</ChairmanSpeech> 
<Speech><Parlmember>ΝΙΚΟΛΑΟΣ ΔΕΝΔΙΑΣ</Parlmember>: Ευχαριστώ, κύριε Πρόεδρε. 
Κύριε Υπουργέ, κατ’ αρχάς θέλω να πω ότι το θέμα είναι εξαιρετικά σοβαρό και γι’ αυτό είναι και φρόνιμο ο λόγος να είναι νηφάλιος. Φαντάζομαι ότι και ο δικός σας λόγος αυτήν τη στόχευση είχε. Στο μέσο της ομιλίας σας, λόγω των –εν πάση περιπτώσει- κοινοβουλευτικών αντεγκλήσεων τον οξύνατε αλλά φαντάζομαι δεν υπάρχει κανείς λόγος να συνεχίσουμε έτσι. 
Το πρόβλημα είναι πάρα πολύ μεγάλο, είναι υπαρκτό και το συνομολογούν όλοι και αυτό είναι σημαντικό. Εγώ θα ξεκινήσω αρχικά υπογραμμίζοντας και ταυτιζόμενος με τους λόγους ενίσχυσης της Ελληνικής Αστυνομίας. Στην εξαιρετικά δύσκολη συγκυρία που ζούμε, η Ελληνική Αστυνομία είναι ένα απαραίτητο στοιχείο προστασίας της ευζωίας ή μάλλον της επιβίωσης της ελληνικής κοινωνίας. 
Επειδή, όμως, μου αρέσει να λέω τα πράγματα όπως τα αισθάνομαι και χωρίς περιττούς καλλωπισμούς και απευθυνόμενος προς την ελληνική κοινωνία από το Βήμα αυτό, θέλω να πω στην ελληνική κοινωνία ότι και αυτή πρέπει να καθορίσει τη στάση της κατά τρόπο ευθύ, δηλαδή να αξιολογήσει το ρόλο της Ελληνικής Αστυνομίας.
Γιατί εγώ δεν αντιλαμβάνομαι, αφ’ ενός μεν την πρόταξη του αγαθού της ασφάλειας ως μέγιστο και ύπατο αγαθό, αφ’ ετέρου το δικαίωμα, ταυτοχρόνως, μιας κοινωνίας που διαδηλώνει, να εκφωνεί «μπάτσοι, γουρούνια, δολοφόνοι» και άλλα σχετικά. Η ελληνική κοινωνία, πρέπει να αποφασίσει ξεκάθαρα και δεν μπορεί να είναι «σχιζοφρενής». 
Κατά τη δική μας άποψη, την άποψη του κόμματος της Νέας Δημοκρατίας, η Ελληνική Αστυνομία όχι απλώς είναι απαραίτητο στοιχείο αλλά χρειάζεται ενίσχυση και όπως ορθά ελέχθη, χρειάζεται και ηθική και υλική ενίσχυση σε αυτήν τη δυσκολότατη φάση. Η ελληνική κοινωνία, πρέπει να έχει ευθεία στάση απέναντι στην Ελληνική Αστυνομία. Η «σχιζοφρενής» και «σχιζοειδής» αντιμετώπιση δεν βοηθάει, αντιθέτως συντείνει στο αδιέξοδο.
Πάμε τώρα στα θέματα του κέντρου της Αθήνας. Επειδή μου αρέσει η μεθοδολογία των πραγμάτων, θα τα χωρίσω σε τρεις διαφορετικές αιτίες, το μεταναστευτικό από τη μια πλευρά, την εγκληματικότητα και τα ζητήματα των διαδηλώσεων.
Μεταναστευτικό. Κύριε Υπουργέ, υπήρξατε λίγο οξύς όσον αφορά το παρελθόν της Νέας Δημοκρατίας. Νομίζω ότι δεν είχατε δίκιο. Νομίζω απλώς ότι η πίεση που δέχεσθε καθημερινά –και είναι κατανοητή- σας οδηγεί να αδικήσετε προηγούμενους συναδέλφους σας στο ρόλο αυτό και κόμματα που προσπάθησαν. 
Η Νέα Δημοκρατία έχει το εξής μεγάλο προτέρημα. Έθεσε το θέμα της μετανάστευσης στην ευρωπαϊκή του προοπτική. Συνθήκη της Λισαβόνας με διατάξεις για κοινή μεταναστευτική πολιτική το 2007, με ενέργειες Υπουργών της Νέας Δημοκρατίας. Ευρωπαϊκό Σύμφωνο για τη μετανάστευση και το άσυλο το 2008 με ενέργειες της Νέας Δημοκρατίας. 
Πρωτόκολλα επανεισδοχής λαθρομεταναστών μεταξύ Ευρωπαϊκής Ένωσης και τρίτων χωρών, γιατί είχαμε δει από την εμπειρία της Τουρκίας ότι τα διμερή δεν λειτουργούσαν. Ήταν πρωτοβουλία της Νέας Δημοκρατίας. Ενεργοποίηση FRONTEX στο Αιγαίο με ενέργειες της Νέας Δημοκρατίας. 
Αποτελεσματικό δίκαιο; Το καλύτερο νομίζω επί υπουργίας Προκόπη Παυλόπουλου με το ν. 3386/2005. Αντιθέτως, ο δικός σας νόμος, ο ν. 3838/2010 της κυβερνήσεως του ΠΑΣΟΚ –γι’ αυτό αναφέρομαι στο δικό σας νόμο- ήταν ένας νόμος που συντείνει στο πρόβλημα. 
Προειδοποιηθήκατε τότε ως Κυβέρνηση ΠΑΣΟΚ, ως κυβέρνηση του κ. Παπανδρέου, αλλά αγνοήσατε τις προειδοποιήσεις της Νέας Δημοκρατίας. Εμείς έχουμε ευθέως πει ότι ο νόμος αυτός πρέπει να αλλάξει.
Έρχομαι στο δεύτερο θέμα, αυτό της δημόσιας ασφάλειας. Εμείς κάναμε μια τεράστια προσπάθεια το καλοκαίρι του 2009, κυρίες και κύριοι συνάδελφοι, κύριε Υπουργέ. Καρτοκινητά, «κουκούλα» για το οποίο κατηγορηθήκαμε, υβριστήκαμε, γελοιοποιηθήκαμε. Δεν έχετε διανοηθεί να το αλλάξετε, διότι ήταν απαραίτητο μέχρι τώρα. 
Θυμάστε τι λέγατε ως αντιπολίτευση για το νόμο περί της «κουκούλας»; Ήσασταν δυόμισι χρόνια κυβέρνηση και δεν αλλάξατε ούτε ένα «και» από εκείνο το νόμο για το DNA, τις κάμερες για τις οποίες βγάζατε «φιλιππικούς» σε αυτήν την Αίθουσα. 
Αγαπητέ κύριε Πλεύρη και ο κ. Καρατζαφέρης είχε έρθει σε αυτήν την Αίθουσα και μίλησε εναντίον του νόμου για τις κάμερες με ένα σκεπτικό …</Speech>
<Speech><Parlmember>ΑΘΑΝΑΣΙΟΣ ΠΛΕΥΡΗΣ</Parlmember>: Όχι για τις κουκούλες, όμως.</Speech>
<Speech><Parlmember>ΝΙΚΟΛΑΟΣ ΔΕΝΔΙΑΣ</Parlmember>: Όχι για τις «κουκούλες». Και ο νυν Υπουργός κ. Βορίδης είχε αναπτύξει ένα ιδιόρρυθμο σκεπτικό εναντίον των καμερών.
Η Κυβέρνηση, πρέπει να ενεργοποιήσει τα εργαλεία που το 2009 περάσαμε. Εμείς θα είμαστε δίπλα σας στο θέμα της εγκληματικότητας, αλλά εδώ, κύριε Υπουργέ, -και απευθύνομαι προς την Κυβέρνηση κι όχι σ’ εσάς προσωπικά- έρχεται ένα τεράστιο εμπόδιο: η τροπολογία την οποία κατέθεσε ο Υπουργός Δικαιοσύνης κ. Παπαϊωάννου, για την αποσυμφόρηση των φυλακών. Δεν είναι πράγματα αυτά. Και το παρουσιάζει ως παρόμοιο προηγούμενης διατάξεως του κ. Χατζηγάκη, που αφορούσε την πενταετία, για την οποία εγώ είχα διευκρινίσει επί τη βάσει των γενικών αρχών του δικαίου, in dubio pro reo, ότι περιλαμβάνει κάθε μορφή πενταετίας. Και έρχεται με δεκαετίες και μιλάει για αποφυλακίσεις! Μα η Ελληνική Αστυνομία, οι άνθρωποι αυτοί που συνέλαβαν αυτούς, οι οποίοι σήμερα κρατούνται και αύριο, με απλή αίτηση και χωρίς οιονδήποτε έλεγχο, θα αφεθούν ελεύθεροι, θα «ανέβει στα κάγκελα» και θα έχει δίκιο. Πώς θα ζητήσουμε από τον Έλληνα αστυνομικό μεθαύριο, να συλλάβει οποιονδήποτε, όταν για αδικήματα τα οποία εξάπτουν την κοινή αντίληψη περί του δικαίου -να μην αναφερθώ, διότι λειτουργεί ερεθιστικά ακόμη κι η αναφορά των αδικημάτων- με απλή αίτηση και μετά από ενάμιση χρόνο κράτησης, θα είναι ελεύθεροι στο δρόμο; 
Ειλικρινώς, διατυπώνω μία παράκληση και σ’ εσάς, όπως τη διατύπωσα και στον κ. Παπαϊωάννου. Δεν έχουμε καμμία διάθεση ούτε να λαϊκίσουμε ούτε να φέρουμε σε δύσκολη θέση αυτήν την Κυβέρνηση, την οποία με κόστος στηρίζουμε. Μην την κατεβάσετε αυτήν την τροπολογία. Δεν βοηθάει. Σας παρακαλώ, μην την κατεβάσετε! 
Έρχομαι -και καταλήγω με αυτό- στο θέμα των διαδηλώσεων. Το θέμα των διαδηλώσεων είναι εξαιρετικά σημαντικό κι εδώ κάτι πρέπει να γίνει. Δεν μπορούν είκοσι άτομα να παραλύουν το κέντρο της πρωτεύουσας, κύριε Υπουργέ. Και αυτό πρέπει να λυθεί σε πραγματικό χρόνο, όχι σε μελλοντικό ή σε ιστορικό χρόνο. Καταλαβαίνω ότι δεν είναι εύκολο. Καταλαβαίνω ότι και η ελληνική κοινωνία κι όλοι εμείς, χρειάζεται να σταθούμε απέναντι σε μια παράδοση, η οποία εξαιτίας των τραυματικών ιστορικών εμπειριών της χώρας χτίστηκε μετά το ’74. 
Επίσης, καταλαβαίνω πόσο σημαντικό είναι να προασπίσουμε τα ανθρώπινα δικαιώματα και το δικαίωμα του Έλληνα πολίτη να διαδηλώνει. Έχουμε τεράστια ευαισθησία σ’ αυτό. Ξαναλέω ότι οι ιστορικές εμπειρίες του Έθνους μέσα από την πορεία του, έχουν λειτουργήσει καταλυτικά. Όμως, δεν μπορούν οι ιστορικές εμπειρίες του χθες, να λειτουργήσουν ως εμπόδιο για το αύριο του ίδιου του Έθνους, το οποίο υποτίθεται ότι δι’ αυτών των εμπειριών, προώρισται να επιβιώσει. 
Αυτήν τη στιγμή, δεν πρόκειται απλώς για ένα θέμα ανάλυσης αριθμών ή ανάλυσης των συνθηκών επιβίωσης του κέντρου της πόλης. Η χώρα μέσω των προβλημάτων του κέντρου, της πρωτεύουσάς της, είναι μια χώρα, η οποία δίνει προς την παγκόσμια κοινότητα, την εικόνα μιας απίστευτης κρίσης και νομίζω ότι οποιοδήποτε ορθό μέτρο παρθεί στη διαδικασία αυτής της αναζήτησης της καλύτερης λύσης για τον περιορισμό των διαδηλώσεων -υπό την έννοια της συνύπαρξης των νομίμων δραστηριοτήτων των υπολοίπων Ελλήνων πολιτών- είναι κάτι το οποίο θα στηρίξουμε όλοι.</Speech> 
ΠΡΟΕΔΡΕΥΩΝ (<ChairmanSpeech><Parlmember>Βαΐτσης Αποστολάτος</Parlmember>): Σας ευχαριστούμε, κύριε Δένδια. 
Το λόγο έχει ο Κοινοβουλευτικός Εκπρόσωπος του Κομμουνιστικού Κόμματος Ελλάδος και Βουλευτής Β΄ Αθήνας, κ. Ιωάννης Πρωτούλης, για έξι λεπτά.</ChairmanSpeech> 
<Speech><Parlmember>ΙΩΑΝΝΗΣ ΠΡΩΤΟΥΛΗΣ</Parlmember>: Ευχαριστώ, κύριε Πρόεδρε. 
Κυρίες και κύριοι συνάδελφοι, προς το τέλος άρχισε να γίνεται ενδιαφέρουσα η συζήτηση, γιατί έφυγε το κάδρο, το φόντο, που είναι η κατάσταση στο κέντρο της Αθήνας, και φάνηκε η πραγματική ουσία, ο στόχος και της συγκεκριμένης επερώτησης αλλά και άλλων δυνάμεων, που επιδιώκουν νέα μέτρα καταστολής για να δέσουν τον κόσμο χειροπόδαρα. 
Είναι αλήθεια ότι η ευρύτερη περιοχή του κέντρου της Αθήνας, έχει παραδοθεί στο έλεος της δράσης των κυκλωμάτων και των συμμοριών ναρκωτικών, της πορνείας και της εκμετάλλευσης μεταναστών. Πώς όμως έγιναν αυτά; Από παρθενογένεση; 
Η κ. Μπακογιάννη ανέφερε τον Μαρξ. Ανέφερε και πολλά άλλα στις τοποθετήσεις της. Δεν ανέφερε όμως ότι και η ίδια, που επερωτά σήμερα, έχει πολύ σοβαρές ευθύνες. Ανάμεσα στις υπόλοιπες κυβερνήσεις που κυβέρνησαν, έχει και η ίδια πολύ σοβαρές ευθύνες και σαν Δήμαρχος Αθηναίων. Αυτή η κατάσταση που υπάρχει, είναι και δημιούργημά της. 
Οι ευθύνες των κυβερνήσεων είναι τεράστιες, γιατί όχι μόνο δεν έλαβαν ουσιαστικά μέτρα για την προστασία της ζωής και της ασφάλειας των εργαζομένων που δουλεύουν και κατοικούν στο κέντρο και για την αντιμετώπιση της κάθε είδους εγκληματικής δράσης αλλά και με την πολιτική τους, ανέχθηκαν ή και συνέβαλαν στην ανάπτυξη αυτών των κυκλωμάτων. Με την ευθύνη και την ανοχή τους, μετέτρεψαν περιοχές του κέντρου σε ζώνες ελεύθερης διακίνησης ναρκωτικών και μη νόμιμης δράσης των κυκλωμάτων. Μέσα σ’ αυτές τις ζώνες, είναι που αναπτύχθηκε και η πορνεία, με μεγαλύτερα θύματα τις γυναίκες μετανάστριες κ.λπ.. 
Υπάρχει όμως ένα κρίσιμο ερώτημα, στο οποίο δεν αναφερθήκατε, ποιος ωφελείται από αυτήν την κατάσταση στο κέντρο της Αθήνας; Ποιος ωφελείται; Και εδώ πολύ περισσότερος κόσμος και από το Κομμουνιστικό Κόμμα Ελλάδας, που έχει μιλήσει αρχικά, σήμερα καταλαβαίνει ότι από αυτήν την γκετοποίηση, την υποβάθμιση και την εγκληματική δράση, είναι φανερό ότι επωφελούνται μεγάλα οικονομικά συμφέροντα, που θέλουν να γίνουν ιδιοκτησία τους ολόκληρα οικοδομικά τετράγωνα σε εξευτελιστική τιμή, να μετατραπούν από περιοχές κατοικίας και μικροεπαγγελματικής δραστηριότητας σε ζώνες υψηλής εμπορικής και τουριστικής εκμετάλλευσης.
Πέρα από το «ΡΙΖΟΣΠΑΣΤΗ», έχουν αναφερθεί και άλλες εφημερίδες και δημοσιεύματα, μάλιστα με απόρρητα έγγραφα των υπηρεσιών πληροφοριών, όπου αναφέρουν ότι ελληνικά και ξένα κυκλώματα, σπρώχνουν μετανάστες σε συγκεκριμένες περιοχές, για να υποβαθμιστούν ολόκληρες περιοχές και να πάρουν για ψιλοπράγματα τις περιουσίες ενός κόσμου. Γι’ αυτό και επιτράπηκε και ανέχθηκε η Κυβέρνηση και η σημερινή και η προηγούμενη, το στοίβαγμα των μεταναστών υπό άθλιες συνθήκες σε συγκεκριμένες περιοχές, επέμειναν στην απαγόρευση εξόδου από τη χώρα και στον εγκλωβισμό στην Ελλάδα του μεγαλύτερου όγκου μεταναστών και προσφύγων, που είχαν προορισμό άλλες χώρες της Ευρωπαϊκής Ένωσης. Και να αφήσουμε τώρα τα ψεύτικα τα δάκρυα για τη Συνθήκη του Δουβλίνου, γιατί την ψηφίσατε και την στηρίξατε, όπως στηρίξατε και ψηφίσατε όλες τις συνθήκες της Ευρωπαϊκής Ένωσης, όχι μόνο τη Σένγκεν και το ΠΑΣΟΚ και η Νέα Δημοκρατία και το ΛΑΟΣ.</Speech>
<Speech><Parlmember>ΑΘΑΝΑΣΙΟΣ ΠΛΕΥΡΗΣ</Parlmember>: Εμείς δεν ήμασταν τότε.</Speech>
<Speech><Parlmember>ΙΩΑΝΝΗΣ ΠΡΩΤΟΥΛΗΣ</Parlmember>: Παραδώσατε, επί της ουσίας, φτωχόκοσμο κυνηγημένο σε κυκλώματα μαύρης εργασίας αλλά και σε εγκληματικά κυκλώματα Ελλήνων και ξένων μαφιόζων. Στα σοκάκια της Κολιάτσου, τα υπόγεια είναι γεμάτα λαθρομετανάστες -τώρα βέβαια, λόγω της οικονομικής κρίσης άδειασαν- που δούλευαν φασόν στοιβαγμένοι δέκα, είκοσι, τριάντα και σαράντα. Τους παραδώσατε στα κυκλώματα μαύρης εργασίας. 
Αυτήν ακριβώς την κατάσταση, είναι που έρχονται σήμερα και αξιοποιούν διάφοροι μηχανισμοί και υπηρεσίες, ρατσιστικές οργανώσεις, συμμορίες, που το παίζουν προστάτες της τάξης και που θέλουν να αναπτυχθούν φαινόμενα μίσους, σύγκρουσης μεταξύ Ελλήνων και μεταναστών, με βάση το χρώμα, τη θρησκεία, για την καλλιέργεια και τη διάσπαση των εργαζομένων αλλά κυρίως για την προώθηση ευρύτερων αντιλαϊκών, αντιδραστικών σχεδιασμών. 
Οι διαδηλώσεις φέρνουν την πορνεία και τα ναρκωτικά; Οι διαδηλώσεις φέρνουν την εγκληματικότητα, τους τσαντάκηδες, το ότι δεν μπορεί να κυκλοφορήσει και να πάει μια βόλτα ένας γονιός με το παιδί του στο κέντρο της Αθήνας; Οι διαδηλώσεις είναι που φταίνε γι’ αυτό; 
(Στο σημείο αυτό κτυπάει προειδοποιητικά το κουδούνι λήξεως του χρόνου ομιλίας του κυρίου Βουλευτή)
Και επιδιώκετε μέσω του κλίματος φόβου, αβεβαιότητας και τρομοκρατίας, να δικαιολογηθούν τέτοια βάρβαρα μέτρα, για τα οποία εμείς σας το λέμε καθαρά, «με αυτό το πλευρό να κοιμάστε, δεν πρόκειται να περάσουν». Σας το λέμε και το δηλώνουμε καθαρά. Γιατί στόχο, έχετε όλους τους εργαζόμενους και το φτωχό λαό που υποφέρει. Θέλετε επί της ουσίας, όχι μόνο να υποφέρει από τη φτώχεια, την ανέχεια, την ανεργία και την εγκληματικότητα στο κέντρο της Αθήνας αλλά να του κλείσετε και το στόμα, να τσακιστεί το εργατικό λαϊκό κίνημα και να αποπροσανατολιστεί και ο κόσμος, να εγκλωβιστεί η λαϊκή αγανάκτηση σε αντιδραστική κατεύθυνση. Να συσκοτιστεί -με μια κουβέντα- το ποιοι είναι οι μεγάλοι υπεύθυνοι, οι μεγάλοι ληστές και οι εκμεταλλευτές του μόχθου του.
 (Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Με την άδεια σας, κύριε Πρόεδρε, θα παρακαλούσα να ολοκληρώσω.
Υπάρχει όμως ένα ερώτημα, τι αποτέλεσμα είχε η ενίσχυση στο μηχανισμό καταστολής στην αντιμετώπιση της εγκληματικότητας; 
Και ο φετινός προϋπολογισμός της συγκυβέρνησης, που στηρίζεται και από τη Δημοκρατική Συμμαχία, είναι ξανά φουσκωμένος όσον αφορά τα Σώματα Ασφαλείας, όχι βέβαια για τους μισθούς του προσωπικού αλλά είναι αυξημένος για κατασταλτικούς μηχανισμούς, για την αύξηση του προσωπικού, για την ενίσχυση της λειτουργίας επιχειρήσεων άμεσης επέμβασης. Υπάρχει πρόβλεψη μάλιστα για τα ανάλογα κονδύλια, που αφορούν τη μετακίνηση του προσωπικού για την αντιμετώπιση έκτακτων αναγκών και υπάρχει πρόνοια, για τη συνέχιση της λειτουργίας του συστήματος C4I.
Επίσης, τα τρία τελευταία χρόνια είναι έντονος ο αντιμεταναστευτικός προσανατολισμός, η κατασταλτική δραστηριότητα με την αύξηση των δαπανών για Λιμενικό Σώμα, Ελληνική Ακτοφυλακή κ.λπ.. Όλα αυτά τα χρόνια, είχαμε ομάδες «ΔΙΑΣ», «ΔΕΛΤΑ», όμως η εγκληματικότητα αυξάνεται. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Δεν είναι ούτε ανικανότητα ούτε έλλειψη σχεδιασμού και ειδικών επιχειρησιακών σχεδίων, όπως αναφέρει η επερώτηση. Είναι θέμα προσανατολισμού των Σωμάτων Ασφαλείας, γιατί αυτά τα χρόνια, αντί να αντιμετωπίζεται το έγκλημα, έχουν πολλαπλασιαστεί ταυτόχρονα –κάτι που δεν αναφέρουν οι στατιστικές- οι συλλήψεις και οι διώξεις συνδικαλιστών για αγωνιστικές παρεμβάσεις, η δράση αστυνομικών δυνάμεων μέσα στις ίδιες τις διαδηλώσεις, έχουν πυκνώσει οι προβοκάτσιες. 
Αυτός είναι ο προσανατολισμός και όχι το οργανωμένο έγκλημα, το οποίο αποτελεί μια τεράστια επιχείρηση με υπέρογκα κέρδη, στο πλαίσιο της καπιταλιστικής οικονομίας. Είναι ψέμα ότι αυτή η νοσηρή κατάσταση δεν αφορά και άλλες μεγάλες μητροπόλεις του καπιταλισμού με πρώτη και κύρια, την πρωτεύουσα της Ευρωπαϊκής Ένωσης, τις Βρυξέλλες.</Speech> 
ΠΡΟΕΔΡΕΥΩΝ (<ChairmanSpeech><Parlmember>Βαΐτσης Αποστολάτος</Parlmember>): Ολοκληρώστε, κύριε Πρωτούλη.</ChairmanSpeech> 
<Speech><Parlmember>ΙΩΑΝΝΗΣ ΠΡΩΤΟΥΛΗΣ</Parlmember>: Ολοκληρώνοντας, το Κομμουνιστικό Κόμμα Ελλάδας, απευθύνεται σε όλους τους κατοίκους του κέντρου, των συνοικιών της Αθήνας αλλά και της υπόλοιπης Αττικής –γιατί αυτή η απαράδεκτη κατάσταση εξαπλώνεται- να διεκδικήσουν οργανωμένα, στηριζόμενοι στη δράση των ταξικών συνδικάτων, φορέων και συλλόγων που έχουν αναπτύξει πρωτοπόρα δράση, να ματαιωθούν οι σχεδιασμοί για την παράδοση του ιστορικού κέντρου στο μεγάλο κεφάλαιο, να νομιμοποιηθούν οι μετανάστες, ειδικά αυτοί που είναι χρόνια στη χώρα μας, να φτιαχτούν ανθρώπινοι χώροι φιλοξενίας με σίτιση, περίθαλψη και νομική βοήθεια για τους άστεγους μετανάστες, να στηριχθούν και να αναπτυχθούν τα κέντρα πρόληψης και οι θεραπευτικές κοινότητες που υποχρηματοδοτούνται και κοντεύουν να κλείσουν.
Πολύ περισσότερο, θεωρούμε ότι αυτά τα μέτρα που προτείνει το ΚΚΕ –και τα οποία έχει καταθέσει επανειλημμένα και στο Δημοτικό Συμβούλιο του Δήμου Αθηναίων- αφορούν και Έλληνες και μετανάστες, για να μη γίνονται έρμαια των εγκληματικών κυκλωμάτων. 
Ευχαριστώ πολύ, κύριε Πρόεδρε.</Speech> 
ΠΡΟΕΔΡΕΥΩΝ (<ChairmanSpeech><Parlmember>Βαΐτσης Αποστολάτος</Parlmember>): Ευχαριστούμε τον Κοινοβουλευτικό Εκπρόσωπο του Κομμουνιστικού Κόμματος Ελλάδας.
Ο κ. Αθανάσιος Πλεύρης, Βουλευτής Β΄ Αθήνας και Κοινοβουλευτικός Εκπρόσωπος του Λαϊκού Ορθόδοξου Συναγερμού, έχει το λόγο.</ChairmanSpeech> 
<Speech><Parlmember>ΑΘΑΝΑΣΙΟΣ ΠΛΕΥΡΗΣ</Parlmember>: Ευχαριστώ, κύριε Πρόεδρε. 
Είναι ωραία να μιλάμε θεωρητικά. Ως Λαϊκός Ορθόδοξος Συναγερμός από τις 8/3/2011 έχουμε καταθέσει πρόταση νόμου για τις πορείες και μάλιστα σε ένα κομμάτι, κύριε Υπουργέ, αποδεχόμαστε την πρόταση του Ιδρύματος Μαραγκοπούλου, επειδή σπεύσατε να μιλήσετε, χωρίς να γνωρίζετε το νόμο, τον οποίο έχουμε καταθέσει. Πρακτικά, ζητάμε αυτό που γίνεται σε όλες τις χώρες, ότι οι πορείες θα μπορούν να γίνονται, αλλά τμήμα των οδών θα μένει ανοικτό για να μπορεί να εξυπηρετείται η κοινωνική ζωή της χώρας. 
Καταθέτω στα Πρακτικά το σχέδιο νόμου. Μπορεί κάποιος να μη συμφωνεί μαζί του, αλλά εμείς δεν συστήνουμε επιτροπές παρά επιτροπών για να συζητούν. Καταθέτουμε κάτι, γιατί τα ζητήματα είναι πρακτικά. 
(Στο σημείο αυτό ο Βουλευτής κ. Αθανάσιος Πλεύρης καταθέτει για τα Πρακτικά την προαναφερθείσα πρόταση νόμου, η οποία βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
Ερχόμαστε στο κομμάτι του Κέντρου της Αθήνας. Πραγματικά, θεωρώ ότι υπήρξε πρόκληση από αυτά, τα οποία ειπώθηκαν από τον κύριο Υπουργό. Εμμέσως πλην σαφώς, πήγε να κάνει όλους συνυπεύθυνους γι’ αυτό που συμβαίνει! 
Μπορείτε να διαφωνείτε με τις θέσεις μας –και εμείς διαφωνούμε σε πολλά μαζί σας, κύριε Υπουργέ- όμως δεν είναι δυνατόν να μην αναγνωρίζετε το δικαίωμα να έχουμε συγκεκριμένες θέσεις, οι οποίες δεν πρέπει να εξυπηρετούν άλλους λόγους. Από το 2002 που υπάρχουμε, αυτά τα πράγματα λέμε. Μιλάμε για τον περιορισμό των μεταναστών, όταν κάποιοι εδώ πέρα καλωσόριζαν τους μετανάστες ή όταν κάποιοι δίνουν δικαίωμα ψήφου στους λαθρομετανάστες. 
Έχουμε μια συγκεκριμένη ιδεολογική κατεύθυνση, μπορείτε να την κρίνετε, αλλά φθάνει πια αυτή η «καραμέλα» πως ό,τι κάνουμε, το κάνουμε για ψηφοθηρικούς λόγους. Εμείς πιστεύουμε ότι η Ευρώπη έχει έθνη και πως αυτά τα έθνη πρέπει να προστατευθούν, ξεκάθαρα, πέρα από εγκληματικότητες και οτιδήποτε. 
Στο μόνο που θα συμφωνήσω μαζί σας είναι ότι προφανώς η καταγγελία του Δουβλίνου δεν μπορεί να είναι λύση, όχι μόνο γιατί θα μας βγάλουν από τη Σένγκεν, αλλά διότι η λύση δεν είναι οι χώρες της Ευρώπης να μεταφέρουν το πρόβλημα από τη μία στην άλλη. Εμείς λέμε ευθέως πως γίνεται μια εισβολή στην Ευρώπη και η Ευρώπη πρέπει να προστατευθεί. 
Η πρόταση που κάνουμε είναι η πρόταση των αντικινήτρων. Δεν λέμε ούτε να ρίξουμε κόσμο στη θάλασσα ούτε να πυροβολήσουμε. Μιλάμε για ασφαλή φύλαξη συνόρων και αντικίνητρα, να ξέρει αυτός που θα μπει μέσα στην Ευρώπη ότι δεν πρόκειται να περάσει καλά και έτσι να μην έχει κίνητρο να έλθει.  Ό,τι δίνει κίνητρο είτε για εργασία είτε για παρουσία είτε για να μπορεί να μισθώνει σπίτια, είτε οτιδήποτε, είναι λόγος προσέλκυσης. Και δυστυχώς, το ΠΑΣΟΚ με τη ψήφο των μεταναστών ουσιαστικά «χτύπησε το καμπανάκι» ότι εδώ πέρα δημιουργείται ένα φιλικό πλαίσιο. 
Μέσα σε αυτό το σκεπτικό και εμείς λέμε ότι δεν πρέπει να γίνει τζαμί στο κέντρο της πόλεως. Θα είναι ένα μήνυμα που θα λέει ότι πλέον η Αθήνα έχει και τζαμί, μάλιστα σε χωρητικότητα μεγαλύτερο και από την Μητρόπολη Αθηνών και άρα, μπορείτε να έρθετε.
Συνεπώς, τα κόμματα που εδώ κόπτονται για την γκετοποίηση του κέντρου της Αθήνας, να μας απαντήσουν τι θα γίνει εάν κτιστεί το τζαμί. Ευτυχώς, στο αρμόδιο αυτή τη στιγμή Υπουργείο βρισκόμαστε εμείς. Όσο βρισκόμαστε εκεί δεν πρόκειται να υλοποιηθούν τέτοια πράγματα. 
Οφείλω να πω ότι είναι η δεύτερη, η τρίτη φορά που η Δημοκρατική Συμμαχία κάνει μία επερώτηση προς αυτήν την κατεύθυνση. Εγώ το θεωρώ ιδιαιτέρως θετικό, άσχετα εάν βλέπω μία φοβία, όχι στις τοποθετήσεις, αλλά στην ίδια την ερώτηση και να πει ξεκάθαρα ότι το βασικό πρόβλημα της εγκληματικότητας στο κέντρο της Αθήνας είναι η λαθρομετανάστευση. Μην κοροϊδευόμαστε. Αυτό είναι το βασικό πρόβλημα.
Γελάει ο κ. Δρίτσας.</Speech>
<Speech><Parlmember>ΘΕΟΔΩΡΟΣ ΔΡΙΤΣΑΣ</Parlmember>: Γελάω, για να μην κλάψω.</Speech>
<Speech><Parlmember>ΑΘΑΝΑΣΙΟΣ ΠΛΕΥΡΗΣ</Parlmember>: Μεθαύριο, όμως, το Υπουργείο Δικαιοσύνης φέρνει τροπολογία –εδώ είναι στοιχεία, κύριε Δρίτσα- που λέει ότι από τους δώδεκα χιλιάδες πεντακόσιους που είναι στις φυλακές, οι επτά χιλιάδες είναι αλλοδαποί.</Speech> 
<Speech><Parlmember>ΘΕΟΔΩΡΟΣ ΔΡΙΤΣΑΣ</Parlmember>: Επειδή δεν έχουν χαρτιά. Μη λέτε ψέματα.</Speech>
<Speech><Parlmember>ΑΘΑΝΑΣΙΟΣ ΠΛΕΥΡΗΣ</Parlmember>: Δε λέω ψέματα! Θα σας αποδείξω ότι εσείς λέτε ψέματα. Οι τέσσερις χιλιάδες πεντακόσιοι είναι για κακούργημα, κύριε Δρίτσα, για ποινές άνω των πέντε ετών, για βιασμούς, για δολοφονίες, για ληστείες. Αυτά δεν τα βλέπετε στο κέντρο της Αθήνας; Το 80% των ληστειών γίνονται από αλλοδαπούς. Για χαρτιά δεν είναι μέσα. Είναι μέσα για ποινές βίαιης εγκληματικότητας. Τους καλύπτει η Αριστερά. Τρέχει στις συνοικίες που πλήττονται, όπως είναι ο Άγιος Παντελεήμονας, η Κυψέλη, το κέντρο της Αθήνας και παρέχει προστασία σ’ αυτά τα εγκληματικά στοιχεία, που μπαίνουν στις ελληνικές φυλακές. 
Κύριε Υπουργέ, πώς έρχεται το Υπουργείο Δικαιοσύνης -και εδώ βέβαια, δεν ευθύνεστε εσείς, εγώ ξέρω να κάνω τον επιμερισμό- και λέει ότι έχουμε δωδεκάμισι χιλιάδες κόσμο, ενώ μόνο εννέα χιλιάδες είναι η δύναμη των φυλακών; Οι αλλοδαποί, εάν είχαν την εγκληματικότητα που τους αναλογεί βάσει του ποσοστού που είναι στην ελληνική επικράτεια, δεν θα είχαμε πρόβλημα στις ελληνικές φυλακές.
Τι κάνει η Κυβέρνηση; Κάνει το ακριβώς αντίθετο. Έρχεται και μειώνει τις ποινές για τους διακινητές λαθρομεταναστών. Είναι το περίφημο νομοσχέδιο που θέλει να φέρει ο κ. Παπαϊωάννου. Μειώνει τις ποινές για τους εμπόρους ναρκωτικών και λέμε ότι έχουμε πρόβλημα ναρκωτικών. Περνάει μεν επικοινωνιακά ότι προστατεύουμε τον χρήστη, δεν λέει όμως παράλληλα ότι στο νομοσχέδιο που κατατέθηκε μειώνονται και οι ποινές για τους εμπόρους ναρκωτικών, ακόμη και για τις διακεκριμένες περιπτώσεις.
Έρχεται εδώ με μία τροπολογία και λέει να βγει κόσμος έξω. Ποιοι; Αυτοί που έχουν πάνω από πέντε χρόνια. Αυτοί, δηλαδή, που θα βγουν και θα πάνε μετά στις γειτονιές της Αθήνας.
Από την άλλη πλευρά, για τον καναλάρχη και το επεισόδιο στο Βόλο, είδατε τι έγινε; Αλλοδαπός που είχε βγει με άδεια από τις φυλακές. Εσείς, κύριε Υπουργέ, έχετε ευθύνη; Έχετε. Η προσωπική σας ευθύνη –σας το λέω συγκεκριμένα- είναι η Υπατία. Είναι ξεκάθαρη, προσωπική σας ευθύνη. Τους δόθηκε και άλλη εξάμηνη παράταση αναβολής απέλασης. Μερικοί από αυτούς ήδη εμπλέκονται σε εγκληματικές δράσεις. Στα Χανιά υπάρχει δικογραφία για απόπειρα βιασμού για έναν από αυτούς.
Κύριε Υπουργέ, απαντήστε μας από αυτό εδώ το Βήμα -που λέτε ότι κάνετε προσπάθεια- γιατί δόθηκε και άλλη παράταση στην αναβολή απέλασης των διακοσίων τριάντα τεσσάρων της Υπατίας; Δεν δώσατε εκεί μήνυμα ως Κυβέρνηση και ως Υπουργός ότι κάποιοι που καταλαμβάνουν μία σχολή, αντί να έχουν τις συνέπειες που προβλέπει ο νόμος, τους πριμοδοτούμε; Για ποιο λόγο δεν εκτελείτε τις αποφάσεις που υπάρχουν για επαναπροώθηση; Εκεί δεν έχετε πρόβλημα, κύριε Υπουργέ. Μπορείτε να τους στείλετε. Γιατί δεν τις υλοποιείτε και τους δίνετε αναβολή εκτέλεσης; Δεν είναι αυτό ένα μήνυμα; 
Συνεπώς, οπωσδήποτε αντιλαμβάνομαι κάποιες ενστάσεις που λέτε ότι η εύκολη κριτική δεν ευνοεί, αλλά από την άλλη πλευρά, μην προσπαθείτε να παρουσιάσετε ότι η πολιτική ηγεσία κάνει ό,τι πρέπει και είναι ο κακός δήμος ή η δημοτική αρχή μόνο, που αν δεν υπήρχαν αυτοί -στο κάτω-κάτω και δική σας είναι, με τη δική σας στήριξη έχει βγει αυτή η δημοτική αρχή- θα είχε λυθεί το πρόβλημα. Ακόμα και για το κομμάτι του παραεμπορίου ευθύνεστε ως πολιτική ηγεσία. Και δεν λέω φυσική, γιατί η φυσική ηγεσία παίρνει εντολές.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Αυτή τη στιγμή έχουμε ψηφίσει την κατάργηση του ασύλου, μπορείτε να μπείτε μέσα, η Δημοτική Αστυνομία δεν μπορεί να μπει μέσα να πιάσει το υλικό του παραεμπορίου που υπάρχει και εσείς και σε επίκαιρη ερώτηση που έγινε εδώ μέσα λέτε ότι δεν έχει καταργηθεί το άσυλο και δεν θα μπούμε μέσα.</Speech>
ΠΡΟΕΔΡΕΥΩΝ (<ChairmanSpeech><Parlmember>Βαΐτσης Αποστολάτος</Parlmember>): Παρακαλώ, ολοκληρώστε, κύριε συνάδελφε.</ChairmanSpeech>
<Speech><Parlmember>ΑΘΑΝΑΣΙΟΣ ΠΛΕΥΡΗΣ</Parlmember>: Παραβιάζετε έτσι το νόμο.</Speech>
ΠΡΟΕΔΡΕΥΩΝ (<ChairmanSpeech><Parlmember>Βαΐτσης Αποστολάτος</Parlmember>): Ευχαριστούμε τον Κοινοβουλευτικό Εκπρόσωπο του ΛΑΟΣ κ. Αθανάσιο Πλεύρη.
Ακολουθεί ο Βουλευτής Α΄ Πειραιά και Νήσων και Κοινοβουλευτικός Εκπρόσωπος του ΣΥΡΙΖΑ κ. Θεόδωρος Δρίτσας.
Έχετε από τη θέση σας έξι λεπτά.</ChairmanSpeech>
<Speech><Parlmember>ΘΕΟΔΩΡΟΣ ΔΡΙΤΣΑΣ</Parlmember>: Ευχαριστώ πολύ, κύριε Πρόεδρε.
Θα ήθελα να πω πριν απ’ όλα, μια και ήταν έντονη η αντιπαράθεση που αναγκάστηκα να κάνω στον προλαλήσαντα ομιλητή του Λαϊκού Ορθόδοξου Συναγερμού, όπου διαρκώς επιμένουν με ρατσιστικό, δηλητηριώδη λόγο να αναδιαμορφώνουν όσο μπορούν -ελπίζω ότι δεν μπορούν- τις πιο παθογενείς, επικίνδυνες καταστάσεις στον ελληνικό δημόσιο βίο, να του πω ότι αυτά τα στοιχεία που επικαλέστηκε είναι ψευδή. Οι καταστάσεις των κρατουμένων και καταδικασμένων στις ελληνικές φυλακές αποδεικνύουν το εντελώς αντίθετο, ότι οι περισσότεροι, Έλληνες και αλλοδαποί, είναι για ναρκωτικά και για παράνομη είσοδο στη χώρα. Οι άλλες εγκληματικές πράξεις υπολείπονται κατά πολύ αυτής. Αν μεταξύ αυτών που υπέπεσαν σε εγκληματικές πράξεις είναι και αλλοδαποί, προφανώς κανείς δεν μπορεί να το αμφισβητήσει αυτό. Έτσι είναι. Η διόγκωση...</Speech>
ΠΡΟΕΔΡΕΥΩΝ (<ChairmanSpeech><Parlmember>Βαΐτσης Αποστολάτος</Parlmember>): Επί του θέματος παρακαλώ.</ChairmanSpeech>
<Speech><Parlmember>ΘΕΟΔΩΡΟΣ ΔΡΙΤΣΑΣ</Parlmember>: Αυτά τα στοιχεία έχουν κατατεθεί στη Βουλή, κύριε Πρόεδρε, κατ’ επανάληψη, όπως και οι επίσημοι πίνακες.
Κύριε Πρόεδρε, θα σας πω -για να χαλαρώσουμε λίγο- ότι κατά τη διάρκεια της δικτατορίας έπεσε στα χέρια μου μία εφημερίδα χανιώτικη, από τις πιο γνωστές χανιώτικες εφημερίδες που εκδίδονταν τότε, εκείνη την εποχή και εκδίδεται ακόμα. Είχε αναγγελία μιας εκδήλωσης που επρόκειτο να γίνει, όπου θα μιλούσε ο νομίατρος Χανίων, με θέμα: «Λύσσα, αδέσποτοι κύνες, Κομμουνισμός».
Μου θυμίζει, λοιπόν, πάρα πολύ αυτή την κωμικοτραγική και γελοία σύνδεση του ενός με το άλλο, η εξέλιξη που έχει η συζήτηση που γίνεται σήμερα, αναφορικά με την αύξηση της εγκληματικότητας έστω στο κέντρο της Αθήνας, όπου έγινε λόγος για τους δύο παράγοντες της εγκληματικότητας -τον έναν τον έχουμε ακούσει πολλές φορές, τον ακούσαμε και σήμερα- περάσαμε στη συζήτηση για το μεταναστευτικό. Ο άλλος ήταν οι διαδηλώσεις. Αντιλαμβάνεστε: Ράβδος εν γωνία, άρα βρέχει.
Τι ποιοτικά αναβαθμισμένη συζήτηση για την εγκληματικότητα να κάνουμε σήμερα, όταν στις συνθήκες της ανθρωπιστικής κρίσης, από την οποία όχι απειλείται, αλλά ήδη έχει εισέλθει η ελληνική κοινωνία, όντως και τα ζητήματα της εγκληματικότητας είναι πάρα πολύ σοβαρά και δεν μπορεί κανείς να τα αντιμετωπίζει με τέτοιου τύπου ψηφοθηρικές και άλλες σκοπιμότητες, με τις οποίες έχουν αντιμετωπιστεί απ’ όσα ακούσαμε μέχρι τώρα ή με την απόσειση ευθυνών.
Το «μαύρο μέτωπο» του μνημονίου που εφάρμοσε αυτή την πολιτική και προώθησε στη χώρα μας τα δύο τελευταία χρόνια και έχει δημιουργήσει όρους ανθρωπιστικής κρίσης, έρχεται να μας πει «πάρτε μέτρα αστυνομικής καταστολής για το χτύπημα της εγκληματικότητας». Το πιο σοβαρό ζήτημα -γιατί όντως η εγκληματικότητα είναι ζήτημα σοβαρό- είναι να οργανώσουμε εκείνους τους τρόπους που θα αποκόψουμε το οργανωμένο έγκλημα, που διαρκώς συγκροτείται, ανασυγκροτείται, αναβαθμίζεται και είναι η κύρια απειλή, από τη δυνατότητά του να στρατολογεί τους «Γιάννηδες - Αγιάννηδες», που πέφτουν διαρκώς στη διάχυτη παραβατικότητα.
Αυτό είναι το κεντρικό ζήτημα της εγκληματικότητας σήμερα στις συνθήκες της ανθρωπιστικής κρίσης από την εφαρμογή των πολιτικών του μνημονίου. Αυτός είναι, πράγματι, μεγάλος κίνδυνος. 
Πολύ σωστά αναφέρθηκε από τον συνάδελφο του Κομμουνιστικού Κόμματος ότι όσον αφορά τις στρατιές των μεταναστών -ανυπεράσπιστων ανθρώπων, διωκόμενων ανθρώπων, ανθρώπων, οι οποίοι «δεν έχουν στον ήλιο μοίρα» ακριβώς επειδή δεν υπάρχει μεταναστευτική πολιτική στην Ελλάδα ή μάλλον υπάρχει μεταναστευτική πολιτική εναντίον τους και δημιουργεί όλα αυτά τα γκέτο, ακριβώς γι’ αυτό το λόγο γίνονται οι μετανάστες εύκολη λεία των κυκλωμάτων του οργανωμένου εγκλήματος, των ναρκωτικών, των όπλων, του trafficking, της πορνείας και τελικά των κερδοσκοπικών βλέψεων διάφορων περίεργων και «κουστουμάτων» εκπροσώπων συμφερόντων, εμπόρων γης. 
Αυτό δεν έχει συμβεί μόνο στην Αθήνα και στην Ελλάδα, αλλά έχει συμβεί και στο Λονδίνο, στο Παρίσι και σε πολλές άλλες πρωτεύουσες και μεγάλες πόλεις του κόσμου, όπως, επίσης και στην Αμερική. Στην Ελλάδα έρχονται αυτά τα φαινόμενα με καθυστέρηση.
Δεν μπορούμε να μιλάμε με τρομολαγνικές λογικές, αν μπορεί να κυκλοφορήσει –λέει- στο κέντρο της Αθήνας η κόρη μας. Βεβαίως και μπορεί. Ευτυχώς, ακόμα μπορεί στα περισσότερα σημεία. Ενώ, αντίθετα, είναι πάρα πολύ δύσκολο να κυκλοφορήσει κανείς από εμάς στο Παρίσι, στο Λονδίνο μετά τις 10-11 το βράδυ. Μη δημιουργούμε, λοιπόν, όλες αυτές τις τρομολαγνικές καταστάσεις για να κρύψουμε πραγματικές ευθύνες.
Η αποτυχία της μεταναστευτικής πολιτικής έγκειται στο ότι οι μετανάστες θεωρήθηκαν εχθροί και άνθρωποι προς εκμετάλλευση, γι’ αυτό δεν οργανώθηκε ποτέ η υποδοχή τους, γι’ αυτό δεν οργανώθηκαν οι υπηρεσίες ασύλου, γι’ αυτό δεν οργανώθηκε μία αμφισβήτηση των πολιτικών της Ευρωπαϊκής Ένωσης σε σχέση με την Ευρώπη-«φρούριο» και τη γκετοποίηση μεγάλων περιοχών και μεγάλων πόλεων αναφορικά με τους μετανάστες. Τα περίχωρα του Παρισιού είναι μία χαρακτηριστική περίπτωση. Προς αυτήν την κατεύθυνση κινήθηκαν όλες οι πολιτικές εξουσίες και της Νέας Δημοκρατίας και του ΠΑΣΟΚ όλες αυτές τις δεκαετίες.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή) 
Θα ήθελα από τον κ. Παπουτσή –τώρα έφυγε, είναι ο κ. Όθωνας εδώ- να μας πει σχετικά με το θέμα που θα αναφέρω. Σήμερα στον Τύπο διαβάζω ότι μόλις προχθές μη κυβερνητική οργάνωση με αυτό το περιεχόμενο, μαζί με είκοσι πέντε αλλοδαπούς μετανάστες, που θεωρούσαν ότι είχαν δικαίωμα ασύλου, προσήλθε στο Κέντρο Υποβολής Αιτήσεων Ασύλου και δεν έγιναν δεκτές καν οι αιτήσεις τους. Αυτό είναι πολύ γνωστό. Αν έχουν κινηθεί κάποιες διαδικασίες από εξέταση παλιών αιτήσεων ασύλου, νέες αιτήσεις σχεδόν απαγορεύεται να κατατεθούν.</Speech>
ΠΡΟΕΔΡΕΥΩΝ (<ChairmanSpeech><Parlmember>Βαΐτσης Αποστολάτος</Parlmember>): Κύριε Δρίτσα, σας παρακαλώ ολοκληρώστε και μιλήστε επί του θέματος της εγκληματικότητας.</ChairmanSpeech> 
<Speech><Parlmember>ΘΕΟΔΩΡΟΣ ΔΡΙΤΣΑΣ</Parlmember>: Τελειώνω, κύριε Πρόεδρε,</Speech> 
ΠΡΟΕΔΡΕΥΩΝ (<ChairmanSpeech><Parlmember>Βαΐτσης Αποστολάτος</Parlmember>): Εσείς είπατε να μη μιλήσουμε για το μεταναστευτικό άλλο. Επειδή ο χρόνος έχει ολοκληρωθεί, ας πάμε στο θέμα.</ChairmanSpeech>
<Speech><Parlmember>ΘΕΟΔΩΡΟΣ ΔΡΙΤΣΑΣ</Parlmember>: Μόλις ένα λεπτό είναι, ενώ οι άλλοι ξεπέρασαν κατά πολύ το χρόνο τους.</Speech>
ΠΡΟΕΔΡΕΥΩΝ (<ChairmanSpeech><Parlmember>Βαΐτσης Αποστολάτος</Parlmember>): Θα τα έχετε τα δύο λεπτά.</ChairmanSpeech> 
<Speech><Parlmember>ΘΕΟΔΩΡΟΣ ΔΡΙΤΣΑΣ</Parlmember>: Παρ’ όλα αυτά, ολοκληρώνω</Speech>
ΠΡΟΕΔΡΕΥΩΝ (<ChairmanSpeech><Parlmember>Βαΐτσης Αποστολάτος</Parlmember>): Απλά να μιλήσουμε για την ερώτηση που γίνεται η σημερινή συζήτηση στο τέλος. Αυτό λέω.</ChairmanSpeech>
<Speech><Parlmember>ΘΕΟΔΩΡΟΣ ΔΡΙΤΣΑΣ</Parlmember>: Μα, για την ερώτηση μιλάω.</Speech>
ΠΡΟΕΔΡΕΥΩΝ (<ChairmanSpeech><Parlmember>Βαΐτσης Αποστολάτος</Parlmember>): Σίγουρα. Αναφέρομαι σ’ αυτό που θέσατε τώρα για τον Τύπο, ενώ έχουμε προχωρήσει προς το κλείσιμο.</ChairmanSpeech>
<Speech><Parlmember>ΘΕΟΔΩΡΟΣ ΔΡΙΤΣΑΣ</Parlmember>: Μα, τα θέματα του ασύλου για τους μετανάστες είναι πάρα πολύ σημαντικά ζητήματα.</Speech>
ΠΡΟΕΔΡΕΥΩΝ (<ChairmanSpeech><Parlmember>Βαΐτσης Αποστολάτος</Parlmember>): Καλώς, παρακαλώ συνεχίστε.</ChairmanSpeech>
<Speech><Parlmember>ΘΕΟΔΩΡΟΣ ΔΡΙΤΣΑΣ</Parlmember>: Δεν καταλαβαίνω την παρέμβασή σας.</Speech>
ΠΡΟΕΔΡΕΥΩΝ (<ChairmanSpeech><Parlmember>Βαΐτσης Αποστολάτος</Parlmember>): Να εκμεταλλευθείτε το χρόνο είναι η παρέμβασή μου. Τίποτε άλλο.</ChairmanSpeech>
<Speech><Parlmember>ΘΕΟΔΩΡΟΣ ΔΡΙΤΣΑΣ</Parlmember>: Ολοκληρώνω, κύριε Πρόεδρε.
Επίσης, θα ήθελα από το Υπουργείο να αναφερθεί στο Ελληνικό Κοινοβούλιο και να γνωρίζει και η ελληνική κοινωνία πόσους νεκρούς μετανάστες έχουμε στον Έβρο από την περιπέτεια των ανθρώπων αυτών. Ήδη, σήμερα πάλι, η ειδησεογραφία αναφέρει έξι αγνοούμενους στα παγωμένα νερά του Έβρου. Είναι τόσο απλό το ζήτημα της υποδοχής των μεταναστών; Νομίζουμε ότι είναι εύκολο να το περάσει μία οργανωμένη δημοκρατική πολιτεία έτσι, με τέτοιες τρομολαγνικές αντιμετωπίσεις; 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Τελείωσα, κύριε Πρόεδρε.
Η εγκληματικότητα χρειάζεται ενεργοποίηση των κοινωνικών δυνάμεων. Η κοινωνική συνοχή, η κοινωνική δικαιοσύνη είναι η άμυνα για να αντιμετωπίσουμε την εγκληματικότητα. Προς αυτήν την κατεύθυνση και το εργατικό και το νεολαιίστικο και το λαϊκό κίνημα, όχι με αστυνομικούς όρους, αλλά με όρους κοινωνικής διεκδίκησης μπορεί να είναι η μεγαλύτερη εγγύηση και όχι το Υπουργείο Προστασίας του Πολίτη. 
Για δε τις διαδηλώσεις, ξεχάστε το. Είναι ο μόνος τρόπος να εκφραστεί η στοιχειώδης άμυνα και διεκδίκηση του ελληνικού λαού απέναντι σε όλα τα δεινά, που του επιβάλλονται με την πολιτική του μνημονίου. Αν θέλετε να στερήσετε και αυτό το δημοκρατικό και συνταγματικό δικαίωμα, θα βρεθείτε σε ακόμα μεγαλύτερες εκπλήξεις από αυτό το πάνδημο και παλλαϊκό κίνημα. 
Ευχαριστώ.</Speech> 
ΠΡΟΕΔΡΕΥΩΝ (<ChairmanSpeech><Parlmember>Βαΐτσης Αποστολάτος</Parlmember>): Ευχαριστούμε πολύ τον κ. Θεόδωρο Δρίτσα από το ΣΥΡΙΖΑ. 
Ολοκληρώνονται οι ομιλίες των Κοινοβουλευτικών Εκπροσώπων με την ομιλία του κ. Εμμανουήλ Μπεντενιώτη, Κοινοβουλευτικού Εκπροσώπου του ΠΑΣΟΚ.
Κύριε Μπεντενιώτη, έχετε το λόγο για έξι λεπτά.</ChairmanSpeech>
<Speech><Parlmember>ΜΑΝΩΛΗΣ ΜΠΕΝΤΕΝΙΩΤΗΣ</Parlmember>: Σας ευχαριστώ πολύ, κύριε Πρόεδρε. 
Κύριοι συνάδελφοι, πράγματι, τα τελευταία χρόνια –και εννοούμε την τελευταία δεκαετία- αντιμετωπίζεται μία νέα πραγματικότητα στο χώρο της ασφάλειας των πολιτών, αλλά και της ασφάλειας γενικότερα στη χώρα. 
Αντιμετωπίζεται μία επίθεση από το οργανωμένο έγκλημα που διατρέχει ολόκληρη την ευρωπαϊκή ήπειρο, με ιδιαίτερη, όμως, οξύτητα –πρέπει να το δεχθούμε αυτό- στη δική μας περιοχή, με τη διακίνηση ανθρώπων, ναρκωτικών, αλλά και όπλων. 
Πράγματι, δε και στην περιοχή της Αθήνας κυριαρχεί μία ατμόσφαιρα ανομίας και οδηγεί σε μία ανασφάλεια τους πολίτες. Αυτή είναι η κατάσταση τα τελευταία χρόνια με τον πολίτη να αισθάνεται χωρίς προστασία. 
Πρέπει, όμως, να αποδεχθούμε ότι τα τελευταία δύο χρόνια καταβάλλεται μία επίμονη, επίπονη προσπάθεια, για να αντιμετωπιστούν όλα αυτά τα προβλήματα που είναι παθογένειες αυτής της δεκαετίας. Επιχειρείται -και κατά ένα ουσιαστικό μέρος επιτυγχάνεται- η αλλαγή αυτής της πραγματικότητας. Σιγά-σιγά πρέπει να το επισημάνουμε αυτό- αλλά σταθερά έχουμε ουσιαστικές αλλαγές. 
Βέβαια, χρειάζεται ακόμα δουλειά. Πρέπει να συμφωνήσουμε ότι η Κυβέρνηση καταβάλλει όλες τις δυνάμεις της για τη διασφάλιση του αγαθού της ασφάλειας των πολιτών και τον τερματισμό του καθεστώτος της ανομίας σε ολόκληρη τη χώρα. 
Δεν πρέπει να θυσιαστούν, όμως, τα δημοκρατικά δικαιώματα στο βωμό της καταπολέμησης του εγκλήματος. Αυτό πρέπει να το έχουμε και στη σκέψη και στην πρόθεση και στην πράξη. Βέβαια, δεν πρέπει να ανεχθούμε με κανένα τρόπο την παράνομη αστυνομική βία και αυθαιρεσία. Και αυτό πρέπει να μας απασχολεί.
Πρέπει να αποδεχθούμε ότι η Κυβέρνηση είναι ασυμβίβαστη στην καταπολέμηση του εγκληματικού φαινομένου και ιδιαίτερα του σύγχρονου οργανωμένου εγκλήματος, το οποίο αποδεχόμαστε ότι καταστρέφει την κοινωνική συνοχή, διακινεί μεγάλες ποσότητες παράνομου χρήματος και οδηγεί μέχρι και στην υπονόμευση της δημοκρατίας. 
Η ασφάλεια είναι καθολικό αίτημα που, όμως, πρέπει να συνυφαίνεται με όλα τα θεμελιώδη ατομικά και κοινωνικά δικαιώματα. Στα πλαίσια αυτά οι δράσεις του Υπουργείου Προστασίας του Πολίτη πρέπει να κριθούν ικανοποιητικές, γιατί πρέπει να ληφθούν υπ’ όψιν και τα περιθώρια και οι δυνατότητες που προσδιορίζονται από τις συνθήκες. 
Η μάστιγα του παραεμπορίου άρχισε να αντιμετωπίζεται συστηματικά και να έχει τα πρώτα εμφανή αποτελέσματα. Το Εθνικό Σχέδιο για τα Ναρκωτικά υλοποιείται μέσω συνδυασμένων ενεργειών και έχουμε τις πρώτες ενδείξεις της ουσιαστικής προοπτικής. Η απογκετοποίηση του κέντρου της Αθήνας, μετά το κλείσιμο της μονάδας του ΟΚΑΝΑ στην περιοχή των Εξαρχείων απελευθερώνει την αίσθηση της εγκαταλελειμμένης πόλης και οδηγεί τους χρήστες, που πλέον είναι ασθενείς, στις νέες ειδικές μονάδες στα νοσοκομεία, για να τους προσφερθεί ειδικότερη θεραπεία και να αντιμετωπιστούν, αμεσότερα, σε χρόνο τα όποια περιστατικά. 
Η αντιμετώπιση του προβλήματος των παράνομων μεταναστών και η προσπάθεια μείωσής τους συμβάλλει προς την κατεύθυνση της ανακούφισης του κέντρου της πρωτεύουσας. Αυτό δεν μπορούμε να το αμφισβητήσουμε. Περαιτέρω, έχουν προωθηθεί, αλλά και ολοκληρωθεί, συγκεκριμένες παρεμβάσεις, όπως η προστασία της υγείας με τις κινητές μονάδες στο χώρο της πρωτεύουσας, η δημιουργία κοινωνικών υποδομών, οι αστικές αναπλάσεις για τη βελτίωση του περιβάλλοντος, η ενίσχυση της πολιτιστικής ταυτότητας. Όλα αυτά σταδιακά αναμένεται να μετατρέψουν την Αθήνα σε μία πρωτεύουσα υψηλού τουριστικού προορισμού, αλλά και μία ασφαλέστερη πόλη.
(Στο σημείο αυτό κτυπάει το προειδοποιητικό κουδούνι λήξεως του χρόνου ομιλίας του κυρίου Βουλευτή)
Έχει ενδιαφέρον, ίσως, να σταθούμε σε μία σύντομη, επιγραμματικά, απολογιστική καταγραφή αυτών των δράσεων, για το κέντρο της Αθήνας. Η εντατικοποίηση της αστυνόμευσης είναι γεγονός, όπως και οι ασφαλέστερες συνθήκες διαβίωσης με την εφαρμογή του ειδικού σχεδιασμού για την καταπολέμηση των κλοπών, των ληστειών. Υπάρχουν τα μέτρα για την επιστροφή των κατοίκων στο κέντρο της Αθήνας, η αναβάθμιση του κέντρου με έργα ανάπλασης που εντάχθηκαν στο περιφερειακό επιχειρησιακό πρόγραμμα Αττικής, η συνεργασία όλων των φορέων για την εξάλειψη του παραεμπορίου, οι κινητές μονάδες υγείας που εναλλάσσονται στα σημεία και στις πλατείες της πόλης, η επιστροφή των παράνομα διαμενόντων αλλοδαπών στις πατρίδες τους, η καταπολέμηση της ανεργίας και η ενδυνάμωση της ανάπτυξης της πόλης με την υλοποίηση τοπικών προγραμμάτων στήριξης της απασχόλησης, η αναβάθμιση του κέντρου με έργα ανάπλασης με την ένταξη στο Περιφερειακό Επιχειρησιακό Πρόγραμμα Αττικής, τα οποία αφορούν κυρίως το ιστορικό κέντρο.
Επιγραμματικά, θα μπορούσα να αναφέρω κάποια μέτρα με τίτλους: Η βελτίωση της εικόνας της πόλης, η δημιουργία υποδομών εκπαίδευσης, η δημιουργία κοινωνικών υποδομών, η ενίσχυση της πολιτιστικής ταυτότητας της πόλης και της αξίας της ως τουριστικός προορισμός, η ανάκτηση του δημόσιου χώρου από τους πολίτες, η μείωση των ρύπων στο κέντρο της Αθήνας, η βιώσιμη κινητικότητα, το ποδήλατο ως μέσο μετακίνησης, η παροχή ασύλου στους αλλοδαπούς που το δικαιούνται, η κοινωνική ένταξη των μεταναστών, η φιλοξενία εκείνων που ζητούν άσυλο γιατί είναι πρόσφυγες.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Άρα, είναι αιτιολογημένη η άσκηση μεν του κοινοβουλευτικού ελέγχου για το πρόβλημα της ασφάλειας, αλλά για να είμαστε δίκαιοι, πρέπει να αποδεχθούμε και τις προσπάθειες που καταβάλλονται, μέσα μάλιστα σε δυσμενείς συνθήκες, από την Κυβέρνηση και το αρμόδιο Υπουργείο. Γι’ αυτό πρέπει να συμφωνήσουμε όλοι ότι για να επιτύχουμε τα αποτελέσματα που όλοι θέλουμε, θα πρέπει να συστρατευθούμε προς αυτήν την κατεύθυνση και να συνεργαστούμε αποτελεσματικά. 
Μπορούμε, κύριοι συνάδελφοι, να πετύχουμε, αλλά μόνο με τη συνεργασία. Θέλω να υπογραμμίσω με έμφαση ότι αυτό θα το καταφέρουμε μόνο αν συστρατευθούν όλοι οι κοινωνικοί φορείς, όλες οι παραγωγικές τάξεις, ολόκληρη η κοινωνία, προκειμένου να έχουμε πράγματι μία Αθήνα με ασφάλεια, μία χώρα με δημοκρατία και μία ανθρώπινη κοινωνία.
Σας ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Βαΐτσης Αποστολάτος</Parlmember>): Ευχαριστούμε πάρα πολύ τον κ. Μπεντενιώτη, Κοινοβουλευτικό Εκπρόσωπο του ΠΑΣΟΚ και Βουλευτή Α΄ Πειραιά.
Το λόγο τώρα έχει ο κ. Αυγενάκης, Βουλευτής Ηρακλείου, για δύο λεπτά, προκειμένου να δευτερολογήσει.
Ορίστε, κύριε συνάδελφε, έχετε το λόγο.</ChairmanSpeech>
<Speech><Parlmember>ΕΛΕΥΘΕΡΙΟΣ ΑΥΓΕΝΑΚΗΣ</Parlmember>: Ευχαριστώ, κύριε Πρόεδρε.
Κύριοι Υπουργοί, κυρίες και κύριοι συνάδελφοι, ας μην «κρυβόμαστε άλλο πίσω από το δάκτυλό μας». Η κατάσταση είναι δραματική και οι όποιες καλές προσπάθειες –που είμαι βέβαιος ότι κάνετε και το γνωρίζουμε όλοι μας- που διατυπώθηκαν και διατυπώνονται εδώ με κάθε ευκαιρία από μέρους σας, από μέρους του Υφυπουργού, δεν είναι αρκετές. Αυτό οφείλουμε να το παραδεχθούμε όλοι μας. Δεν είναι αρκετές για να εξασφαλιστούν πρακτικά αποτελέσματα, αυτά δηλαδή που ζητά όλη η κοινωνία και τα οποία θα είναι ορατά και άμεσα στην καθημερινότητα των πολιτών.
Κύριε Παπουτσή, σας άκουσα με πολλή προσοχή και βεβαίως θα συμφωνήσω μαζί σας ότι δεν είναι μόνο οι αλλοδαποί, αλλά είναι και οι λαθρομετανάστες που ευθύνονται για την έξαρση της εγκληματικότητας. Μάλιστα, δεν είναι μόνο στα μεγάλα αστικά κέντρα που εντοπίζονται αυτά τα φαινόμενα. Δυστυχώς, είναι περιστατικά που λαμβάνουν χώρα και στην περιφέρεια.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή) 
Άλλωστε, όπως είχα δεσμευτεί στην πρωτολογία μου, θα σας έκανα μία μικρή αναφορά και με κάποια στοιχεία, τα οποία με όποιον τρόπο και αν τα ανέγνωσα, ειλικρινά είναι τρομακτικά, πολύ ενδιαφέροντα και φαντάζομαι ότι σας έχουν απασχολήσει και εσάς.
Επιτρέψτε μου λοιπόν, να αναφέρω ότι σε επίπεδο Κρήτης, σύμφωνα με τα συγκριτικά στατιστικά στοιχεία που δημοσιεύει η Ελληνική Αστυνομία, δηλαδή το Υπουργείο σας κατ’ ουσία, οι εκβιάσεις αυξήθηκαν κατά 167%. Δεν ξέρω πώς μεταφράζεται αυτό σε απόλυτα νούμερα, αλλά είναι εξαιρετικά υψηλό το ποσοστό κι αυτό στο πρώτο εξάμηνο του 2011 σε σύγκριση με το αντίστοιχο ποσοστό του 2010. Οι διαρρήξεις σε καταστήματα αυξήθηκαν κατά 70%. Οι ληστείες εντός σπιτιών, των σπιτιών μας δηλαδή, αυξήθηκαν κατά 700%. Είναι μεγάλο το νούμερο, από όποια πλευρά κι αν το πιάσεις. Ενώ σε μίνι μάρκετ και καταστήματα ψιλικών αυξήθηκαν κατά 300%, ειδικά στην περιφέρεια της Κρήτης. Το πρώτο εξάμηνο του 2011 καταγράφηκαν στο νησί και εκατόν δεκατρείς ζωοκλοπές. Η αλήθεια είναι ότι, όπως και να τα διαβάσει κανείς, τα ποσοστά είναι υψηλά και βεβαίως τα απόλυτα νούμερα, που δημιουργούν αυτά τα ποσοστά, είναι επίσης μεγάλα. 
Πλέον κάθε μέρα έχουμε περιστατικά στην Κρήτη με διαρρήξεις σπιτιών και σπάσιμο αυτοκινήτων για λεία μερικών ευρώ. Κλοπές μαίνονται ακόμα και μέρα μεσημέρι στο κέντρο των πόλεων ή και σε πάρκιν αρχαιολογικών χώρων. Ταυτόχρονα σημειώνεται ότι συμμορίες ημεδαπών και αλλοδαπών έχουν στην κυριολεξία αποψιλώσει καλώδια εγκαταστάσεων μεταλλικά, προστατευτικά φρεατίων του αποχετευτικού συστήματος και άλλων υποδομών. Οι επιτήδειοι, κύριοι Υπουργοί, δεν διστάζουν να βάλουν στο στόχαστρο ακόμα και τα σχολικά κτήρια, αφαιρώντας τα αλεξικέραυνα, άκουσον άκουσον, από τις ταράτσες των σχολείων, γεγονός βέβαια που καταλαβαίνουμε όλοι μας ότι δημιουργεί και ουσιαστικό πρόβλημα ασφάλειας για τη σχολική κοινότητα.
Επιτρέψτε μου να καταθέσω στα Πρακτικά τα σχετικά στατιστικά. 
(Στο σημείο αυτό ο Βουλευτής κ. Ελευθέριος Αυγενάκης καταθέτει για τα Πρακτικά τα προαναφερθέντα έγγραφα, τα οποία βρίσκονται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
 Φαντάζομαι ότι τα γνωρίζετε, αλλά τα καταθέτω για τους συναδέλφους, που πιθανώς θέλουν να τα αναγνώσουν. 
Αυτά τα νέα φαινόμενα είναι δεδομένο ότι πρέπει να λεχθούν, διότι αφορούν άμεσα τα κοινό αίσθημα ασφάλειας των πολιτών. Κι όσον αφορά την Κυβέρνηση, επιτέλους πρέπει να καλύψει την αδυναμία της, να τα αντιμετωπίσει. Υποβαθμίζει, υποβιβάζει τη σημασία τους, όσο αυτά διογκώνονται. Κι όσο η οικονομική κρίση εντείνεται, όσο οι αδυναμίες και η εξαθλίωση ορισμένων κοινωνικών ομάδων επεκτείνονται, τόσο συχνότερα θα εμφανίζονται δυστυχώς τέτοιου είδους φαινόμενα. 
Ως Δημοκρατική Συμμαχία υποστηρίζουμε ότι για να περιοριστεί το φαινόμενο, πρέπει να υπάρχει μία ενιαία αδιατάραχτη συνέχεια στις προσπάθειες πάταξης της εγκληματικότητας και της δομής των κρατικών υπηρεσιών, πέρα κι έξω από τις κομματικές διαφωνίες, που πιθανόν να υπάρχουν. 
Σας ερωτώ, λοιπόν, κύριε Υπουργέ και περιμένω μία σαφή απάντηση: Με ποια συγκεκριμένα μέτρα προτίθεται το νέο Υπουργείο να αντιμετωπίσει τα ολοένα και αυξανόμενα φαινόμενα μικροεγκληματικότητας που σημειώνονται την τελευταία περίοδο, ιδιαίτερα στην περιφέρεια της Κρήτης; 
Βέβαια, η πρόκληση της συζήτησης αυτής και η ανάδειξη του θέματος δεν έχει σκοπό την αποδυνάμωση του ανθρώπινου δυναμικού της Ελληνικής Αστυνομίας -μακριά από εμάς αυτή η λογική- αλλά την ανυπαρξία σχεδίου και στρατηγικής της πολιτικής ηγεσίας. 
Εκτός από τον τρόπο ανάγνωσης των στοιχείων, αξία έχει μία βόλτα, κύριε Υπουργέ, στο κέντρο της πόλης, στην ύπαιθρο, γιατί βέβαιο είναι ότι εκεί θα πάρουμε σαφέστερα μηνύματα, πέρα κι έξω απ’ αυτά των αριθμών, που βεβαίως έχουν κι αυτά τη δική τους αξία. 
Ευχαριστώ πολύ.</Speech> 
ΠΡΟΕΔΡΕΥΩΝ (<ChairmanSpeech><Parlmember>Βαΐτσης Αποστολάτος</Parlmember>): Ευχαριστούμε τον κ. Ελευθέριο Αυγενάκη. 
Ο κ. Χρήστος Μαρκογιαννάκης, Βουλευτής Χανίων έχει το λόγο για δύο λεπτά και ολοκληρώνεται ο κύκλος των δευτερολογιών.</ChairmanSpeech> 
<Speech><Parlmember>ΧΡΗΣΤΟΣ ΜΑΡΚΟΓΙΑΝΝΑΚΗΣ</Parlmember>: Κύριε Πρόεδρε, επειδή πιστεύω πως στη συνείδηση της ελληνικής κοινωνίας είναι πάρα πολύ ψηλά το θέμα της ασφάλειας, περίμενα να ακούσω με πολλή προσοχή τον κύριο Υπουργό, κυρίως βέβαια για την Αθήνα, γιατί η επερώτηση δεν ήταν μία γενικευμένη επερώτηση, σε σχέση με την εγκληματικότητα, ήταν για το πρόβλημα του κέντρου της Αθήνας. 
Βέβαια, επεκταθήκατε γενικά στην εγκληματικότητα, αλλά επειδή αφορά την Αθήνα και μας ακούνε οι Αθηναίοι -το ευτύχημα είναι ότι μας ακούνε- αν νομίζετε ότι τα πράγματα πάνε καλά ή ότι καλυτερεύουν, όπως μας είπατε, δεν έχετε παρά να κάνετε μία βόλτα στην εκλογική σας περιφέρεια που είναι η Α΄ Αθηνών και να θέσετε στους ψηφοφόρους τα ερωτήματα τα οποία ετέθησαν σήμερα εδώ, αν είναι ικανοποιημένοι από την αποτελεσματικότητα, αν είναι ικανοποιημένοι από την κατάσταση η οποία υπάρχει, αν είναι ικανοποιημένοι από το κέντρο της Αθήνας. Εάν σας πουν ότι είναι ικανοποιημένοι, τότε κι εγώ θα ταχθώ μαζί τους και μαζί σας. 
Το γεγονός δε, ότι καταφύγατε σε πυροτεχνήματα, καταδεικνύει τη δυσκολία στην οποία βρίσκεστε. Και θα έλεγα το εξής, ότι είναι πάρα πολύ κακή αυτή η τακτική, να πετάμε μία βόμβα και στη συνέχεια να ερχόμαστε και να τα μαζεύουμε. 
Κύριε Υπουργέ, εάν ρωτήσετε τους ψηφοφόρους της Α΄ Αθηνών ποια ήταν η κατάσταση αυτήν την κακή περίοδο του 2009, μάλλον θα σας πουν ότι είναι ικανοποιημένοι. Θα σας δηλώσουν ότι τότε ήταν ικανοποιημένοι, διότι πραγματικά εκείνη την εποχή, αγαπητέ κύριε Υπουργέ, από ένα σημείο και μετά δεν κυκλοφορούσε παράνομος οικονομικός μετανάστης στο κέντρο της Αθήνας. Αυτό θα σας το πουν οι άνθρωποι των Αθηνών, αυτοί που βιώνουν το πρόβλημα. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Κύριε Πρόεδρε, τελειώνω σε μισό λεπτό. 
Επίσης, θα σας πουν και κάτι άλλο. Θα σας πουν ότι αυτό για το οποίο δηλώσατε περήφανος, για το ότι δηλαδή μειώθηκαν οι ληστείες των τραπεζών κατά 80% στην Αττική, δεν οφείλεται σε σας, αλλά σε ρυθμίσεις εκείνης της περιόδου, διότι τουλάχιστον μέχρι τότε κανείς δεν τολμούσε να πάρει μια τόσο σοβαρή, σκληρή και αποτελεσματική απόφαση. Εγώ δεν λέω ότι δεν εφαρμόστηκε επί των ημερών σας. Όμως, άλλος είχε την πρωτοβουλία, άλλος το αποφάσισε και άλλος το ξεκίνησε και σήμερα εσείς δρέπετε τους καρπούς. 
Και κάτι άλλο, κύριε Υπουργέ, Αν θέλετε να δείτε την αποτελεσματικότητα και το πώς οι Υπουργοί γίνονται αποτελεσματικοί, ρωτήστε το σημερινό Υπαρχηγό που εκείνη την εποχή ήταν Γενικός Αστυνομικός Διευθυντής Δυτικής Ελλάδας να σας πει πώς μέσα σε δύο μήνες οι επτά χιλιάδες λαθραίοι μετανάστες των Πατρών έγιναν μηδέν. Δεν υπήρξε κανένας. Και να πάτε να δείτε ποια είναι η εικόνα σήμερα, δεδομένου ότι επανήλθαμε σε εκείνη την παλιά κακιά εποχή. 
(Στο σημείο αυτό κτυπάει το επαναληπτικό κουδούνι λήξεως του χρόνου ομιλίας του κυρίου Βουλευτή)
Τέλος, και επειδή έγινε και γίνεται πολλή κουβέντα για το θέμα των διαδηλώσεων, θα ήθελα να σας πω ότι αν πραγματικά σας ενδιαφέρει να σταματήσει αυτό το φαινόμενο της απαράδεκτης κατάστασης, που και εσείς ο ίδιος αντιμετωπίζετε –μας μιλήσατε για χιλιάδες διαδηλώσεις- δεν έχετε παρά να κοιτάξετε τα συρτάρια του Υπουργείου σας, όπου υπάρχουν δύο σχέδια νόμου. Το ένα είναι του κ. Παυλόπουλου και το άλλο είναι Υπουργού δικών σας κυβερνήσεων. Δεν ξέρω αν είναι του κ. Φλωρίδη ή του κ. Χρυσοΐδη. Υπάρχουν, λοιπόν, δύο σχέδια νόμων. Συγκεράστε, αν θέλετε, τις απόψεις και φέρτε τα εδώ να τα συζητήσουμε, να τα ψηφίσουμε και να λυθεί το πρόβλημα. 
Και όσον αφορά την αντιδικία του κ. Δρίτσα με τον κ. Πλεύρη, θα ήθελα να πω το εξής. Κανείς δεν λέει ότι είναι εγκληματίες αυτοί που μας έρχονται εδώ, αυτοί οι ατυχείς άνθρωποι. Ασφαλώς δεν είναι εγκληματίες. Ψάχνουν ένα κομμάτι ψωμί. Όμως, δεν το βρίσκουν αυτό το κομμάτι ψωμί, κύριε Δρίτσα! Είναι άνεργοι και κακομοίρηδες και πολλές φορές, σε πάρα πολλές περιπτώσεις, τους εκμεταλλεύονται και τους ωθούν στην εγκληματικότητα. Ως εκ τούτου, και αυτοί συμμετέχουν στην τραγική, στη δραματική αύξηση της εγκληματικότητας.</Speech> 
ΠΡΟΕΔΡΕΥΩΝ (<ChairmanSpeech><Parlmember>Βαΐτσης Αποστολάτος</Parlmember>): Ευχαριστούμε πολύ τον κ. Μαρκογιαννάκη. 
Το λόγο έχει για πέντε λεπτά ο Υφυπουργός Προστασίας του Πολίτη κ. Εμμανουήλ Όθωνας.</ChairmanSpeech> 
<Speech><Parlmember>ΕΜΜΑΝΟΥΗΛ ΟΘΩΝΑΣ</Parlmember> (Υφυπουργός Προστασίας του Πολίτη): Ευχαριστώ, κύριε Πρόεδρε. 
Επειδή ο συνάδελφος κ. Αυγενάκης αναφέρθηκε σε ειδικότερα ζητήματα της Κρήτης, θα ήθελα να πω ότι δεν νομίζω πως χρειάζεται να υπενθυμίσω κατ’ αρχάς ότι αυτό δεν αποτελεί το αντικείμενο της σημερινής κοινοβουλευτικής επερώτησης του Κόμματος της Δημοκρατικής Συμμαχίας. 
Παρ’ όλα αυτά, θα προσπαθήσω να δώσω δύο-τρία σημεία, τα οποία εξάλλου νομίζω ότι αποτελούν και κοινό τόπο. Γνωρίζουν και αναγνωρίζουν όλοι ότι δεν είμαι από αυτούς που ωραιοποιούν καταστάσεις ούτε παρουσιάζουν μια πραγματικότητα που δεν αντιστοιχεί σ’ αυτό που βιώνει ως αίσθημα ασφάλειας ο μέσος Έλληνας πολίτης. Και ξέρω ότι πράγματι υπάρχει θέμα. Ξέρω, όμως, όπως επίσης ξέρει όλη η κοινωνία της Κρήτης, δύο-τρία πράγματα για τα οποία πρέπει να συμφωνήσουμε. Γίνεται μια μεγάλη προσπάθεια και από το αστυνομικό προσωπικό και από τις τοπικές ηγεσίες των αστυνομικών διευθύνσεων κατά νομό. Η προσπάθεια αυτή αξίζει την αναγνώρισή μας γιατί έχει αποτελέσματα. Υπάρχει η υποστήριξη, εξαντλώντας κάθε δυνατότητα από το συγκεκριμένο δημοσιονομικό περιβάλλον που βιώνει η χώρα, της ενίσχυσης και σε μέσα και σε εξοπλισμό και σε προσωπικό των αστυνομικών υπηρεσιών της Κρήτης. 
Θα μπορούσα να επικαλεστώ μια σειρά –αρκετών- επιτυχιών της Γενικής Αστυνομικής Διεύθυνσης Κρήτης το τελευταίο διάστημα. Όμως, δεν θα το κάνω, γιατί δεν θέλω να σας δώσω τη δυνατότητα να παρουσιάσετε την εικόνα ότι είμαστε ευχαριστημένοι ή επαναπαυμένοι απέναντι σ’ αυτό που εξελίσσεται και το οποίο παρακολουθούμε και αντιμετωπίζει καθημερινά η Ελληνική Αστυνομία με όλες τις διαθέσιμες δυνάμεις. 
Επίσης ξέρει και ο κ. Αυγενάκης, λόγω και του ιδιαίτερου τόπου καταγωγής του, ότι στην Κρήτη υπήρχαν περιοχές που κάποιοι τις χαρακτήριζαν ως «άβατα» και σήμερα η αστυνομία είναι εκεί παρούσα, επιχειρεί, ερευνά και προσπαθεί να κάνει την παρουσία της αυτονόητη, όπως θα έπρεπε να είναι δεκαετίες πριν.
Κλείνω με ένα τελευταίο. Στην Κρήτη τα τελευταία χρόνια η παραβατικότητα και πολύ περισσότερο η εγκληματικότητα δεν έχει πολιτική προστασία και πολιτική κάλυψη. Οι εγκληματίες στην Κρήτη δεν έχουν «μπάρμπα στην Κορώνη», κύριε Αυγενάκη.</Speech>
ΠΡΟΕΔΡΕΥΩΝ (<ChairmanSpeech><Parlmember>Βαΐτσης Αποστολάτος</Parlmember>): Ευχαριστούμε τον κ. Εμμανουήλ Όθωνα.</ChairmanSpeech> 
<Speech><Parlmember>ΕΛΕΥΘΕΡΙΟΣ ΑΥΓΕΝΑΚΗΣ</Parlmember>: Κύριε Πρόεδρε, θα ήθελα το λόγο.</Speech>
ΠΡΟΕΔΡΕΥΩΝ (<ChairmanSpeech><Parlmember>Βαΐτσης Αποστολάτος</Parlmember>): Κύριε Αυγενάκη, σας παρακαλώ.</ChairmanSpeech>
<Speech><Parlmember>ΕΛΕΥΘΕΡΙΟΣ ΑΥΓΕΝΑΚΗΣ</Parlmember>: Μόνο για ένα λεπτό.</Speech>
<Speech><Parlmember>ΧΡΗΣΤΟΣ ΠΑΠΟΥΤΗΣ</Parlmember> (Υπουργός Προστασίας του Πολίτη): Είναι να πάρω κι εγώ το λόγο, κύριε Πρόεδρε.</Speech>
ΠΡΟΕΔΡΕΥΩΝ (<ChairmanSpeech><Parlmember>Βαΐτσης Αποστολάτος</Parlmember>): Να δώσω το λόγο, κύριε Υπουργέ, πρώτα στον κύριο συνάδελφο για ένα λεπτό.
Ορίστε, κύριε Αυγενάκη, έχετε το λόγο για ένα λεπτό ακριβώς.</ChairmanSpeech>
<Speech><Parlmember>ΕΛΕΥΘΕΡΙΟΣ ΑΥΓΕΝΑΚΗΣ</Parlmember>: Και λιγότερο, κύριε Πρόεδρε.
Κατ’ αρχάς, να ευχαριστήσω το Προεδρείο.
Να πω αγαπητέ, κύριε Υφυπουργέ, καλέ μου φίλε Μανώλη, ότι όντως τα πράγματα στην Κρήτη χρήζουν ιδιαίτερης προσοχής. Εγώ καταλαβαίνω και τη δικιά σας αγωνία ως αρμόδιου Υπουργού, αλλά και ως Βουλευτή της Κρήτης στο Ρέθυμνο, όμως, εδώ θέλει ακόμα μεγαλύτερη προσπάθεια. Δεν φτάνει ό,τι έχει γίνει μέχρι σήμερα, θέλει κάτι ακόμα. 
Γι’ αυτό, λοιπόν, το «κάτι ακόμα» εμείς εδώ πέρα σήμερα συζητούμε, προβληματιζόμαστε και οτιδήποτε είναι προς τη σωστή κατεύθυνση να είστε βέβαιος και ως Δημοκρατική Συμμαχία και προσωπικά ως Βουλευτής θα το στηρίξω με όλες μου τις δυνάμεις. Εδώ αγωνιούμε για το καλύτερο. Δεν πρέπει να επαναπαυόμαστε, όπως πολύ σωστά ειπώθηκε, με το μέτριο, το καλό ή το απλώς καλύτερο. 
Η εγκληματικότητα έχει ξεφύγει, ειδικά στην ύπαιθρο. Ο κόσμος ανησυχεί και βεβαίως, η φτώχεια φέρνει και άλλα πράγματα, τα οποία τα αντιλαμβανόμαστε, τα ζούμε όλοι μας. Ας κάνουμε, λοιπόν, την προσπάθειά μας με ειλικρίνεια και με εντιμότητα –που την έχετε και είμαι βέβαιος γι’ αυτό και εσείς και ο Υπουργός- και ας παλέψουμε για το καλύτερο.
Σας ευχαριστώ πολύ.</Speech>
ΠΡΟΕΔΡΕΥΩΝ (<ChairmanSpeech><Parlmember>Βαΐτσης Αποστολάτος</Parlmember>): Ευχαριστούμε τον κ. Αυγενάκη.
Κυρίες και κύριοι συνάδελφοι, έχω την τιμή να ανακοινώσω στο Σώμα ότι από τα άνω δυτικά θεωρεία παρακολουθούν τη συνεδρίασή μας και ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, τριάντα πέντε μαθητές και μαθήτριες και τέσσερις εκπαιδευτικοί συνοδοί τους από το 9ο Δημοτικό Σχολείο Πάτρας.
Η Βουλή τούς καλωσορίζει. 
(Χειροκροτήματα απ’ όλες τις πτέρυγες της Βουλής)
Ολοκληρώνεται η συζήτηση της επίκαιρης επερωτήσεως από τον Υπουργό κ. Χρήστο Παπουτσή.
Ορίστε, κύριε Υπουργέ, σας ακούμε.</ChairmanSpeech>
<Speech><Parlmember>ΧΡΗΣΤΟΣ ΠΑΠΟΥΤΗΣ</Parlmember> (Υπουργός Προστασίας του Πολίτη): Κυρίες και κύριοι συνάδελφοι, η συζήτηση σήμερα ήταν μια συζήτηση εξαιρετικά ενδιαφέρουσα και πολύ κρίσιμη. Θα ήθελα, όμως, να την κάνουμε και περισσότερο χρήσιμη. Με ποια έννοια; Είναι ενδεικτική της έλλειψης αντίληψης κυβερνητικής συνεργασίας που υπάρχει στη χώρα μας και θέλω να γίνω πιο σαφής.
Έχω την αίσθηση ότι οι πολιτικές δυνάμεις εκείνες, οι οποίες έχουν κάνει την επιλογή να σταθούν με υπεύθυνο τρόπο και να στηρίξουν την εθνική προσπάθεια στον τομέα της οικονομίας, αισθάνονται πολύ μεγάλη πίεση και αισθάνονται πολύ μεγάλο ενδιαφέρον και αγωνία για το πώς θα διακριθούν στο επίπεδο της πολιτικής δράσης από τα υπόλοιπα κόμματα και κυρίως από την Κυβέρνηση. Έχω την αίσθηση ότι έχουν επιλέξει τον τομέα της ασφάλειας ως ένα τομέα προνομιακό για την πολιτική αντιπαράθεση και κυρίως, για τη διεύρυνση της πολιτικής και κομματικής τους επιρροής. Δεδομένου δε ότι υπάρχουν και πολλά νέα κόμματα –πέραν των μεγάλων παραδοσιακών κομμάτων, των δύο μεγάλων κομμάτων, της Νέας Δημοκρατίας και του ΠΑΣΟΚ- τα οποία επιχειρούν να καταγραφούν στην πολιτική ζωή του τόπου στις επόμενες εκλογές, έχω την αίσθηση ότι υπάρχει ένας πολύ σκληρός ανταγωνισμός ιδεών, απόψεων, ύφους και αντιπαράθεσης.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Υπουργού) 
Κύριε Πρόεδρε, με συγχωρείτε, αλλά έχετε κάνει λάθος. Βρισκόμαστε στο στάδιο της δευτερολογίας της Κυβέρνησης.</Speech>
ΠΡΟΕΔΡΕΥΩΝ (<ChairmanSpeech><Parlmember>Βαΐτσης Αποστολάτος</Parlmember>): Κύριε Υπουργέ, δεν έχω κάνει κανένα λάθος. Θα σας παρακαλούσα να ολοκληρώσετε. Σας έδωσα κατ’ εξαίρεση το λόγο. Έχετε μιλήσει τριάντα λεπτά. Έχετε ολοκληρώσει τα είκοσι και δέκα πρωτολογίας-δευτερολογίας. Ο Υφυπουργός μίλησε το χρόνο του. Έχουν μιλήσει όλοι. Ζητήσατε ένα λεπτό για να κλείσετε και με τίποτα δεν πρέπει να ξεφύγουμε από τον Κανονισμό της Βουλής, που τηρώ αμετάκλητα. 
Ολοκληρώστε, παρακαλώ.</ChairmanSpeech>
<Speech><Parlmember>ΧΡΗΣΤΟΣ ΠΑΠΟΥΤΣΗΣ</Parlmember> (Υπουργός Προστασίας του Πολίτη): Όπως γνωρίζετε, κύριε Πρόεδρε, έχω επί μακρόν υπηρετήσει τον Κανονισμό.</Speech>
ΠΡΟΕΔΡΕΥΩΝ (<ChairmanSpeech><Parlmember>Βαΐτσης Αποστολάτος</Parlmember>): Πάντα αντιπροσωπεύοντας το όνομά σας και το θεσμικό σας ρόλο. Σας ευχαριστώ πολύ.</ChairmanSpeech>
<Speech><Parlmember>ΧΡΗΣΤΟΣ ΠΑΠΟΥΤΣΗΣ</Parlmember> (Υπουργός Προστασίας του Πολίτη): Ως εκ τούτου λοιπόν, σας παρακαλώ πάρα πολύ να ολοκληρώσω τη φράση μου.</Speech>
ΠΡΟΕΔΡΕΥΩΝ (<ChairmanSpeech><Parlmember>Βαΐτσης Αποστολάτος</Parlmember>): Σας ακούμε.</ChairmanSpeech>
<Speech><Parlmember>ΧΡΗΣΤΟΣ ΠΑΠΟΥΤΣΗΣ</Parlmember> (Υπουργός Προστασίας του Πολίτη): Επαναλαμβάνω λοιπόν, και θα ολοκληρώσω αυτό το οποίο ήθελα να πω. Δεν ξέρω αν ενοχλεί εσάς προσωπικά. Δεν το πιστεύω. 
Έλεγα λοιπόν, ότι ιδιαίτερα για το συγκεκριμένο θέμα, στο χώρο της άκρας δεξιάς υπάρχει ένας ιδιαίτερος ανταγωνισμός τον οποίο σε πολλές περιπτώσεις έχουν εντοπίσει, ειδικά οι κάτοικοι της Αθήνας και του λεκανοπεδίου. Υπάρχει λοιπόν, ένας ανταγωνισμός από ένα νέο ακροδεξιό πολιτικό φορέα, τη «Χρυσή Αυγή», η οποία πλαγιοκοπεί με πολιτικές δραστηριότητες και μάλιστα, με κινήσεις πολιτών σε διάφορες περιοχές, με τις οποίες επιδιώκουν να πάρουν το νόμο στα χέρια τους. 
Θέλω να στείλω ένα απολύτως καθαρό και σαφές μήνυμα σ’ όλους αυτούς οι οποίοι από τη μία πλευρά επιχειρούν με κάθε τρόπο να ισοπεδώσουν με ισοπεδωτική κριτική, να κάνουν την Ελληνική Αστυνομία να μην μπορεί να παρέχει το αίσθημα ασφάλειας στους πολίτες και από την άλλη, διευρύνουν το πεδίο, για να μπορούν οι ίδιοι με κινήσεις πολιτών να παίρνουν, δήθεν, το νόμο στα χέρια τους. Αυτό δεν θα το επιτρέψουμε. Πρόκειται περί αντιδημοκρατικής πράξης, την οποία με κάθε τρόπο καταγγέλλουμε, την αποκαλύπτουμε με κάθε τρόπο, αλλά επειδή βλέπω αυτά τα φαινόμενα να πολλαπλασιάζονται, θα είμαι απολύτως σαφής και στο μέλλον με περισσότερα και πιο συγκεκριμένα στοιχεία.
Σε κάθε περίπτωση, όσον αφορά τα στατιστικά στοιχεία στα οποία ο κ. Αυγενάκης αναφέρθηκε ξανά, θέλω να παρακαλέσω να είμαστε απολύτως ακριβείς, γιατί εδώ βρισκόμαστε στη φάση μίας εξέλιξης...</Speech>
<Speech><Parlmember>ΕΛΕΥΘΕΡΙΟΣ ΑΥΓΕΝΑΚΗΣ</Parlmember>: Αν έχω κάνει λάθος, να το ακούσω.</Speech>
<Speech><Parlmember>ΧΡΗΣΤΟΣ ΠΑΠΟΥΤΣΗΣ</Parlmember> (Υπουργός Προστασίας του Πολίτη): Όχι. Θα σας δώσω τη διευκρίνιση αμέσως. 
Το «POLICE ON LINE» είναι καινούργιο σύστημα. Τα αστυνομικά τμήματα διασυνδέονται και μάλιστα σε διάφορες φάσεις. Τα συγκριτικά στοιχεία τα οποία έχουμε, δεν είναι επαρκή, για να μπορεί να γίνει μία σοβαρή αξιολόγηση και κριτική, σε σχέση με το παρελθόν. Αυτό όμως, δεν σημαίνει ότι όταν ορισμένα αστυνομικά τμήματα δεν έχουν διασυνδεθεί, δεν έχουν καταγράψει και τα περιστατικά. Άρα, όταν καταγράφουν περιστατικά, την επόμενη χρονιά στην επόμενη φάση διαφοροποιούνται τα ποσοστά.
Αυτό το λέω για ποιο λόγο; Διότι βλέπω μία πολύ μεγάλη επικοινωνιακή αξιοποίηση των διαφόρων στατιστικών στοιχείων, τα οποία το Υπουργείο μας δίνει στη δημοσιότητα με τρόπο που δεν είναι ακριβής και στην πραγματικότητα αδικεί όλες τις προσπάθειες. Η πραγματικότητα και η αλήθεια όμως, είναι ότι το πρόβλημα υπάρχει, είναι μπροστά μας και απαιτεί μεγαλύτερη σύνεση, περισσότερη προσπάθεια και κυρίως συναντίληψη και συνεργασία για την αντιμετώπισή του.
Σας ευχαριστώ πολύ.</Speech>
ΠΡΟΕΔΡΕΥΩΝ (<ChairmanSpeech><Parlmember>Βαΐτσης Αποστολάτος</Parlmember>): Σας ευχαριστούμε.
Κυρίες και κύριοι συνάδελφοι, ολοκληρώθηκε η συζήτηση επί της υπ’ αριθμόν 11/4/7-12-2011 επίκαιρης επερώτησης Ανεξάρτητων Βουλευτών προς τον Υπουργό Προστασίας του Πολίτη σχετικά με την εγκληματικότητα στο κέντρο της Αθήνας.
Δέχεστε στο σημείο αυτό να λύσουμε τη συνεδρίαση;</ChairmanSpeech>
<Speech><Parlmember>ΟΛΟΙ ΟΙ ΒΟΥΛΕΥΤΕΣ</Parlmember>: Μάλιστα, μάλιστα.
Με τη συναίνεση του Σώματος και ώρα 14.50΄ λύεται η συνεδρίαση για τη Δευτέρα 16 Ιανουαρίου 2012 και ώρα 18.00΄ με αντικείμενο εργασιών του Σώματος κοινοβουλευτικό έλεγχο, συζήτηση επίκαιρων ερωτήσεων σύμφωνα με την ημερήσια διάταξη που έχει διανεμηθεί.
Ο</Speech> ΠΡΟΕΔΡΟΣ                                                               ΟΙ ΓΡΑΜΜΑΤΕΙΣ
Τελευταία Αποθήκευση:19/1/2012 11:41:00 πμΑπό:K.arapi
Εκτυπώθηκε:18/1/2012 1:02:00 μμ</body>
</html>