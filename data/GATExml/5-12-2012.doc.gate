<html><head><meta name="cp:revision" content="2"><meta name="date" content="2012-12-10T10:53:00Z"><meta name="Company" content="OTS"><meta name="Keywords" content=""><meta name="meta:word-count" content="31083"><meta name="subject" content=""><meta name="dc:creator" content="Production"><meta name="extended-properties:Company" content="OTS"><meta name="meta:print-date" content="2012-12-10T09:20:00Z"><meta name="Word-Count" content="31083"><meta name="dcterms:created" content="2012-12-10T10:53:00Z"><meta name="dcterms:modified" content="2012-12-10T10:53:00Z"><meta name="Last-Modified" content="2012-12-10T10:53:00Z"><meta name="Last-Save-Date" content="2012-12-10T10:53:00Z"><meta name="meta:character-count" content="167849"><meta name="Template" content="Normal"><meta name="meta:save-date" content="2012-12-10T10:53:00Z"><meta name="dc:title" content="ΠΡΑΚΤΙΚΑ ΒΟΥΛΗΣ"><meta name="Application-Name" content="Microsoft Office Word"><meta name="modified" content="2012-12-10T10:53:00Z"><meta name="Edit-Time" content="3600000000"><meta name="cp:subject" content=""><meta name="Content-Type" content="application/msword"><meta name="creator" content="Production"><meta name="meta:author" content="Production"><meta name="dc:subject" content=""><meta name="extended-properties:Application" content="Microsoft Office Word"><meta name="meta:creation-date" content="2012-12-10T10:53:00Z"><meta name="Last-Printed" content="2012-12-10T09:20:00Z"><meta name="meta:last-author" content="n.tasoula"><meta name="Comments" content=""><meta name="Creation-Date" content="2012-12-10T10:53:00Z"><meta name="xmpTPg:NPages" content="1"><meta name="resourceName" content="5-12-2012.doc"><meta name="Last-Author" content="n.tasoula"><meta name="w:comments" content=""><meta name="Character Count" content="167849"><meta name="Page-Count" content="1"><meta name="Revision-Number" content="2"><meta name="extended-properties:Template" content="Normal"><meta name="meta:keyword" content=""><meta name="Author" content="Production"><meta name="comment" content=""><meta name="meta:page-count" content="1"></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta>ΠΡΑΚΤΙΚΑ ΒΟΥΛΗΣ</head>
<body>Συνεδρίαση 5.12.12                                                                              σελ.1
(Σημείωση: Ο παρακάτω πίνακας περιεχομένων δεν αποτελεί το τελικό κείμενο, διότι εκκρεμούν ορθογραφικές και συντακτικές διορθώσεις)
ΠΙΝΑΚΑΣ ΠΕΡΙΕΧΟΜΕΝΩΝ
 ΙΕ’ ΠΕΡΙΟΔΟΣ 
ΠΡΟΕΔΡΕΥΟΜΕΝΗΣ ΚΟΙΝΟΒΟΥΛΕΥΤΙΚΗΣ ΔΗΜΟΚΡΑΤΙΑΣ
ΣΥΝΟΔΟΣ Α΄
ΣΥΝΕΔΡΙΑΣΗ ΠΕ΄
Τετάρτη  5 Δεκεμβρίου 2012
ΘΕΜΑΤΑ
 
Α. ΕΙΔΙΚΑ ΘΕΜΑΤΑ 
1. Επικύρωση Πρακτικών, σελ. 
2. Ανακοινώνεται ότι τη συνεδρίαση παρακολουθούν μαθητές από το 2ο Γυμνάσιο Βάρης, το 3ο Δημοτικό Σχολείο Αργυρούπολης, πρυτάνεις γερμανικών πανεπιστημίων μαθητές από το 8ο Γυμνάσιο Αθήνας και το 3ο Γυμνάσιο Ναυπάκτου, σελ. 
3. Επί διαδικαστικού θέματος, σελ. 
4. Επί προσωπικού θέματος, σελ. 
 
Β. ΚΟΙΝΟΒΟΥΛΕΥΤΙΚΟΣ ΕΛΕΓΧΟΣ 
Ανακοίνωση του δελτίου επικαίρων ερωτήσεων της Πέμπτης 6 Δεκεμβρίου 2012, σελ. 
 
Γ. ΝΟΜΟΘΕΤΙΚΗ ΕΡΓΑΣΙΑ 
Συζήτηση επί της αρχής, των άρθρων και ψήφιση στο σύνολο του σχεδίου νόμου του Υπουργείου Διοικητικής Μεταρρύθμισης και Ηλεκτρονικής Διακυβέρνησης: 
«Κύρωση του Μνημονίου Κατανόησης μεταξύ του Υπουργείου Διοικητικής Μεταρρύθμισης και Ηλεκτρονικής Διακυβέρνησης της Ελληνικής Δημοκρατίας και του Υπουργείου Οικονομικών Υποθέσεων και Επικοινωνιών της Δημοκρατίας της Εσθονίας για τη συνεργασία όσον αφορά τρόπους καταπολέμησης της διαφθοράς και της γραφειοκρατίας μέσω της ηλεκτρονικής διακυβέρνησης και των τεχνολογιών πληροφορικής και επικοινωνίας και άλλες διατάξεις»., σελ. 

ΠΡΟΕΔΡΕΥΟΝΤΕΣ
ΜΑΡΚΟΓΙΑΝΝΑΚΗΣ Χ. ,σελ.
ΝΑΚΟΣ Α. , σελ.
ΟΜΙΛΗΤΕΣ

Α. Επί διαδικαστικού θέματος:
ΑΝΑΓΝΩΣΤΑΚΗΣ Δ. , σελ.
ΒΟΛΟΥΔΑΚΗΣ Μ. , σελ.
ΒΟΡΙΔΗΣ Μ. , σελ.
ΓΙΑΤΑΓΑΝΑ Χ. , σελ.
ΚΑΠΕΡΝΑΡΟΣ Β. , σελ.
ΚΑΤΣΑΦΑΔΟΣ Κ. , σελ.
ΚΟΥΙΚ Τ. , σελ.
ΛΑΦΑΖΑΝΗΣ Π. , σελ.
ΜΑΡΙΑΣ Ε. , σελ.
ΜΑΡΚΟΓΙΑΝΝΑΚΗΣ Χ. , σελ.
ΜΗΤΡΟΠΟΥΛΟΣ Α. , σελ.
ΝΑΚΟΣ Α. , σελ.
ΣΤΡΑΤΟΥΛΗΣ Δ. , σελ.
ΧΡΥΣΟΒΕΛΩΝΗ Μ. , σελ.

Β. Επί προσωπικού θέματος:
ΚΥΡΙΑΖΙΔΗΣ Δ. , σελ.
ΜΑΡΚΟΓΙΑΝΝΑΚΗΣ Χ. , σελ.
ΜΗΤΡΟΠΟΥΛΟΣ Α. , σελ.
ΠΑΥΛΟΠΟΥΛΟΣ Π. , σελ.

Γ. Επί του σχεδίου νόμου του Υπουργείου Διοικητικής Μεταρρύθμισης και Ηλεκτρονικής Διακυβέρνησης:
ΑΝΑΓΝΩΣΤΑΚΗΣ Δ. , σελ.
ΒΛΑΧΟΓΙΑΝΝΗΣ Η. , σελ.
ΒΟΓΙΑΤΖΗΣ Π. , σελ.
ΒΟΛΟΥΔΑΚΗΣ Μ. , σελ.
ΓΙΑΝΝΑΚΑΚΗ Μ. , σελ.
ΓΙΑΤΑΓΑΝΑ Χ. , σελ.
ΓΙΟΒΑΝΟΠΟΥΛΟΣ Κ. , σελ.
ΓΛΕΖΟΣ Ε. , σελ.
ΚΑΠΕΡΝΑΡΟΣ Β. , σελ.
ΚΑΣΙΔΙΑΡΗΣ Η. , σελ.
ΚΑΤΣΑΦΑΔΟΣ Κ. , σελ.
ΚΟΥΙΚ Τ. , σελ.
ΛΑΦΑΖΑΝΗΣ Π. , σελ.
ΜΑΝΩΛΑΚΟΥ Δ. , σελ.
ΜΑΡΙΑΣ Ε. , σελ.
ΜΑΥΡΑΓΑΝΗΣ Γ. , σελ.
ΜΗΤΡΟΠΟΥΛΟΣ Α. , σελ.
ΜΙΧΕΛΟΓΙΑΝΝΑΚΗΣ Ι. , σελ.
ΝΤΟΛΙΟΣ Γ. , σελ.
ΣΤΡΑΤΟΥΛΗΣ Δ. , σελ.
ΧΡΥΣΟΒΕΛΩΝΗ Μ. , σελ.

ΠΡΑΚΤΙΚΑ ΒΟΥΛΗΣ
ΙΕ΄ ΠΕΡΙΟΔΟΣ
ΠΡΟΕΔΡΕΥΟΜΕΝΗΣ ΚΟΙΝΟΒΟΥΛΕΥΤΙΚΗΣ ΔΗΜΟΚΡΑΤΙΑΣ
ΣΥΝΟΔΟΣ Α΄
ΣΥΝΕΔΡΙΑΣΗ ΠΕ΄
Τετάρτη 5 Δεκεμβρίου 2012
	Αθήνα, σήμερα στις 5 Δεκεμβρίου 2012, ημέρα Τετάρτη και ώρα 10.07΄ συνήλθε στην Αίθουσα των συνεδριάσεων του Βουλευτηρίου η Βουλή σε ολομέλεια για να συνεδριάσει υπό την προεδρία του Γ΄ Αντιπροέδρου αυτής κ. ΧΡΗΣΤΟΥ ΜΑΡΚΟΓΙΑΝΝΑΚΗ .
	ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Κυρίες και κύριοι συνάδελφοι,  αρχίζει η συνεδρίαση.
	Έχω την τιμή να ανακοινώσω στο Σώμα το δελτίο επίκαιρων ερωτήσεων της Πέμπτης 6 Δεκεμβρίου 2012.
	Α. ΕΠΙΚΑΙΡΕΣ ΕΡΩΤΗΣΕΙΣ Πρώτου Κύκλου (Άρθρο 130 παράγραφοι 2 και 3 του Κανονισμού της Βουλής)
	1. Η με αριθμό 681/3-12-2012 επίκαιρη ερώτηση της Βουλευτού Καρδίτσας της Νέας Δημοκρατίας κ. Ασημίνας Σκόνδρα προς τον Υπουργό Αγροτικής Ανάπτυξης και Τροφίμων, σχετικά με τη στρατηγική και το σχεδιασμό για την ανασυγκρότηση του αγροτικού τομέα.
	2. Η με αριθμό 680/3-12-2012 επίκαιρη ερώτηση του Βουλευτή Κυκλάδων του Συνασπισμού Ριζοσπαστικής Αριστεράς – Ενωτικού Κοινωνικού Μετώπου κ. Νικολάου Συρμαλένιου προς τον Υπουργό Υγείας, σχετικά με την υποβάθμιση της δημόσιας υγείας στις Κυκλάδες.
	3. Η με αριθμό 676/3-12-2012 επίκαιρη ερώτηση του Βουλευτή Ευβοίας του Πανελλήνιου Σοσιαλιστικού Κινήματος κ. Συμεών Κεδίκογλου προς τον Υπουργό Υγείας, σχετικά με τη λήψη μέτρων για τους πάσχοντες από κυστική ίνωση.
	4. Η με αριθμό 677/3-12-2012 επίκαιρη ερώτηση της Βουλευτού Α΄ Θεσσαλονίκης των Ανεξαρτήτων Ελλήνων κ. Χρυσούλας – Μαρίας Γιαταγάνα προς τον Υπουργό Υγείας, σχετικά με τα προβλήματα στο χώρο της υγείας στη Χαλκιδική.
	5. Η με αριθμό 685/3-12-2012 επίκαιρη ερώτηση του Βουλευτή Μαγνησίας του Λαϊκού Συνδέσμου – Χρυσή Αυγή κ. Παναγιώτη Ηλιόπουλου προς τους Υπουργούς Εργασίας, Κοινωνικής Ασφάλισης και Πρόνοιας και Υγείας, σχετικά με τα προβλήματα στη λειτουργία των αναπηρικών επιτροπών και τις μειώσεις των αναπηρικών επιδομάτων.
	6. Η με αριθμό 684/3-12-2012 επίκαιρη ερώτηση του Βουλευτή Ευβοίας της Δημοκρατικής Αριστεράς κ. Δημητρίου Αναγνωστάκη προς τον Υπουργό Περιβάλλοντος, Ενέργειας και Κλιματικής Αλλαγής σχετικά με τη θέσπιση νέων μειωμένων τιμολογίων της ΔΕΗ για ευπαθείς ομάδες.
	7. Η με αριθμό 688/3-12-2012 επίκαιρη ερώτηση του Βουλευτή Β΄ Αθηνών του Κομμουνιστικού Κόμματος Ελλάδας κ. Σπυρίδωνος Χαλβατζή προς τους Υπουργούς Παιδείας και Θρησκευμάτων, Πολιτισμού και Αθλητισμού και Εθνικής Άμυνας σχετικά με τις παρεμβάσεις των Γερμανών στρατιωτικών που υπηρετούν στο Πεδίο Βολής Κρήτης στα σχολεία του Νομού Χανίων.
	Β. ΕΠΙΚΑΙΡΕΣ ΕΡΩΤΗΣΕΙΣ Δεύτερου Κύκλου (Άρθρο 130 παράγραφοι 2 και 3 του Κανονισμού της Βουλής.)
	1. Η με αριθμό 682/3-12-2012 επίκαιρη ερώτηση του Βουλευτή Ηλείας της Νέας Δημοκρατίας κ. Ανδρέα Μαρίνου προς τον Υπουργό Αγροτικής Ανάπτυξης και Τροφίμων, σχετικά με την επιμήκυνση του χρόνου διατηρησιμότητας του φρέσκου γάλακτος.
	2. Η με αριθμό 679/3-12-2012 επίκαιρη ερώτηση της Βουλευτού Χαλκιδικής του Συνασπισμού Ριζοσπαστικής Αριστεράς – Ενωτικού Κοινωνικού Μετώπου κ. Αικατερίνης Ιγγλέζη προς την Υπουργό Τουρισμού σχετικά με το καζίνο «Πόρτο Καρράς».
	3. Η με αριθμό 690/3-12-2012 επίκαιρη ερώτηση της Βουλευτού Πέλλας του Πανελλήνιου Σοσιαλιστικού Κινήματος κ. Θεοδώρας Τζάκρη προς τον Υπουργό Οικονομικών, σχετικά με την οικονομική αποκατάσταση των ζημιών που υπέστησαν οι Έλληνες μικρο-ομολογιούχοι.
	4. Η με αριθμό 678/3-12-2012 επίκαιρη ερώτηση του Βουλευτή Β΄ Αθηνών των Ανεξαρτήτων Ελλήνων κ. Βασιλείου Καπερνάρου προς τον Υπουργό Οικονομικών, σχετικά με τα «Ελληνικά Πετρέλαια Α.Ε.».
	5. Η με αριθμό 686/3-12-2012 επίκαιρη ερώτηση του Βουλευτή Επικρατείας του Λαϊκού Συνδέσμου – Χρυσή Αυγή κ. Χρήστου Παππά προς τον Υπουργό Εξωτερικών, σχετικά με τις πρόσφατες δηλώσεις του Πρωθυπουργού της Αλβανίας για την εδαφική ακεραιότητα του ελληνικού κράτους.
	6. Η με αριθμό 687/3-12-2012 επίκαιρη ερώτηση του Βουλευτή Επικρατείας της Δημοκρατικής Αριστεράς κ. Σπυρίδωνος Λυκούδη προς τον Υπουργό Υγείας, σχετικά με τη λήψη μέτρων για τη ραγδαία αύξηση μόλυνσης από τον ιό ΗΙV μεταξύ των χρηστών ενέσιμων ναρκωτικών.
	7. Η με αριθμό 689/3-12-2012 επίκαιρη ερώτηση του Βουλευτή Β΄ Αθηνών του Κομμουνιστικού Κόμματος Ελλάδας κ. Χρήστου Κατσώτη προς τον Υπουργό Εργασίας, Κοινωνικής Ασφάλισης και Πρόνοιας, σχετικά με την απόλυση εργαζομένου στην εταιρεία «GOLDAIR HANDLING» στο αεροδρόμιο «Ελευθέριος Βενιζέλος».
Εισερχόμεθα στην ημερήσια διάταξη της 
ΝΟΜΟΘΕΤΙΚΗΣ ΕΡΓΑΣΙΑΣ  
Μόνη συζήτηση επί της αρχής, των άρθρων και του συνόλου του σχεδίου νόμου του Υπουργείου Διοικητικής Μεταρρύθμισης και Ηλεκτρονικής Διακυβέρνησης: « <a href="http://www.hellenicparliament.gr/Nomothetiko-Ergo/Anazitisi-Nomothetikou-Ergou?law_id=1ff940e4-ef5a-4fe5-b965-115c9d92f032&quot; \t &quot;_blank">Κύρωση του Μνημονίου Κατανόησης μεταξύ του Υπουργείου Διοικητικής Μεταρρύθμισης και Ηλεκτρονικής Διακυβέρνησης της Ελληνικής Δημοκρατίας και του Υπουργείου Οικονομικών Υποθέσεων και Επικοινωνιών της Δημοκρατίας της Εσθονίας για τη συνεργασία όσον αφορά τρόπους καταπολέμησης της διαφθοράς και της γραφειοκρατίας μέσω της ηλεκτρονικής διακυβέρνησης και των τεχνολογιών πληροφοριών και επικοινωνίας</a> ».
Το νομοσχέδιο ψηφίστηκε στη Διαρκή Επιτροπή κατά πλειοψηφία. Εισάγεται προς συζήτηση στη Βουλή με τη διαδικασία του άρθρου 108 του Κανονισμού της Βουλής. Μπορούν να λάβουν το λόγο όσοι έχουν αντίρρηση επί της κυρώσεως της συμφωνίας. Μετά την ολοκλήρωση της συζήτησης της συμφωνίας θα συζητηθούν οι δυο τροπολογίες, που έχουν κατατεθεί, ως μια ενότητα. 
Θέλει κάποιος συνάδελφος να λάβει το λόγο επί τη συμφωνίας;</ChairmanSpeech> 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Επί της διαδικασίας.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Παρακαλώ.</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Εδώ έχουμε δυο τροπολογίες εντελώς άσχετες με τη σύμβαση. Είναι τροπολογίες για τα φορολογικά, για το Υπουργείο Ανάπτυξης, για επενδύσεις κ.λπ.. Για άλλη  μια φορά με έναν απαράδεκτο τρόπο εισάγονται διατάξεις και ρυθμίσεις προς συζήτηση. Δεν βλέπω να είναι και κανείς από τους Υπουργούς, που πρέπει να είναι, να μας πουν και δυο λόγια, γιατί τα φέρνουν αυτά και γιατί καθυστέρησαν.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Κύριε Λαφαζάνη…</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Μισό λεπτό, κύριε Πρόεδρε. Γιατί βιάζεστε; Σας καθυστερώ; Μια μέρα την εβδομάδα συνεδριάζουμε.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Όχι. Να σας πω. 
Θα έλεγα να συζητήσουμε την κύρωση της συμφωνίας και εν συνεχεία πριν εισέλθουμε στη συζήτηση των τροπολογιών να κάνουμε την τοποθέτηση που θέλετε, σε σχέση με τις τροπολογίες.</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Κύριε Πρόεδρε, εσείς πρέπει να κάνετε τοποθέτηση. Κάποτε πρέπει και το Προεδρείο να αρχίσει να τηρεί τον Κανονισμό. Δεν μπορεί το κάθε Υπουργείο, ασύδοτο, να φέρνει και μια τροπολογία, γνωρίζοντας ότι δεν θα υποστεί κανέναν έλεγχο, ότι το Προεδρείο δεν θα μιλάει και ότι η Αντιπολίτευση θα τα δέχεται. Αυτό λέμε. Κάποτε πρέπει να μπει μια τάξη, γιατί όλα αυτά θα μπορούσαν κάλλιστα να τακτοποιηθούν, σε συνάφεια με σχετικά νομοσχέδια και να έρθουν ως διατάξεις κανονικές. Η παραγραφή υπάρχει εδώ και πολύ καιρό. Τη γνωρίζουν. Άριστα γνωρίζουν το θέμα. Επομένως φέρτε το με κανονική διάταξη σε ένα κανονικό νομοσχέδιο να το συζητήσουμε. Όχι πάλι τα ίδια. Αυτό σας λέω, κύριε Πρόεδρε. 
Η Βουλή χάνει συνεχώς έδαφος.  Υποβαθμίζεται διαρκώς. Η Βουλή σε λίγο δεν θα υπάρχει. Συνεδριάζουμε μια στο τόσο. Οι διαδικασίες που ακολουθούμε δεν είναι πάντοτε συμβατές με τον Κανονισμό. Αυτά λέω. Διαμαρτύρομαι γι’ αυτά τα πράγματα και παρακαλώ και εσάς να φροντίσετε να μεριμνήσετε, ώστε  να μπει μια τάξη.</Speech> 
<Speech><Parlmember>ΒΑΣΙΛΕΙΟΣ ΚΑΠΕΡΝΑΡΟΣ</Parlmember>: Κύριε Πρόεδρε, παρακαλώ το λόγο.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Κύριε Καπερνάρο, ένα λεπτό αν έχετε την καλοσύνη.
Από το Γραμματέα της Κοινοβουλευτικής Ομάδας του ΠΑΣΟΚ πήραμε μία επιστολή, η οποία λέει το εξής: «Κύριε Πρόεδρε, σας γνωρίζουμε ότι στο νομοσχέδιο του Υπουργείου Διοικητικής Μεταρρύθμισης και Ηλεκτρονικής Διακυβέρνησης: «Κύρωση του Μνημονίου Κατανόησης μεταξύ του Υπουργείου Διοικητικής Μεταρρύθμισης και Ηλεκτρονικής Διακυβέρνησης της Ελληνικής Δημοκρατίας και του Υπουργείου Οικονομικών Υποθέσεων και Επικοινωνιών της Δημοκρατίας της Εσθονίας για τη συνεργασία όσον αφορά τρόπους καταπολέμησης της διαφθοράς και της γραφειοκρατίας μέσω της ηλεκτρονικής διακυβέρνησης και των τεχνολογιών πληροφοριών και επικοινωνίας», ειδικός αγορητής του ΠΑΣΟΚ θα είναι ο Βουλευτής κ. Ντόλιος Γεώργιος.
Ο κ. Μαρκόπουλος, ως Γραμματέας της Κοινοβουλευτικής Ομάδας των Ανεξαρτήτων Ελλήνων, έστειλε την εξής επιστολή προς τον Πρόεδρο της Βουλής των Ελλήνων: «Κύριε Πρόεδρε, σας γνωρίζω ότι στο νομοσχέδιο του Υπουργείου Διοικητικής Μεταρρύθμισης και Ηλεκτρονικής Διακυβέρνησης: «Κύρωση του Μνημονίου Κατανόησης μεταξύ του Υπουργείου Διοικητικής Μεταρρύθμισης και Ηλεκτρονικής Διακυβέρνησης της Ελληνικής Δημοκρατίας και του Υπουργείου Οικονομικών Υποθέσεων και Επικοινωνιών της Δημοκρατίας της Εσθονίας για τη συνεργασία όσον αφορά τρόπους καταπολέμησης της διαφθοράς και της γραφειοκρατίας μέσω της ηλεκτρονικής διακυβέρνησης και των τεχνολογιών πληροφοριών και επικοινωνίας», ειδικός αγορητής ορίζεται ο κ. Καπερνάρος Βασίλης.
Κύριε Καπερνάρο, το διάβασα και για να νομιμοποιηθείτε ως ειδικός αγορητής. Θέλετε κάτι επί της Κύρωσης;</ChairmanSpeech>
<Speech><Parlmember>ΒΑΣΙΛΕΙΟΣ ΚΑΠΕΡΝΑΡΟΣ</Parlmember>: Μάλιστα, κύριε Πρόεδρε.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Επομένως είστε από εκείνους που θα αντιλέξουν προφανώς. Να πάμε όμως με τη σειρά.</ChairmanSpeech>
<Speech><Parlmember>ΒΑΣΙΛΕΙΟΣ ΚΑΠΕΡΝΑΡΟΣ</Parlmember>: Κύριε Πρόεδρε, θα ήθελα για ένα λεπτό το λόγο.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ορίστε, έχετε το λόγο.</ChairmanSpeech>
<Speech><Parlmember>ΒΑΣΙΛΕΙΟΣ ΚΑΠΕΡΝΑΡΟΣ</Parlmember>: Κύριε Πρόεδρε, εκτός τυπικότητος, θα ήθελα να αναφερθώ στο θέμα των δύο τροπολογιών –και ιδιαίτερα της μιας-  σε συνέχιση των όσων είπε ο κ. Λαφαζάνης. Αν μπορώ, θα ήθελα να κάνω χρήση του δικαιώματός μου. Αν όχι…</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Κοιτάξτε, θα ήθελα να είναι ο Κοινοβουλευτικός σας Εκπρόσωπος εδώ, αν είναι δυνατόν. Προφανώς στοιχίζεστε με τον κ. Λαφαζάνη.
Εν πάση περιπτώσει, έχετε το λόγο για ένα λεπτό.</ChairmanSpeech>
<Speech><Parlmember>ΒΑΣΙΛΕΙΟΣ ΚΑΠΕΡΝΑΡΟΣ</Parlmember>: Ευχαριστώ πολύ.
Κύριε Πρόεδρε, έχουμε αντίρρηση για την εισαγωγή αυτής της τροπολογίας προς συζήτηση κατά τη σημερινή συνεδρίαση. Επικαλούμαι το άρθρο 74 και την παράγραφο 4, όπου λέει: «Δεν εισάγεται για συζήτηση νομοσχέδιο ή πρόταση νόμου που αποσκοπεί στην τροποποίηση διάταξης νόμου, αν δεν έχει καταχωριστεί στην αιτιολογική έκθεση ολόκληρο το κείμενο της διάταξης που τροποποιείται και στο κείμενο του νομοσχεδίου ή της πρότασης ολόκληρη η νέα διάταξη, όπως διαμορφώνεται με την τροποποίηση.»
Επίσης, η παράγραφος 5 λέει: «Τα προβλεπόμενα από την παράγραφο 1 ισχύουν και για τα νομοσχέδια ή τις προτάσεις νόμων που εισάγονται για συζήτηση και ψήφιση στην αρμόδια Διαρκή Κοινοβουλευτική Επιτροπή, όπως ορίζει ο Κανονισμός της Βουλής. 
Αυτό είναι το ένα.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Κύριε Καπερνάρο, ακούστε. Η πρόθεσή μου είναι να συζητήσουμε πρώτα…</ChairmanSpeech>
<Speech><Parlmember>ΒΑΣΙΛΕΙΟΣ ΚΑΠΕΡΝΑΡΟΣ</Parlmember>: Θα μου δώσετε μερικά δευτερόλεπτα χάριν της αξίας του θέματος; Ήρθε και ο Κοινοβουλευτικός μας Εκπρόσωπος.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Συνεχίστε, αλλά μη μακρηγορείτε, διότι θα κάνουμε πρώτα τη συζήτηση επί της κύρωσης και πριν μπούμε στη συζήτηση των τροπολογιών, θα έχετε όλη την άνεση και εγγράφως και προφορικώς να αναπτύξετε τις αντιρρήσεις σας, σύμφωνα με τον Κανονισμό της Βουλής. Να μην κάνουμε δύο φορές τον ίδιο κόπο.</ChairmanSpeech>
<Speech><Parlmember>ΒΑΣΙΛΕΙΟΣ ΚΑΠΕΡΝΑΡΟΣ</Parlmember>: Εντάξει, κύριε Πρόεδρε.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Επανέρχομαι σε αυτό που είπα προηγουμένως. Ποίος έχει αντίρρηση και θα ήθελε να τοποθετηθεί επί της κύρωσης της συμφωνίας; Διότι βλέπω ότι στην επιτροπή της Βουλής υπήρχαν αντιρρήσεις από το ΣΥΡΙΖΑ, από τους Ανεξαρτήτους Έλληνες και από το Κομμουνιστικό Κόμμα Ελλάδας.
Από τους Ανεξαρτήτους Έλληνες ποιος θα τοποθετηθεί;</ChairmanSpeech>
<Speech><Parlmember>ΒΑΣΙΛΕΙΟΣ ΚΑΠΕΡΝΑΡΟΣ</Parlmember>: Εγώ, κύριε Πρόεδρε.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>):  Ορίστε, κύριε Καπερνάρο, έχετε το λόγο για την κύρωση της συμφωνίας που έχετε αντιρρήσεις, για πέντε λεπτά.</ChairmanSpeech>
<Speech><Parlmember>ΒΑΣΙΛΕΙΟΣ ΚΑΠΕΡΝΑΡΟΣ</Parlmember>: Θα βάλουμε κάρτα, κύριε Πρόεδρε, πώς θα γίνει;</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>):   Κύριοι συνάδελφοι, όποιος Βουλευτής απ’ όλα τα κόμματα έχει αντίρρηση, έχει δικαίωμα να μιλήσει. Είθισται να μιλάει ένας από κάθε κόμμα.
Από τους Ανεξαρτήτους Έλληνες, ποιος θέλει να μιλήσει;
Κύριε Καπερνάρο, θα μιλήσετε εσείς που είστε εισηγητής για τη συμφωνία; Το κόμμα σας έχει αντίρρηση για την κύρωση της συμφωνίας μεταξύ...</ChairmanSpeech>
<Speech><Parlmember>ΒΑΣΙΛΕΙΟΣ ΚΑΠΕΡΝΑΡΟΣ</Parlmember>: Μάλιστα, την οποία έχουμε εκφράσει και στην επιτροπή.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): …θα τοποθετηθείτε σήμερα εσείς ως ειδικός αγορητής;</ChairmanSpeech>
<Speech><Parlmember>ΒΑΣΙΛΕΙΟΣ ΚΑΠΕΡΝΑΡΟΣ</Parlmember>: Μάλιστα.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>):   Σας ακούω, παρακαλώ.</ChairmanSpeech>
<Speech><Parlmember>ΒΑΣΙΛΕΙΟΣ ΚΑΠΕΡΝΑΡΟΣ</Parlmember>: Και ποιοι άλλοι θα μιλήσουν; Δεν θα κατοχυρωθούν άλλοι;</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Μιλήστε τώρα εσείς και βλέπουμε. Παρακαλώ, σας δίνω το λόγο για πέντε λεπτά.</ChairmanSpeech>
<Speech><Parlmember>ΒΑΣΙΛΕΙΟΣ ΚΑΠΕΡΝΑΡΟΣ</Parlmember>: Κύριε Πρόεδρε, θα ήθελα να σας παρακαλέσω να τηρηθεί η σειρά. Θα περιμένουμε τον κ. Μητρόπουλο.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Κοιτάξτε να δείτε. Το καταλαβαίνω αυτό το πράγμα, αλλά εάν έχει κάποιο πρόβλημα ο άνθρωπος, συνηθίζεται και δίνουμε το λόγο σ’ άλλο κόμμα που έπεται στην κοινοβουλευτική δύναμη για να μην καθυστερούμε.</ChairmanSpeech>
<Speech><Parlmember>ΒΑΣΙΛΕΙΟΣ ΚΑΠΕΡΝΑΡΟΣ</Parlmember>: Εντάξει. Έχω δικαίωμα και από εδώ έτσι δεν είναι;</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>):   Μόνον από εκεί έχετε δικαίωμα.</ChairmanSpeech>
<Speech><Parlmember>ΒΑΣΙΛΕΙΟΣ ΚΑΠΕΡΝΑΡΟΣ</Parlmember>: Ευχαριστώ πολύ.
Κύριε Πρόεδρε, τυπικά -θα μας δοθεί βεβαίως ο χρόνος να  το αναπτύξουμε και στη συνέχεια- καταψηφίσαμε αυτό το θέμα της κυρώσεως μνημονίου κατανόησης. Βεβαίως, μέχρι τώρα είχαμε τις πράξεις νομοθετικού περιεχομένου, τώρα έχουμε τις διακρατικές συμφωνίες. Η Κυβέρνηση βλέπει ότι δεν πρόκειται να περάσει, διότι δεν πρόκειται σύμφωνα με το ν.38 να συγκεντρωθεί ο κατάλληλος αριθμός των εκατόν ογδόντα και το περνάει σαν μνημόνιο κατανόησης, ενώ είναι μια διακρατική συμφωνία. Τώρα το ποιοι κατανοούν τι σημαίνει μνημόνιο κατανόησης, αυτό είναι ένα άλλο θέμα. Εμείς δεν κατανοούμε κατ’ αρχήν τη φράση «Μνημόνιο Κατανόησης». Είναι μια διακρατική συμφωνία, η οποία έχει υπογραφεί από τους πρεσβευτές.
(Θόρυβος στην Αίθουσα)
Μη θορυβείτε. Είναι μια διακρατική συμφωνία, η οποία έχει υπογραφεί τυπικά το Σεπτέμβριο του 2011. Είναι μια συμφωνία που έχει υπογράψει το ΠΑΣΟΚ με Πρωθυπουργό το Γεώργιο Παπανδρέου, ο οποίος έχει βραβευθεί από την Εσθονία. Τώρα τι σημαίνει βράβευση του Πρωθυπουργού που υπογράφει τέτοιες διακρατικές συμφωνίες με την Εσθονία και έχει τιμηθεί με το Μεγαλόσταυρο του Τάγματος του Λευκού Αστέρος, αυτό θα το λάβουν υπ’ όψιν και θα το κατανοήσουν οι συνάδελφοι.
Ένα δεύτερο που θέλω να επισημάνω ιδιαιτέρως ως στοιχείο πρόκλησης έξαρσης είναι, ότι αυτό το μνημόνιο κατανόησης μεταξύ άλλων, έχει συμφωνήσει ότι αφορά τρόπους καταπολέμησης της διαφθοράς και της γραφειοκρατίας μέσω της ηλεκτρονικής διακυβέρνησης και των τεχνολογιών πληροφοριών και επικοινωνίας. Καλούμε, δηλαδή την Εσθονία, η οποία έχει καταταχθεί σύμφωνα με τον ΟΗΕ στην εικοστή θέση, ως την καταλληλότερη χώρα που διαθέτει τον καταλληλότερο εξοπλισμό, μηχανισμό, επιστημοσύνη, να έρθει στην Ελλάδα για να μηχανοργανώσει τη χώρα μας, η οποία πάσχει από την αρρώστια της διαφθοράς και της γραφειοκρατίας, δηλαδή, με λίγα λόγια, αποδεχόμαστε εμείς οι Έλληνες ότι η χώρα μας είναι μια διεφθαρμένη χώρα. Νομιμοποιούμε λοιπόν μ’ αυτήν την φράση ότι η Ελλάδα είναι μια διεφθαρμένη χώρα, μια φράση που την έχει πει και έχουμε περιέλθει στον παγκόσμιο περίγελω, ο πρώην Πρωθυπουργός, Γεώργιος Παπανδρέου. 
Εμείς δεν το δεχόμαστε. Εάν ο ίδιος ο Παπανδρέου είναι διεφθαρμένος και ξέρει ποιοι είναι οι διεφθαρμένοι σ’ αυτήν τη χώρα, να έρθει να πει ποιοι είναι οι διεφθαρμένοι. Εμείς δεν δεχόμαστε ότι οι Έλληνες είναι διεφθαρμένοι και δεν νομιμοποιείται κανείς να αποκαλεί τη χώρα μας διεφθαρμένη χώρα, που θα έρθουν να διορθώσουν τη διαφθορά και να τη θεραπεύσουν οι Εσθονοί. 
Εδώ επικαλούμαι και τον πατριωτισμό των Ελλήνων κυριολεκτικώς και των συναδέλφων μου, οι οποίοι θα ψηφίσουν ένα τέτοιο τερατούργημα όπου δέχονται ότι θα έρθουν οι Εσθονοί να θεραπεύσουν την διαφθορά. Αποδεχόμαστε, ομολογούμε, συνομολογούμε ότι η Ελλάδα είναι μια διεφθαρμένη χώρα.
Στο άρθρο 5, όλες οι δαπάνες που απορρέουν από την υλοποίηση του παρόντος μνημονίου θα καλυφθούν από την ελληνική πλευρά στο  πλαίσιο του ΕΚΤ, Ελληνικού Επιχειρησιακού Προγράμματος «Μεταρρύθμιση Δημόσιας Διοίκησης». Το σχετικό Υπουργείο με σεβασμό στο φυσικό πρόσωπο αλλά όχι με σεβασμό στο θεσμικό πρόσωπο, γιατί είναι ενιαία η διοίκηση, μιλάω για το σχετικό Υπουργείο Μεταρρύθμισης κ.λπ., είναι το  Υπουργείο που έχει τη μικρότερη απορροφητικότητα στο ΕΣΠΑ. Εμείς λοιπόν θα πάρουμε χρήματα από το ΕΣΠΑ και θα τα δώσουμε στην Εσθονία. 
Ερώτημα: Πόσα; Ποιο ποσό θα πάρουμε; Δεν πρέπει να γνωρίζουμε πόσο θα πληρώσουμε στου Εσθονούς; Δηλαδή, δεν υπάρχει σχεδιασμός, δεν υπάρχει μελέτη μεταξύ των Εσθονών και ημών των Ελλήνων, όταν υπεγράφη αυτή η διακρατική συμφωνία το Σεπτέμβριο του 2011; Θα μας πει κάποιος πόσα λεφτά θα δώσουμε στους Εσθονούς που είναι είκοσι στην παγκόσμια κατάταξη και τους παίρνουμε για τους πιο κατάλληλους; Και κάτι άλλο να βάλω για όσους έχουν τη σχετική ευθιξία, ότι έχουν δεχθεί και το «τσιπάκι» τού Σένγκεν. Έχουν στην ταυτότητά τους το «τσιπάκι» του Σένγκεν οι Εσθονοί. 
Ένα δεύτερο, κύριε Πρόεδρε. Θα παραμείνει σε ισχύ για δύο έτη και θα ανανεωθεί σιωπηρά για περαιτέρω περίοδο δύο ετών. Γιατί γίνεται σιωπηρά ανανέωση; Ποιοι είναι οι λόγοι δηλαδή που τους υποχρεώνουν και δεν θα προλάβουν σε δύο χρόνια και σιωπηρώς ανανεώνεται αυτή η σύμβαση για δύο έτη; Αυτό σημαίνει ότι υπάρχει η απολυτότητα της παντελούς ελλείψεως σχεδιασμού. Αυτό σημαίνει ότι υπάρχει η απολυτότητα της παντελούς ελλείψεως μελέτης. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
 Κι αυτό σημαίνει ότι είμαστε, ένεκα αυτής της αιτίας, σε θέση που δεν μπορούμε να πραγματώσουμε αυτήν τη διακρατική συμφωνία και μάλιστα όπως έρχεται σήμερα. 
Και κάτι άλλο που δεν βαστάω να μην πω. Στην τροποποίηση έχει ένα κενό. Θα το πω και μετά αν μου δοθεί ο χρόνος, αλλά το λέω προκαταβολικά μην τυχόν και δεν έχω χρόνο. Αυτό το άρθρο που μας φέρνετε στην τροπολογία έχει κενό. «Με τις διατάξεις της παραγράφου 1 του άρθρου… του παρόντος σχεδίου νόμου -το λέω για όσους συναδέλφους δεν το έχουν προσέξει- παρατείνεται ο χρόνος παραγραφής για την πραγματοποίηση…»</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Μετά θα τα πείτε αυτά, κύριε συνάδελφε.</ChairmanSpeech> 
<Speech><Parlmember>ΒΑΣΙΛΕΙΟΣ ΚΑΠΕΡΝΑΡΟΣ</Parlmember>: Εντάξει, κύριε Πρόεδρε.
Είμαι μέσα στο πλαίσιο της μεγαλοθυμίας σας, να μου δώσετε μερικά δευτερόλεπτα.
Τελειώνοντας, λέμε ότι πρέπει οπωσδήποτε ακόμα και σήμερα να μας παρασχεθούν αυτές οι βάσιμες υποψίας, σκέψεις μας γιατί δεν αναφέρονται ποσά, διότι όταν λέμε ότι εμείς αναλαμβάνουμε τα κόστη που θα πάρουμε από το ΕΣΠΑ, όταν τα πάρουμε και θα δώσουμε χρήματα στους Εσθονούς, είναι υποχρεωμένο το κάθε Υπουργείο να μας λέει σε ποιο ύψος ανέρχεται αυτό το ποσό. 
Ευχαριστώ πολύ.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ο κ. Αλέξιος Μητρόπουλος έχει το λόγο.</ChairmanSpeech> 
<Speech><Parlmember>ΑΛΕΞΙΟΣ ΜΗΤΡΟΠΟΥΛΟΣ</Parlmember>: Κύριε Πρόεδρε, ο ΣΥΡΙΖΑ-ΕΚΜ έχει ταχθεί αρνητικά ως προς την κύρωση αυτή και ως προς τον τύπο και ως προς την ουσία. Ως προς τον τύπο, κύριε Πρόεδρε, κυρίες και κύριοι συνάδελφοι και αξιότιμε κύριε Υφυπουργέ, παραβαίνει το άρθρο 28 παράγραφος 1, διότι κυρώνονται μόνο οι γενικά παραδεδεγμένοι κανόνες του Διεθνούς Δικαίου και οι συμβάσεις και σύμφωνα με το άρθρο 36 παράγραφος 2 από τις συμβάσεις κυρώνονται μόνο όσες αφορούν εμπόριο, φορολογία και οικονομική συνεργασία ή συμμετοχή σε διεθνείς οργανισμούς. 
Από την ανάγνωση και ερμηνεία των πιο πάνω συνταγματικών ρυθμίσεων, όπως αυτές ερμηνεύονται και από την επιστήμη και τα δικαστήρια ούτε υποχρεωνόμαστε αλλά ούτε και δικαιούμαστε να περάσουμε από το ελληνικό Κοινοβούλιο το εν λόγω μνημόνιο, το οποίο στη διεθνή γενική βιβλιογραφία χαρακτηρίζεται ως «διμερής συμφωνία απλοποιημένης ή απλής μορφής», κύριε Παυλόπουλε, εκτός κι αν οι εταίροι μας Εσθονοί, απαίτησαν οι ίδιοι ή για λογαριασμό τους οι δανειστές μας, αυτή η απλή σύμβαση μαζί τους να ενδυθεί τον κοινοβουλευτικό μανδύα, για να προσδοθεί ιδιαίτερο τυπικό κύρος σε ένα μνημόνιο, που θα μπορούσε να είναι απλώς μία συνήθης διακυβερνητική πράξη. 
Στην ουσία, κυρίες και κύριοι συνάδελφοι, έχουμε τα παρακάτω επιχειρήματα, ενστάσεις: 
Πρώτον, με την κύρωση του μνημονίου αναγνωρίζουμε ως ελληνικό Κοινοβούλιο, ως πρωτογενές όργανο του κυρίαρχου και δημοκρατικού λαού, ότι έχουμε γενικώς διεφθαρμένους δημοσίους υπαλλήλους και κατ’ επέκταση πολίτες, όπως είχε πει παλαιότερα ο πρώην Πρωθυπουργός, όταν η ευρωπαϊκή και διεθνής νεοφιλελεύθερη τεχνοδομή προσπαθούσε να εισαγάγει το «Δόγμα τού Σοκ» και να παρουσιάσει μία δομική κρίση της διεθνούς οικονομίας, ως αποτέλεσμα τής δήθεν γενικευμένης διαφθοράς του ελληνικού λαού. 
Εγώ είχα προειδοποιήσει ήδη από τις αρχές του 2008, κύριε Πρόεδρε, δύο χρόνια πριν από το μνημόνιο με το βιβλίο μου «Το τέλος του κοινωνικού κράτους», ότι η κυρίαρχη ευρωπαϊκή ελίτ χειραγωγούμενη από τη Γερμανία μετά την κρίση στην Αμερική, θα αναζητήσει ένα διεφθαρμένο πολιτικό προσωπικό και μια αδύνατη οικονομία στο Νότο, για να φορτώσει στους λαούς την κοινωνιοκτόνα αρχιτεκτονική του ευρώ, να κατακρατήσει αθέμιτα και αντιοικονομικά τα εμπορικά πλεονάσματα, χωρίς να επιστρέψει έστω μικρό τμήμα στο Νότο και να πάρει πίσω ό,τι κατέκτησαν οι ευρωπαϊκοί λαοί τα τελευταία εκατό χρόνια.
Η δεύτερη ένστασή μας, κύριε Πρόεδρε, είναι ότι με την κύρωση του μνημονίου, αυτό το κωμικοτραγικό και ταυτόχρονα αισχρό επιχείρημα ότι είμαστε διεφθαρμένος λαός, που το έχουν εγκαταλείψει ακόμη και οι λαλίστατοι Κεντροευρωπαίοι, το αναγνωρίζουμε εμείς οι Έλληνες Βουλευτές.
Τρίτο επιχείρημα: Με την κύρωση του, κύριοι και κυρίες Βουλευτές, παραιτούμαστε από την εθνική προσπάθεια να πατάξουμε ένα φαινόμενο που υπάρχει σε όλες τις χώρες με τα δικά μας μέσα, τους δικούς μας επιστήμονες, τις δικές μας επιτροπές και συνεργασίες φορέων που διαφυλάττουν την αξιοπρέπεια του διοικητικού και αυτοδιοικητικού μηχανισμού όλων των βαθμίδων.
Τέταρτη ένσταση: Με αυτό αναθέτουμε τη λύση του ζητήματος σε ένα μικρό κράτος, σε άλλη μία «τίγρη» της Ευρωπαϊκής Ένωσης, για να θυμηθούμε και τον πιο πιστό μαθητή του νεοφιλελευθερισμού, την Ιρλανδία.
Σημειωτέον, κυρίες και κύριοι συνάδελφοι, η Εσθονία έχει εφαρμόσει το σκληρότερο πακέτο απολύσεων, συρρίκνωσης κράτους και παράδοσής του στις αγορές, έτσι που πρωτεύει σε δύο άλλες γειτονικές μας χώρες, αλλά και την Ελλάδα πλέον, σε ποσοστό πολιτών που διαβιούν κάτω από τα όρια της φτώχειας.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή) 
Τελειώνω, κύριε Πρόεδρε.
Πέμπτη ένσταση: Είναι εθνικώς επιζήμιο και αντίκειται στις διεθνείς παραδόσεις του λαού μας να επιλέγουμε την Εσθονία για το έργο αυτό, η οποία και επί ενιαίας Σοβιετικής Ένωσης, αλλά και σήμερα έχει εμπλακεί σε ηλεκτρονικούς διαδικτυακούς πολέμους με όμορές της χώρες, κυρίως με τη Ρωσία, έχοντας αναδειχθεί ως αιχμή της παγκόσμιας νεοφιλελεύθερης επιθετικότητας. 
Κυρίως θα δείτε και στις σημερινές εφημερίδες τι ανακοίνωσε χθες η UEFA. Ήταν στα κεντρικά δελτία ειδήσεων. Σύμφωνα λοιπόν με τη χθεσινή ανακοίνωση, που είναι σήμερα στις ελληνικές εφημερίδες, η Εσθονία είναι από τις τέσσερις παγκοσμίως πιο διεφθαρμένες στο ποδόσφαιρο χώρες, με εξήντα έξι τα προηγούμενα χρόνια, ύποπτα παιχνίδια. Είναι σε όλες τις ελληνικές εφημερίδες.
(Θόρυβος στην Αίθουσα)
Η Ελλάδα έπεται, κυρία Πιπιλή, στη διαφθορά και στο ποδόσφαιρο.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή) 
Και τελειώνω, κύριε Πρόεδρε. Ο λαός μας, κύριε Υφυπουργέ, μας έστειλε στο Κοινοβούλιο για να λύσουμε τα προβλήματά του, να του δώσουμε προοπτική και ελπίδα και όχι να αναθέσουμε την επίλυσή τους σε άλλες χώρες, όπως η Εσθονία, με την παράδοση, νοοτροπία και ψυχοσύνθεση κατοίκων άλλης χώρας.
Κυρίες και κύριοι Βουλευτές, αυτή η πράξη δεν πρέπει να κυρωθεί για λόγους πολιτικής και εθνικής αξιοπρέπειας. Θα είναι μία δυσάρεστη στιγμή για το ελληνικό Κοινοβούλιο. Δεν περιποιεί τιμή στους αντιπροσώπους του ελληνικού λαού. 
Όταν οι πράξεις νομοθετικού περιεχομένου γίνονται υπό συνθήκες αντιπροσωπευτικής δημοκρατίας, συνήθης τρόπος διακυβέρνησης και το πολίτευμα αλλοιώνεται με τη δραστική συρρίκνωση της δημοκρατικής λειτουργίας, όταν ουσιώδεις διαδικασίες και διατάξεις του Συντάγματος έχουν στην πράξη ανασταλεί, όταν θεμελιώδη ζητήματα της ζωής και του μέλλοντος των Ελλήνων ρυθμίζονται κατά παραγγελία της τριαρχίας των δανειστών, κατά παράβαση μιας μακραίωνης παράδοσης, τότε –τελειώνω- είναι μεγάλη πρόκληση, κύριοι συνάδελφοι, μεγάλη υποτίμηση για το λαό, για την κοινοβουλευτική λειτουργία να ενδύεται ένα τόσο ετερόνομο μνημόνιο κατανόησης τον κοινοβουλευτικό μανδύα του τυπικού νόμου, για να τηρηθούν δήθεν τα προσχήματα και να καταστεί η ελληνική Βουλή συνυπεύθυνη της αυτοταπείνωσης και της απαξίωσης της ελληνικής πολιτείας.
Ως εκ τούτου, καταψηφίζουμε κατ’ αρχήν, κατ’ άρθρον και στο σύνολό του αυτό το υποτιμητικό για τον ελληνικό λαό και τη συντεταγμένη λειτουργία τού δρώντος λαού, μνημόνιο κατανόησης.
Ευχαριστώ πολύ.
(Χειροκροτήματα από την πτέρυγα του ΣΥΡΙΖΑ-ΕΚΜ)</Speech>
<Speech><Parlmember>ΠΡΟΚΟΠΗΣ ΠΑΥΛΟΠΟΥΛΟΣ</Parlmember>: Κύριε Πρόεδρε,  θα μπορούσα να έχω το λόγο;</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Κύριε Παυλόπουλε, με συγχωρείτε. Θα σας διαβάσω το άρθρο του Κανονισμού, που το ξέρετε καλύτερα από εμένα: «Μόνο όποιος έχει αντίρρηση..». Αν κάποιος έχει κατάφαση, δηλαδή θέλει να πει ότι θα ψηφιστεί η συμφωνία, δεν δικαιούται να λάβει το λόγο. Αν θέλετε για προσωπικό λόγο, μπορείτε να έχετε το λόγο.</ChairmanSpeech>
<Speech><Parlmember>ΠΡΟΚΟΠΗΣ ΠΑΥΛΟΠΟΥΛΟΣ</Parlmember>: Ακριβώς. Ζητώ το λόγο επί προσωπικού.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ορίστε, κύριε Παυλόπουλε, έχετε το λόγο για ένα λεπτό για να πείτε ποιο είναι το προσωπικό. Τώρα θα έχουμε σύγκρουση συνταγματολόγων.</ChairmanSpeech>
<Speech><Parlmember>ΑΛΕΞΙΟΣ ΜΗΤΡΟΠΟΥΛΟΣ</Parlmember>: Επικαλέστηκα την επιστημονική του αξία.</Speech>
<Speech><Parlmember>ΠΡΟΚΟΠΗΣ ΠΑΥΛΟΠΟΥΛΟΣ</Parlmember>: Συμφωνώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Παρακαλώ, κύριοι, ας τελειώσουμε.</ChairmanSpeech>
<Speech><Parlmember>ΠΡΟΚΟΠΗΣ ΠΑΥΛΟΠΟΥΛΟΣ</Parlmember>: Μπορεί να δημιουργηθεί λάθος εντύπωση, καθώς και στην επιτροπή, αλλά και εδώ, ο κ. Μητρόπουλος μού έκανε την τιμή να επικαλεστεί την άποψή μου. Μπορεί έτσι να δημιουργηθεί η εντύπωση ότι συμφωνώ με την ερμηνεία του άρθρου 36 παράγραφος 2, την οποία έδωσε σχετικά με την κύρωση των διεθνών συνθηκών. Παίρνω το λόγο για να πω ότι -και εδώ έγκειται το ιδιότυπο αυτό προσωπικό- διαφωνώ εντελώς με αυτό που είπε ο κ. Μητρόπουλος ως προς την ερμηνεία τού άρθρου 36.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Εντάξει. Διαστρέβλωσε λοιπόν την επιστημονική σας θέση. Είναι ένα προσωπικό θέμα.
Ορίστε, έχετε το λόγο για δύο λεπτά για να το αναπτύξετε.</ChairmanSpeech>
<Speech><Parlmember>ΠΡΟΚΟΠΗΣ ΠΑΥΛΟΠΟΥΛΟΣ</Parlmember>: Είναι χρήσιμο για τη Βουλή των Ελλήνων, γιατί πραγματικά με παραξενεύει -ας το πω έτσι- η ερμηνεία που έδωσε ο κ. Μητρόπουλος στο άρθρο 36 παράγραφος 2, τού Συντάγματος.
Κυρίες και κύριοι συνάδελφοι, το άρθρο 36 παράγραφος 2, που αφορά την κύρωση των διεθνών συνθηκών, ορίζει ποιες συνθήκες είναι εκείνες που αν δεν κυρωθούν από τη Βουλή, εν πάση περιπτώσει δεν ισχύουν. Άρα υποχρεωτικά  πρέπει να έλθουν προς κύρωση. Όσον αφορά τις υπόλοιπες, ακόμα και τα λεγόμενα MοU, δηλαδή τις συνθήκες εκείνες που παίρνουν τη μορφή συμφωνιών απλοποιημένης μορφής, το αφήνει στη διακριτική ευχέρεια της Κυβέρνησης να τις φέρει ή να μην τις φέρει προς κύρωση. 
Μου κάνει σήμερα λοιπόν εντύπωση ο ΣΥΡΙΖΑ, που είναι ένα κόμμα, το οποίο έχει δημιουργήσει τόσο θόρυβο, διότι στη Βουλή δεν έρχονται πολλά νομοσχέδια, και εκδίδονται πολλές πράξεις νομοθετικού περιεχομένου. Έρχεται η Κυβέρνηση και ο παριστάμενος Υπουργός και φέρνει να κυρωθεί ένα ΜοU επειδή ακριβώς αφορά ευαίσθητο θέμα συνεργασίας σε θέματα ηλεκτρονικής διακυβέρνησης σε μια χώρα, που πρέπει να τη δούμε όχι για τα θέματα της διαφθοράς τόσο όσο για το πόσο έχει πάει μπροστά σε θέματα ηλεκτρονικής διακυβέρνησης στο πεδίο της Δημόσιας Διοίκησης, που είναι διαφορετικά πράγματα. Και αντί να πούμε μπράβο στον Υπουργό που το έφερε για να έχει εικόνα η Βουλή, τον ψέγουμε και τι του λέμε; Τα MοU, δηλαδή τα σύμφωνα απλοποιημένης μορφής, ισχύουν ούτως ή άλλως. Άρα ας μην έρχονται από τη Βουλή. Του λέμε λοιπόν καλύτερα να μην το έφερνε εδώ και ας πέρναγε στην ελληνική έννομη τάξη –γιατί μπορεί να γίνει- χωρίς να το ξέρει η Βουλή. 
Αυτή είναι η μεγάλη αντίφαση η οποία υπάρχει και αυτό ήθελα να τονίσω από την πλευρά μου. Ότι δηλαδή ευχαριστώ την Κυβέρνηση που μας έδωσε τη δυνατότητα και να ξεκαθαρίσουμε την ερμηνεία του άρθρου 36 παράγραφος 2 και να πει κανείς αυτά που έχει, ακόμα και αυτά που ακούστηκαν από τον κ. Καπερνάρο, από τον κ. Μητρόπουλο.
Όμως, αν, κύριε Υπουργέ, δεν το είχατε φέρει εδώ, δεν θα είχαν τη δυνατότητα να πουν αυτά που είπαν οι συνάδελφοι. Ευτυχώς που το φέρατε για να ακουστεί και η αντίθετη άποψη.
Ευχαριστώ πολύ.</Speech>
<Speech><Parlmember>ΧΡΥΣΟΥΛΑ-ΜΑΡΙΑ ΓΙΑΤΑΓΑΝΑ</Parlmember>: Προσωπικό θέμα είναι αυτό που ακούστηκε;</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Από την Κοινοβουλευτική Ομάδα του ΚΚΕ πήραμε επιστολή, με την οποία στη συζήτηση του σημερινού νομοσχεδίου ορίζεται ως Κοινοβουλευτικός Εκπρόσωπος η Βουλευτής κ. Διαμάντω Μανωλάκου. Προφανώς θέλετε το λόγο.</ChairmanSpeech>
<Speech><Parlmember>ΔΙΑΜΑΝΤΩ ΜΑΝΩΛΑΚΟΥ</Parlmember>: Ναι, κύριε Πρόεδρε.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ορίστε, κυρία Μανωλάκου, έχετε το λόγο. Δικαιούστε να μιλήσετε μέχρι πέντε λεπτά.</ChairmanSpeech>
<Speech><Parlmember>ΔΙΑΜΑΝΤΩ ΜΑΝΩΛΑΚΟΥ</Parlmember>: Όσα και στους άλλους, κύριε Πρόεδρε.
Κοινό σημείο που έχουμε με την Εσθονία είναι, ότι και αυτή η χώρα έχει μνημόνιο με το Διεθνές Νομισματικό Ταμείο, που συνοδεύεται με δραστική μείωση μισθών, απολύσεις, ανεργία σε ποσοστό 20% και στους νέους ακόμα μεγαλύτερο, δηλαδή έχουμε βίους παράλληλους.
Σε ό,τι αφορά το νομοσχέδιο, εμείς το καταψηφίζουμε για τους εξής λόγους: 
Πρώτον, υπάρχει γενικολογία και ασάφεια στους στόχους της συνεργασίας. Στο άρθρο 1 που αναφέρεται από τους συμβαλλόμενους για να αναπτύξουν συνεργασία σε τομείς ηλεκτρονικής διακυβέρνησης, πληροφοριών, ανταλλάσσοντας εμπειρίες για καταπολέμηση της διαφθοράς και της γραφειοκρατίας, μόνο αοριστολογία υπάρχει. Το ίδιο συμβαίνει και στο άρθρο 3 και στο άρθρο 4. Δεν ξεκαθαρίζει αν θα αφορά στο σύνολο της διοίκησης ή ένα συγκεκριμένο κομμάτι, όπως τοπική αυτοδιοίκηση, οικονομικές υπηρεσίες, μυστικές υπηρεσίες κ.λπ. γιατί είναι γνωστό ότι η Εσθονία έχει αναπτύξει και ένα εξειδικευμένο δίκτυο, λόγω ηλεκτρονικού πολέμου με τη Ρωσία. Επομένως δεν είναι σαφές το εύρος που θα επεκταθεί η συγκεκριμένη συνεργασία στο δημόσιο. 
Ωστόσο θα ήθελα να πω ότι στις αρχές της χρονιάς έγινε μια εκδήλωση για τις επενδύσεις, την κρίση και τα μέτρα που πρέπει να ληφθούν, που διοργανώθηκε από το ΕΛΙΑΜΕΠ, τον ΙΟΒΕ και άλλους, όπου έγινε σύγκριση, μεταξύ των άλλων, της Ελλάδας και της Εσθονίας, σε ό,τι αφορά την προώθηση της πληροφορικής στο δημόσιο και των αναπτυξιακών εργαλείων του κράτους, όπως η ανάθεση πολλών δραστηριοτήτων του δημοσίου τομέα σε ιδιωτικούς φορείς, η αξιοποίηση κρατικών υποδομών, όπως παραδείγματος χάριν, ενοικίαση μέρους της δυναμικότητας των περιφερειακών νοσοκομείων τού ΕΣΥ σε ιδιωτικές ασφαλιστικές εταιρείες και σε ξένα ασφαλιστικά ταμεία, δραστηριότητα που όπως έλεγαν αναμένεται να ενισχύσει και τον ιατρικό τουρισμό κ.τλ..
Δεύτερον, όσον αφορά το θέμα της τεχνολογίας, ποια είναι η τεχνολογία και σε τι συνίσταται; Είναι ανταλλαγή τεχνογνωσίας, πληροφοριών, πληροφοριακών συστημάτων, λογισμικών; Είναι πρακτικές εφαρμογές και βάσεις δεδομένων; Δεν αναφέρονται συγκεκριμένα θέματα κι ούτε ο κύριος Υπουργός μας τα ανέφερε στη διάρκεια της συζήτησης στην επιτροπή.
Τρίτον, η Εσθονία, τι επιτυχίες είχε στην καταπολέμηση της διαφθοράς και της γραφειοκρατίας, αφού αναφέρεται ως παράδειγμα και μάλιστα, παράδειγμα προς μίμηση; 
Τα αποτελέσματα ποια είναι; Γιατί η Εσθονία βρέθηκε στο στόχαστρο του Συμβουλίου της Ευρώπης και της αρμόδιας αρχής του Συμβουλίου της Ευρώπης για την καταπολέμηση της διαφθοράς σε σχέση με χρηματισμό κυβερνητικών στελεχών και Βουλευτών; Αποδεικνύεται λοιπόν ότι η χώρα αυτή έχει καταπολεμήσει τη διαφθορά παίρνοντας μίζες;
 Για εμάς βέβαια αυτό δεν αποτελεί έκπληξη. Η διαφθορά και η διαπλοκή είναι σύμφυτη με το εκμεταλλευτικό σύστημα που έχει στο DNA του ως πηγή και κριτήριο, το κέρδος. Τότε τα φαινόμενα της διαφθοράς και της διαπλοκής θα αναπαράγονται και θα επιδιώκεται το κέρδος με κάθε τρόπο νόμιμο ή παράνομο. 
Σε ό,τι αφορά το δημόσιο χρέος της Εσθονίας, είναι πραγματικά μειωμένο σε σχέση με τις άλλες χώρες. Το γεγονός όμως αυτό έχει οδηγήσει στο να απολαμβάνει ο λαός σύγχρονα δικαιώματα; Όχι βέβαια. Η επίθεση που γίνεται εναντίον των εργαζομένων της Εσθονίας με τις περικοπές, τις απολύσεις, την κατάργηση συλλογικών συμβάσεων είναι η ίδια ακριβώς με εκείνη που γίνεται και στην Ελλάδα και στις υπόλοιπες χώρες της Ευρωπαϊκής Ένωσης. 
Αυτό αποδεικνύει ότι η σημερινή πολιτική υπερβαίνει τη διαχείριση των χρεών και των ελλειμμάτων. Αυτό έχει να κάνει με μια συνολικότερη στρατηγική που εφαρμόζεται σε όλες τις χώρες της Ευρωπαϊκής Ένωσης και έχει στόχο τη φθηνή εργατική δύναμη και την εξασφάλιση των κερδών του κεφαλαίου. 
Η φτώχεια όμως με την αντιδραστική πολιτική πηγαίνουν χέρι-χέρι στην Εσθονία, με την αύξηση της κυβερνητικής αντικομμουνιστικής εκστρατείας. Απαγορεύεται η χρήση κομμουνιστικών συμβόλων και η δράση τού κομμουνιστικού κόμματος. Ο ρωσόφωνος πληθυσμός, περίπου το 30%, δεν έχει πολιτικά δικαιώματα. Ξηλώνονται αντιφασιστικά μνημεία, ενώ την ίδια ώρα στήνονται μνημεία για όσους συμμετείχαν στις φασιστικές λεγεώνες των SS που χαρακτηρίζονται, μάλιστα, ήρωες. 
Είναι γεγονός ότι πρόσφατα, στο εσθονικό τηλεοπτικό δίκτυο «TV3» ζητήθηκε στους τηλεθεατές που παρακολουθούσαν την εκπομπή σε απευθείας μετάδοση, να απαντήσουν στο ερώτημα αν στην Εσθονική Σοβιετική Σοσιαλιστική Δημοκρατία η ζωή ήταν καλύτερη απ’ ό,τι είναι σήμερα. Το 58%, δηλαδή η πλειοψηφία απάντησε πως η ζωή ήταν πολύ καλύτερη απ’ ό,τι σήμερα και αν κάποιος τολμήσει να υπερασπιστεί το σοβιετικό και το σοσιαλιστικό παρελθόν της Εσθονίας δημόσια, διώκεται και πηγαίνει στα δικαστήρια.
Η εκπομπή γινόταν στα εσθονικά, δεν απευθυνόταν στο ρωσόφιλο στοιχείο της Εσθονίας, που σε μεγάλο βαθμό έχει στερηθεί τα πολιτικά του δικαιώματα, δηλαδή είναι μη πολίτες στη σημερινή ελεύθερη και ευρωπαϊκή Εσθονία. Αυτά είναι τα επιτεύγματα της Δημόσιας Διοίκησης και του κρατικού μηχανισμού τής Εσθονίας. 
Το Κομμουνιστικό Κόμμα Ελλάδας καταψηφίζει.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού προηγουμένως ξεναγήθηκαν στην έκθεση της αίθουσας «ΕΛΕΥΘΕΡΙΟΣ ΒΕΝΙΖΕΛΟΣ» και ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, σαράντα τέσσερις μαθητές και μαθήτριες και τέσσερις εκπαιδευτικοί από το 2ο Γυμνάσιο Βάρης.
Η Βουλή τούς καλωσορίζει.
(Χειροκροτήματα απ’ όλες τις πτέρυγες της Βουλής)
Ο κ. Κασιδιάρης έχει το λόγο για πέντε λεπτά.
Βέβαια, κύριε Κασιδιάρη, δεν έχετε εκφράσει αντιρρήσεις. Είχατε ψηφίσει «ΠΑΡΩΝ», αλλά και το «ΠΑΡΩΝ» οιονεί αντίρρηση, έτσι θεωρείται, οπότε έχετε το λόγο για πέντε λεπτά.</ChairmanSpeech>
<Speech><Parlmember>ΗΛΙΑΣ ΚΑΣΙΔΙΑΡΗΣ</Parlmember>: Ασφαλώς και εκφράζουμε αντιρρήσεις, γι’ αυτό και δεν υπερψηφίζουμε το εν λόγω νομοσχέδιο, παρ’ όλο που αν και μας λέτε ξενόφοβους εμείς θεωρούμε θεμιτό να έρχονται εδώ στην Ελλάδα, για να μας επιμορφώσουν Εσθονοί, Μολδαβοί, Ουκρανοί και από λοιπές βαλτικές και πρώην σοβιετικές χώρες. 
Οφείλουμε να ομολογήσουμε, βεβαίως, ότι οι Εσθονοί είναι πολύ μπροστά σε σχέση με εμάς σε αυτά τα επίπεδα Δημόσιας Διοίκησης. Και οφείλουμε να ομολογήσουμε επίσης ότι το ελληνικό δημόσιο είναι διεφθαρμένο. Αυτό αποδέχεται η ελληνική Κυβέρνηση προωθώντας αυτό το σχέδιο νόμου και βέβαια δηλώνει επί της ουσίας, την ανικανότητά της να εξυγιάνει από μόνη της το ελληνικό δημόσιο.
Πρέπει επιτέλους να γίνει μια συζήτηση και εδώ μέσα για ποιο λόγο η Ελλάδα, κράτος-μέλος της Ευρωπαϊκής Ένωσης από τις αρχές της δεκαετίας του 1980, από τα πρώτα κράτη-μέλη, έρχεται και αναμένει σήμερα από Εσθονούς και από διάφορους άλλους να μας βοηθήσουν σε τεχνογνωσία και οργάνωση. Και να μην ξεχνάμε ότι η Εσθονία δεν είναι μόνο μία χώρα μικρότερη, είναι μια χώρα που για δεκαετίες τελούσε υπό σοβιετική κατοχή, βρισκόταν στο ανατολικό μπλοκ, απέκτησε την ανεξαρτησία της μόλις το 1991 και το 2004 έγινε μέλος της Ευρωπαϊκής Ένωσης. 
Πρέπει να συζητήσουμε λοιπόν για ποιους λόγους και ποιοι φέρουν τις ευθύνες που η Ελλάδα σήμερα βρίσκεται στο σημείο αυτό, που δεν εξάγει τεχνογνωσία και περιμένει να μάθει και να εκπαιδευτεί από μικρότερες χώρες. Τόσα χρόνια είμαστε χώρα αναπτυγμένη, θεωρητικά, τόσα χρόνια στην Ευρωπαϊκή Ένωση, τόσα λεφτά έχουν έρθει από την Ευρωπαϊκή Ένωση, τόσες επιδοτήσεις, τόσα κονδύλια, τόσα κοινοτικά προγράμματα στήριξης, πού πήγαν αυτά τα λεφτά και για ποιο λόγο σήμερα βρισκόμαστε σε αυτό το τραγικό σημείο;
Ψηφίζουμε λοιπόν «ΠΑΡΩΝ» και θα ήθελα προτού κλείσω, γιατί όπως είδατε είμαι πολύ σύντομος, να θέσω κι εγώ ένα ερώτημα, μιας και βλέπω σήμερα και κόσμο στο Κοινοβούλιο. 
Θέτω λοιπόν το ερώτημα: Για ποιο λόγο -αναρωτιέμαι δημόσια- δεν υπήρξε ούτε μία ανακοίνωση καταδίκης της χθεσινής βομβιστικής, τρομοκρατικής επίθεσης εις βάρος της Χρυσής Αυγής; Για ποιο λόγο τα κατά τ’ άλλα λαλίστατα κόμματα, όταν βγήκε αυτή η ανοησία προχθές με τη δήθεν αντισυνταγματικότητα της Χρυσής Αυγής, είχαν κάτι να πουν, είχαν να βγάλουν μια ανακοίνωση, να πει το ΠΑΣΟΚ ότι πρέπει να βγούμε εκτός νόμου, να πει ο ΣΥΡΙΖΑ ότι ναι μεν πρέπει να χτυπήσουμε τη Χρυσή Αυγή, αλλά όχι με αυτόν τον τρόπο και τώρα που δεχτήκαμε πέντε κιλά δυναμίτη και κατεδαφίστηκε ένα κομμάτι των γραφείων μας, δεν βρέθηκε κανείς να καταδικάσει αυτό το φαινόμενο; 
Το μόνο που ξέρουν οι μεν να λένε στους δε είναι ότι: «εσείς φταίτε που ανεβαίνει η Χρυσή Αυγή», «όχι, εσείς φταίτε που ανεβαίνει η Χρυσή Αυγή». Επί της ουσίας, όλοι φταίνε που ανεβαίνει η Χρυσή Αυγή. Και βεβαίως η Χρυσή Αυγή θα ανέβει κι άλλο και δεν πρόκειται να σταματήσει ούτε με δήθεν γελοίες αιτιάσεις περί αντισυνταγματικότητας ούτε με βόμβες ούτε με σφαίρες. Το δηλώνουμε αυτό δημοσίως και καταγγέλλουμε τον κ. Σαμαρά, τον Πρωθυπουργό της χώρας, ο οποίος θα έχει την απόλυτη ευθύνη για οτιδήποτε συμβεί από εδώ και πέρα, διότι ήταν προσωπική, δική του η απόφαση να πάρει τη φύλαξη από τους Βουλευτές της Χρυσής Αυγής, παρ’ όλο που ξέρει πολύ καλά και το είδε και χθες ότι αποτελούμε σαφέστατα στόχο τρομοκρατικών οργανώσεων.
Ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Κύριοι συνάδελφοι, μέχρι τώρα η πρακτική η οποία εφηρμόζετο ήταν σε αυτές τις περιπτώσεις να παίρνει το λόγο ένας Βουλευτής από κάθε κόμμα. Βέβαια εγώ βλέπω τον Κανονισμό, ο οποίος λέει «Βουλευτής ή Βουλευτές που έχουν αντίρρηση». Εάν επιμείνετε να μιλήσει κι άλλος, εγώ θα δώσω το λόγο. Κάνω όμως την εξής πρόταση. 
Αφού στη συνέχεια θα δοθεί σε όποιον θέλει ο λόγος να μιλήσει για τις τροπολογίες και να εκφράσει κατ’ αρχάς την αντίρρησή του για το αν είναι σύννομες και έχουν σχέση με το νομοσχέδιο και στη συνέχεια, επί της ουσίας, απεριορίστως, όσοι Βουλευτές θέλουν, θα μιλήσουν, νομίζω ότι δεν πρέπει να χαλάσουμε αυτήν την πρακτική και πρέπει να μπούμε στη συζήτηση των τροπολογιών όπου θα εκφράσετε και τις αντιρρήσεις σας. Θα δώσουμε και μια άνεση χρόνου για τη συμφωνία. 
Ευχαριστώ πολύ. 
Κηρύσσεται περαιωμένη η συζήτηση επί της συμφωνίας και εισερχόμαστε στη συζήτηση των τροπολογιών.</ChairmanSpeech>
<Speech><Parlmember>ΤΕΡΕΝΣ-ΣΠΕΝΣΕΡ-ΝΙΚΟΛΑΟΣ ΚΟΥΪΚ</Parlmember>: Οι Κοινοβουλευτικοί Εκπρόσωποι δεν θα μιλήσουν;</Speech> 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Κύριε Πρόεδρε, εσείς δεν είπατε ότι θα συνεχιστεί η συζήτηση επί των τροπολογιών; Θα συνεχιστεί η συζήτηση και επί της συμφωνίας και θα ενσωματώσουμε και τις τροπολογίες.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Είπαμε ότι θα έχετε τη δυνατότητα μιλώντας για τις τροπολογίες να…</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Όχι δεν γίνεται έτσι. Δεν υπάρχει δυνατότητα, έχουμε υποχρέωση να μιλήσουμε και για το ένα και για το άλλο.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Εντάξει. Δεν υπάρχει κανένα πρόβλημα. Εισερχόμαστε στη συζήτηση των τροπολογιών.</ChairmanSpeech> 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Τότε θα αναγκαστούμε να μιλήσουμε μετά.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ο Υφυπουργός Διοικητικής Μεταρρύθμισης και Ηλεκτρονικής Διακυβέρνησης έχει το λόγο.
Ορίστε, κύριε Βολουδάκη, έχετε το λόγο.</ChairmanSpeech>
<Speech><Parlmember>ΜΑΝΟΥΣΟΣ ΒΟΛΟΥΔΑΚΗΣ</Parlmember> (Υφυπουργός Διοικητικής Μεταρρύθμισης και Ηλεκτρονικής Διακυβέρνησης): Ευχαριστώ, κύριε Πρόεδρε. 
Θα ήθελα να δώσω μία σύντομη απάντηση στο πλαίσιο της σύντομης διαδικασίας σε όσα ακούστηκαν. 
Κατ’ αρχάς, θα ήθελα να τοποθετηθώ επί του ζητήματος τού αν έπρεπε ή δεν έπρεπε να έρθει η σύμβαση αυτή προς κύρωση στη Βουλή, επί του ζητήματος που έθεσε ο κ. Μητρόπουλος. 
Το άρθρο 28 του Συντάγματος λέει: «Οι γενικά παραδεδεγμένοι κανόνες του Διεθνούς Δικαίου, καθώς και οι διεθνείς συμβάσεις από την επικύρωσή τους με νόμο και τη θέση τους σε ισχύ, σύμφωνα με τους όρους καθεμιάς, αποτελούν αναπόσπαστο μέρος του εσωτερικού Ελληνικού Δικαίου». Στο «από την κύρωσή τους με νόμο» ήταν για εμάς η τυπική βάση. 
Η ουσία όμως –που είναι και το πιο σημαντικό- είναι ότι θεωρούμε ότι μία συμφωνία που έχει πραγματικά μεγάλη σημασία στην προσπάθεια της διοικητικής μεταρρύθμισης για την πατρίδα μας πρέπει να περάσει από τη Βουλή και να γίνει αντικείμενο συζήτησης. 
Πραγματικά απορώ πώς είναι δυνατόν να βρίσκετε ότι συμβαίνουν τόσο φοβερά και τρομερά με αυτήν τη σύμβαση –θα απαντήσω σύντομα και σε αυτό- και την ίδια στιγμή να μη θέλετε, κύριε συνάδελφε, να έρθει προς συζήτηση στη Βουλή. Αυτά για το αν έπρεπε ή δεν έπρεπε να έρθει εδώ προς κύρωση η σύμβαση. 
Τώρα, επί της ουσίας, ομολογώ ότι εκπλήσσομαι, κυρίες και κύριοι συνάδελφοι, για δύο πράγματα, πρώτον, για το πόσο εύκολα χάνουμε το μέτρο του τι συζητάμε και, δεύτερον, για το πόσο εύκολα μπορούμε να απομονώσουμε μία λέξη, να ξεχάσουμε όλο το υπόλοιπο κείμενο, να ξεχάσουμε την ουσία και να μιλάμε δημιουργώντας εντυπώσεις. 
Εδώ τι συνέβη; Αυτό που λέω αφορά και τις τρεις παρατάξεις που αντιλέγουν, εννοώ συγκεκριμένα τους Ανεξάρτητους Έλληνες, το ΣΥΡΙΖΑ και το Κομμουνιστικό Κόμμα Ελλάδος. Και οι τρεις απομονώνουν τη λέξη «διαφθορά», απομονώνουν μία λέξη από τις είκοσι δύο λέξεις του τίτλου. Η αίσθησή μου, η πεποίθησή μου είναι ότι πολλοί το κάνουν χωρίς να έχουν δει το ίδιο το περιεχόμενο του κειμένου, τι λέει κάτω από αυτόν τον τίτλο, του οποίου οι είκοσι δύο λέξεις έχουν μέσα και τη λέξη «διαφθορά» και μιλούν ως εάν αυτό ήταν το βασικό ζητούμενο. Μιλούν δε και ως εάν, ισχυρίζονται ότι δεν υπάρχει διαφθορά. 
 Εμείς λέμε ότι διαφθορά υπάρχει σε όλα τα κράτη του κόσμου. Δεν λέμε ότι εμείς έχουμε και ότι οι Εσθονοί δεν έχουν και άρα θα μας βοηθήσουν, παρ’ ότι, ξαναλέω, ότι η ουσία δεν είναι εκεί. Εδώ μιλάμε για μια συμφωνία ανταλλαγής τεχνογνωσίας για την οποία θα μιλήσω. Εμείς, όμως, δεν λέμε ότι εμείς είμαστε κακοί και οι άλλοι καλοί και θα έρθουν να μας σώσουν. 
Εμείς λέμε πολύ συγκεκριμένα ότι η ηλεκτρονική διακυβέρνηση είναι ένας από τους πολλούς τρόπους με τους οποίους μπορεί μια πολιτεία να καταπολεμήσει την αδιαφάνεια και τη συνέπεια αυτής στη διαφθορά. Η Εσθονία είναι μία από τις χώρες που βρίσκονται πολύ μπροστά στην ηλεκτρονική διακυβέρνηση, έχει δε Ακαδημία Ηλεκτρονικής Διακυβέρνησης στην οποία εκπαιδεύονται, μετεκπαιδεύονται στελέχη δημοσίων διοικήσεων από δεκαέξι ως τώρα χώρες του κόσμου, μεταξύ των οποίων και αρκετές της Ευρωπαϊκής Ένωσης. Γι’ αυτό, μπορούν να μας βοηθήσουν σε συγκεκριμένα -πολύ συγκεκριμένα- ζητήματα που αφορούν την ηλεκτρονική διακυβέρνηση. 
Άκουσα από την εκπρόσωπο του Κομμουνιστικού Κόμματος της Ελλάδος μία ερώτηση που ετέθη στην επιτροπή και απαντήθηκε πολύ συγκεκριμένα. Η ανταλλαγή τεχνογνωσίας αφορά ανταλλαγή τεχνογνωσίας επί συστημάτων λογισμικού που αφορούν όλη τη διοίκηση.
Στην επιτροπή είχα το χρόνο και ανέφερα ακόμα και σε ποια συγκεκριμένα σημεία σκοπεύουμε να συνεργαστούμε. Μπορώ να σας διαβάσω τη σχεδιαζόμενη ατζέντα για την πρώτη μας συνεργασία με τους Εσθονούς, όπου αυτά που θα τεθούν προς συζήτηση για ανταλλαγή τεχνογνωσίας είναι τα εξής. 
Θα σας αναφέρω τίτλους: «Ηλεκτρονική Διακυβέρνηση ως εργαλείο και ερέθισμα για τη διοικητική μεταρρύθμιση, εθνική ψηφιακή στρατηγική στο πλαίσιο της ψηφιακής ατζέντας της Ευρωπαϊκής Ένωσης, συστήματα για τη βελτίωση της αποτελεσματικότητας της διοίκησης, όπως συστήματα διαχείρισης υπηρεσιών προς τους πολίτες, συστήματα δημοσιονομικής διαχείρισης, το ανοικτό λογισμικό στη Δημόσια Διοίκηση, τα υπέρ και τα κατά, ιδιαιτερότητες στη διαδικασία σύναψης συμβάσεων, ανοικτά δεδομένα, επανάχρηση των δεδομένων της δημόσιας διοίκησης, ενδεχόμενες μελλοντικές εφαρμογές, σύγκλιση των τεχνολογιών, διαδίκτυο των αδικημένων κ.ο.κ.». Αναφέρω μερικά μόνο από τα πολύ συγκεκριμένα σημεία που θα είναι αντικείμενο αυτής της συνεργασίας. 
Ποια θα είναι αυτή η συνεργασία; Ποιες θα είναι αυτές οι φοβερές δαπάνες; Ξέρετε τι θα είναι αυτό; Ότι έρχονται, για παράδειγμα, τρεις Εσθονοί ειδικοί και τους πληρώνουμε τα εισιτήρια. Πράγματι, κύριε Καπερνάρο, που θέσατε το θέμα, αυτήν τη στιγμή δεν είναι βέβαιο ότι στα δύο χρόνια τα εισιτήρια που θα χρειαστεί να καλύψουμε θα είναι δεκαπέντε ή είκοσι, των Εσθονών προς τα εδώ και των Ελλήνων προς την Εσθονία. Μιλάμε όμως για μια τέτοια τάξη μεγέθους που καλύπτεται από το επιχειρησιακό πρόγραμμα «Διοικητική Μεταρρύθμιση», το οποίο κατά 95% είναι κοινοτικά κονδύλια.
Με συγχωρείτε, λοιπόν, αλλά θα το επαναλάβω. Πρέπει να υπάρχει αίσθηση του μέτρου. Επίσης, θα επαναλάβω ότι δεν είναι δυνατόν σ’ αυτήν την Αίθουσα να απομονώνουμε μια λέξη από έναν τίτλο, να παραγνωρίζουμε το κείμενο που είναι κάτω από τον τίτλο, ενδεχομένως εκμεταλλευόμενοι το γεγονός ότι αυτοί που μας ακούνε από την τηλεόραση ή αυτοί που θα διαβάσουν την τοποθέτησή μας δεν έχουν κατά κανόνα διαβάσει το κείμενο και άρα χαίρονται τους δραματικούς τόνους με τους οποίους υπερασπιζόμαστε την ακεραιότητα της πατρίδας!
Έλεος, κυρίες και κύριοι συνάδελφοι! Από μια συμφωνία ανταλλαγής τεχνογνωσίας δεν κινδυνεύει η ακεραιότητα της πατρίδος!</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ευχαριστούμε πολύ, κύριε Υπουργέ.</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Κύριε Πρόεδρε, θα ήθελα το λόγο για ένα λεπτό.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Μα πώς, κύριε Λαφαζάνη; Έκλεισε ο κύριος Υπουργός.</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Έκανε την ομιλία του. Έχουμε δικαίωμα να σχολιάσουμε.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Κύριε συνάδελφε, νομίζω ότι προηγουμένως είπαμε κάτι.</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Ναι, αλλά μίλησε ο κύριος Υπουργός.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ναι, μίλησε ο Υπουργός, όπως έχει δικαίωμα να κλείσει τη συζήτηση.</ChairmanSpeech> 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Είναι δυνατόν…</Speech>
<Speech><Parlmember>ΑΛΕΞΙΟΣ ΜΗΤΡΟΠΟΥΛΟΣ</Parlmember>: Δευτερολογία για ένα, δύο λεπτά;</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Δεν προβλέπονται δευτερολογίες, κύριε Μητρόπουλε, στο άρθρο 108.</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Μα, είναι δυνατόν…</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ορίστε, έχετε το λόγο για ένα λεπτό.</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Δεν έχει ένα λεπτό!
Κύριε Πρόεδρε, τι λέτε;
(Θόρυβος- διαμαρτυρίες από την πτέρυγα της Νέας Δημοκρατίας)
Βλέπω κοσμοσυρροή. Πολύ ενδιαφέρον για την Εσθονία από όλους σας! Μπράβο! Καλό αυτό. 
Με συγχωρείτε, κύριε Πρόεδρε. Γιατί μου δίνετε ένα λεπτό;</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Πόσα θέλετε δηλαδή;</ChairmanSpeech> 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Εγώ τι θέλω;</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Πέντε λεπτά μίλησε ο Υπουργός.</ChairmanSpeech> 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Αφαιρείτε το λόγο από τους Βουλευτές.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Πέντε λεπτά μίλησε ο Υπουργός.</ChairmanSpeech> 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Έχουμε νομοσχέδιο. Δεν με ενδιαφέρει πόσο μίλησε ο κύριος Υπουργός. Εγώ δεν θα χρησιμοποιήσω πολύ χρόνο, αλλά δεν είναι δυνατόν να μου λέτε ότι θα μιλήσω ένα λεπτό. Είναι δυνατόν να το λέτε; Επίσης, έχουμε εγγεγραμμένους συναδέλφους. Γιατί δεν τους δίνετε το λόγο; Είπατε ότι θα το συνδέσετε με τις τροπολογίες και παρεμβαίνει ο κύριος Υπουργός επί του νομοσχεδίου.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ορίστε, κύριε Λαφαζάνη.</ChairmanSpeech> 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Πρέπει να αντιληφθείτε ότι…</Speech>
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Ποια διαδικασία ακολουθούμε;</Speech> 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Εσείς ποια διαδικασία ακολουθείτε; Ο κύριος Υπουργός να μου πείτε ποια διαδικασία ακολουθεί. Να ακούσει τους Βουλευτές…</Speech>
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Κύριε Πρόεδρε…</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Επιτρέψτε μου, σας παρακαλώ. Τρία λεπτά θα μιλήσει ο κ. Λαφαζάνης και στη συνέχεια θα δώσω και σε εσάς το λόγο.</ChairmanSpeech>
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Εγώ έχω άλλο θέμα. Δεν προβλέπεται αυτή η διαδικασία.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Τέλος πάντων, για να μην παραπονείται ο κ. Λαφαζάνης ότι δεν του δίνουμε το λόγο.</ChairmanSpeech> 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Η μόνη ….</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ολοκληρώστε, κύριε Λαφαζάνη, σας παρακαλώ.</ChairmanSpeech> 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: …είναι να υπάρχει δικτατορία της Συγκυβέρνησης. 
(Θόρυβος- διαμαρτυρίες από την πτέρυγα της Νέας Δημοκρατίας)</Speech>
<Speech><Parlmember>ΣΟΦΙΑ ΒΟΥΛΤΕΨΗ</Parlmember>: Τι είναι αυτά που λέτε;</Speech> 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Αφήστε τα αυτά! Αφήστε τα αυτά, σας βλέπουμε!</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Κύριε Λαφαζάνη, αφήστε τις μεγάλες κουβέντες και περιοριστείτε στο θέμα. Αν εξαντληθεί ο χρόνος, δεν θα σας δώσω άλλον. Σας παρακαλώ, λοιπόν, πολύ να τελειώνετε.</ChairmanSpeech> 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Ευχαριστώ πολύ. Επιβεβαιώνεται αυτό που είπα προηγουμένως με αυτά που λέτε. «Δεν θα μας δώσετε άλλο χρόνο». Λες και μας δώσατε καθόλου χρόνο! Καθόλου χρόνο! Ούτε τους Βουλευτές δεν αφήνετε να μιλήσουν. 
Μίλησε εδώ ο κύριος Υπουργός. Καλά, εσείς δεν διαβάζετε τα νομοσχέδια που φέρνετε; Δεν τα διαβάζετε; Και μας λέτε ότι εμείς δεν διαβάζουμε τα νομοσχέδια; Λυπάμαι πάρα πολύ! Νέος άνθρωπος είστε. Κάντε τον κόπο να διαβάσετε το νομοσχέδιο, το οποίο εισάγετε. 
Τι λέει εδώ το νομοσχέδιό σας, που λέτε ότι δεν αναφέρεται στη διαφθορά; Δεν υπάρχει παράγραφος που να μη λέει για τη διαφθορά! Στο άρθρο 3 αναφέρει «διατύπωση του στρατηγικού σχεδίου της ελληνικής Κυβέρνησης για την καταπολέμηση της διαφθοράς».</Speech> 
<Speech><Parlmember>ΠΑΝΑΓΙΩΤΗΣ ΜΗΤΑΡΑΚΗΣ</Parlmember> (Υφυπουργός Ανάπτυξης, Ανταγωνιστικότητας, Υποδομών, Μεταφορών και Δικτύων): Μα, κύριε Λαφαζάνη, ...</Speech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Μην παρεμβαίνετε, κύριε Υπουργέ. Να ακούτε κιόλας.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Παρακαλώ να μην διακόπτει κανείς τον ομιλητή.
Ορίστε, κύριε Λαφαζάνη.</ChairmanSpeech> 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Κύριε Πρόεδρε, απευθύνομαι σε εσάς και σας αναφέρω ότι εδώ λέει: «Η συνεργασία θα λάβει χώρα συγκεκριμένα στους εξής τομείς. Διατύπωση του στρατηγικού σχεδίου της ελληνικής Κυβέρνησης για την καταπολέμηση της διαφθοράς και της γραφειοκρατίας στον τομέα της ηλεκτρονικής διακυβέρνησης και των τεχνολογιών πληροφοριών και επικοινωνίας».
Εσείς θα διατυπώσετε, λοιπόν, το στρατηγικό σχέδιο της Ελληνικής Κυβέρνησης για την καταπολέμηση της διαφθοράς μέσω Εσθονίας; Λυπάμαι πάρα πολύ!
Δεύτερον, στην παρακάτω παράγραφο αναφέρεται ο σχεδιασμός του προγράμματος ηλεκτρονικής διακυβέρνησης για την καταπολέμηση της διαφθοράς και της γραφειοκρατίας, ότι το πρόγραμμα ηλεκτρονικής διακυβέρνησης περιλαμβάνει οδικό χάρτη δράσεων κ.λπ..
Μέχρι και τις συγκεκριμένες δράσεις θα αποφασίζετε με την Εσθονία! Δεν κατάλαβα! Γιατί αυτή η ειδική προτίμηση στην Εσθονία; Γιατί η ειδική προτίμηση στην Εσθονία; Μήπως γιατί είναι το κέντρο της CIA στην Ευρώπη; Και οι ηλεκτρονικές...
(Θόρυβος – διαμαρτυρίες από την πτέρυγα της Νέας Δημοκρατίας)
(Κωδωνοκρουσίες)</Speech>
<Speech><Parlmember>ΦΩΤΕΙΝΗ ΠΙΠΙΛΗ</Parlmember>: Μπράβο! Αυτό είναι!</Speech>
<Speech><Parlmember>ΑΘΑΝΑΣΙΟΣ ΝΤΑΒΛΟΥΡΟΣ</Parlmember>: Είναι και κοντά στην Οδησσό που ο Στάλιν...</Speech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Αφήστε, κύριοι! Θα καταλάβετε και άλλα πράγματα. Όλα θα τα καταλάβετε, διότι η Εσθονία είναι το πρότυπό σας. Από την Εσθονία θα παίρνετε μαθήματα!</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Κύριε Λαφαζάνη, να απευθύνεστε προς το Προεδρείο.</ChairmanSpeech> 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Σε εμένα κάνετε παρατήρηση; Οι άλλοι διακόπτουν και σε εμένα κάνετε παρατήρηση;</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ακούτε πως χτυπάω το κουδούνι για ησυχία! Σας παρακαλώ.</ChairmanSpeech> 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Οι άλλοι διακόπτουν, εμένα παρατηρείτε; Δεν διακόπτω εγώ!</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Παρακαλώ. Απευθύνεστε στους συναδέλφους, ενώ πρέπει να απευθύνεστε στο Προεδρείο όταν μιλάτε από το έδρανό σας.</ChairmanSpeech> 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Ναι, ναι. Αναβιώνετε τη μεταψυχροπολεμική εποχή. Παρακολούθηση...
(Θόρυβος – διαμαρτυρίες από την πτέρυγα της Νέας Δημοκρατίας)</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Θα παρακαλούσα να μη γραφεί αυτή η φράση του κ. Λαφαζάνη.</ChairmanSpeech> 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Να τα γράψετε όλα, κύριε Πρόεδρε. Μη φοβάστε. 
Παρακολούθηση της προόδου υλοποίησης του προγράμματος ηλεκτρονικής διακυβέρνησης για την καταπολέμηση της διαφθοράς και της γραφειοκρατίας –τρίτη παράγραφος-  που σημαίνει δηλαδή ότι το στρατηγικό σχέδιο θα το κάνει η Εσθονία, γιατί έχει την τεχνογνωσία...
(Θόρυβος – διαμαρτυρίες από την πτέρυγα της Νέας Δημοκρατίας)
Βεβαίως, βεβαίως, βεβαίως! Το στρατηγικό σχέδιο θα το κάνει η Εσθονία, τις συγκεκριμένες δράσεις θα τις κάνει η Εσθονία και την παρακολούθηση όλου του προγράμματος θα την κάνει η Εσθονία. Και μου λέτε ότι δεν αναφέρεται στη διαφθορά; 
Δεύτερον, το μόνο σχεδόν που έχετε εδώ πέρα είναι η διαφθορά και οι επικοινωνίες πληροφοριών. Δεν κατάλαβα. Τι; θα σας βοηθήσει; Άλλο πληροφορική...
(Θόρυβος – διαμαρτυρίες από την πτέρυγα της Νέας Δημοκρατίας)</Speech>
<Speech><Parlmember>ΦΩΤΕΙΝΗ ΠΙΠΙΛΗ</Parlmember>: Ώπα, ώπα!</Speech> 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Πρώτα απ’ όλα, γιατί επεμβαίνετε;</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Παρακαλώ πάρα πολύ, ας ηρεμήσουμε λίγο.</ChairmanSpeech> 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Ακούτε για τη CIA, πετάγεστε πάνω. Ακούτε για τη διαφθορά, πετάγεστε πάνω. Ακούτε για πληροφορίες, πετάγεστε πάνω.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Κύριε Λαφαζάνη, προς το Προεδρείο παρακαλώ. Προς τα εδώ θα τα λέτε.</ChairmanSpeech> 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Κάτι συμβαίνει εδώ. Μήπως συμβαίνει τίποτα και δεν το έχουμε πάρει χαμπάρι; 
(Θόρυβος – διαμαρτυρίες από την πτέρυγα της Νέας Δημοκρατίας)</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Τελειώνετε, κύριε Λαφαζάνη.</ChairmanSpeech> 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Μιλάτε εδώ για συνεργασία. Η συνεργασία θέλει δύο, δηλαδή και εμείς να βοηθάμε το άλλο μέρος. Εδώ δεν υπάρχει συνεργασία. Υπάρχει η Εσθονία, η οποία εμφανίζεται ως ο μέγας «εξυγιαντής» της Ελλάδας και θα προσφέρει τα πάντα για να ορθοποδήσει η ηλεκτρονική διακυβέρνηση, να έχουμε πλέον Δημόσια Διοίκηση καθαρή και αμόλυντη κ.λπ.. Αυτό κάνετε αυτήν την ώρα. 
Ως προς τις δαπάνες, δεν είναι οι δαπάνες, κύριε Υπουργέ, εκτός αν μας εμπαίζετε και υποτιμάτε τη νοημοσύνη μας. Οι δαπάνες δεν αφορούν τα εισιτήρια. Εδώ αναμειγνύεται το Ευρωπαϊκό Κοινωνικό Ταμείο. Τα προγράμματά του θα τα παίρνει η Εσθονία τώρα; Έσοδα θα έχει η Εσθονία; Διαβάστε εδώ τι λέει το Γενικό Λογιστήριο. Διαβάστε τι λέει το Γενικό Λογιστήριο επ’ αυτού του θέματος. Όμως, δεν διαβάζετε αυτά που εισάγετε.
Να μας πείτε, λοιπόν, τι θα πληρώσουμε μέσω του Ευρωπαϊκού Κοινωνικού Ταμείου για όλα αυτά και τι θα εισπράξει η Εσθονία από αυτά τα προγράμματα.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Κύριε Λαφαζάνη, εάν έχετε την καλοσύνη, τελειώνετε.</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Τελείωσα, κύριε Πρόεδρε.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Τα είπε τόσο επιστημονικά ο κ. Μητρόπουλος.</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Ναι, ναι. Βοηθάω τον κ. Μητρόπουλο, όπως βλέπετε.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Δεν χρειάζεται ο κ. Μητρόπουλος βοηθούς.</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Πώς δεν χρειάζεται; Όλοι χρειαζόμαστε.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Τελειώνετε, εάν έχετε την καλοσύνη.</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Κύριε Πρόεδρε, αποσύρετε αυτήν τη συμφωνία. Δεν χρειαζόμαστε καμμία βοήθεια από τη Εσθονία. Ξέρουμε τι πρέπει να γίνει και εσείς ξέρετε καλύτερα τι πρέπει να κάνετε για όλα αυτά τα θέματα. Κάντε τα.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ευχαριστώ.</ChairmanSpeech>
<Speech><Parlmember>ΑΛΕΞΙΟΣ ΜΗΤΡΟΠΟΥΛΟΣ</Parlmember>: Κύριε Πρόεδρε, μπορώ να έχω το λόγο για ένα λεπτό για δευτερολογία;</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Κύριε Μητρόπουλε, δεν προβλέπεται δευτερολογία. Με συγχωρείτε, αλλά δεν προβλέπεται.</ChairmanSpeech>
<Speech><Parlmember>ΜΑΝΟΥΣΟΣ ΒΟΛΟΥΔΑΚΗΣ</Parlmember> (Υφυπουργός Διοικητικής Μεταρρύθμισης και Ηλεκτρονικής Διακυβέρνησης): Κύριε Πρόεδρε, μπορώ να έχω το λόγο;</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Κύριε Υπουργέ, θα θέλατε να μιλήσετε στο τέλος, ώστε να δώσω το λόγο σε κάποιους συναδέλφους πρώτα; Εκφράζεται από κάποιους συναδέλφους η αντίρρηση γιατί δίνω επιπλέον το λόγο σε κάποιους. Δυστυχώς, το άρθρο λέει «στους έχοντες αντίρρηση, Βουλευτή ή Βουλευτές». Από την ώρα, λοιπόν, που έχουμε πλείονες του ενός που έχουν αντίρρηση, είμαι υποχρεωμένος να τους δώσω το λόγο.
Προηγουμένως κάναμε μία συμφωνία η οποία έλεγε άλλα πράγματα. Δεν τηρείται. Δεν θέλει να τηρηθεί. Τι να κάνω;</ChairmanSpeech>
<Speech><Parlmember>ΣΟΦΙΑ ΒΟΥΛΤΕΨΗ</Parlmember>: Το χρόνο, κύριε Πρόεδρε.</Speech>
<Speech><Parlmember>ΦΩΤΕΙΝΗ ΠΙΠΙΛΗ</Parlmember>: Το χρόνο, κύριε Πρόεδρε.</Speech>
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Κύριε Πρόεδρε, μου επιτρέπετε μόνο επί της διαδικασίας;</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Επί της διαδικασίας τίθεται θέμα;
Κύριε Γλέζο, με συγχωρείτε για δευτερόλεπτα. Θα σας δώσω αμέσως μετά το λόγο.
Παρακαλώ, έχετε το λόγο, κύριε Βορίδη.</ChairmanSpeech>
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Κύριε Πρόεδρε, επιτρέψτε μου. Είχαμε μία παράδοση στην Αίθουσα αυτή σε ό,τι αφορά στις κυρώσεις. Τη γνωρίζετε. Η παράδοση την οποία είχαμε στην Αίθουσα αυτή είναι ότι τα κόμματα και οι Κοινοβουλευτικές Ομάδες εξεφράζοντο διά των Κοινοβουλευτικών τους Εκπροσώπων και το τηρούσαμε.
Κάνετε αυτήν την ερμηνεία του Κανονισμού σήμερα. Εγώ δεν έχω αντίρρηση.</Speech>
<Speech><Parlmember>ΒΑΣΙΛΕΙΟΣ ΚΑΠΕΡΝΑΡΟΣ</Parlmember>: Τι ερμηνεία;</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Γιατί παρεμβαίνετε, κύριε Καπερνάρο;
Κύριε Βορίδη, αν μιλάτε προς το Προεδρείο, δεν θα δίνετε αφορμή να σας διακόπτουν.</ChairmanSpeech>
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Κύριε Πρόεδρε, σε σας μιλούσα, απλώς υπήρχε η γνωστή ηχώ. Μάλλον δεν ήταν η γνωστή, ήταν μια άλλη τώρα.
Λέω, λοιπόν, απλώς το εξής, ότι είχαμε αυτή την παράδοση, διότι συνήθως δεν εγείρουν τέτοια ζητήματα οι κυρώσεις. Θέλουν οι κύριοι συνάδελφοι, οι έχοντες αντίρρηση να μιλήσουν για την κύρωση. Ας μιλήσουν οι έχοντες αντίρρηση.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Το κάνουμε.</ChairmanSpeech>
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Θα τους ακούσουμε υπομονετικώς και εν συνεχεία θα προχωρήσουμε, όπως προβλέπεται, στη συζήτηση για τις τροπολογίες, η οποία είναι πλήρης συζήτηση.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Τι άλλο κάνω, κύριε συνάδελφε; Βεβαίως, τώρα θα τηρηθεί τυπικά αυτό το οποίο προβλέπει ο Κανονισμός.
Παρακαλώ, κύριε Γλέζο, έχετε το λόγο, τον οποίο ζητήσατε προηγουμένως.</ChairmanSpeech>
<Speech><Parlmember>ΜΑΝΩΛΗΣ ΓΛΕΖΟΣ</Parlmember>: Αγαπητέ Πρόεδρε, έχω τη γνώμη ότι πρέπει να στρέψουμε την προσοχή μας σε τρία ειδικά θέματα, τα οποία δεν μπορεί να τα αποφύγει κανείς.
Θέμα πρώτον: Όταν λέμε ηλεκτρονική διακυβέρνηση τι εννοούμε επακριβώς; Δηλαδή, τη βούληση των πολιτών θα τη διαδεχθεί ένα ηλεκτρονικό μηχάνημα και αυτό θα κυβερνάει τον πολίτη; Πριν από τριάντα οκτώ χρόνια, σε ένα δικό μου βιβλίο για την ιστορία του βιβλίου κατέγραψα ειδικά τη διαμάχη που είχε προκύψει από τότε γύρω από το θέμα αυτό. Όσοι ενδιαφέρονται, τους καλώ να πάνε να το πάρουν να το διαβάσουν, για να δουν ότι είναι απαγορευτικό εξ ορισμού να αντικαθίσταται ο πολίτης από ηλεκτρονικό μηχάνημα οποιασδήποτε τεχνολογίας. Δεν μπορεί να αντικαταστήσει το μηχάνημα την ανθρώπινη βούληση του πολίτη. Αυτό είναι το πρώτο.
Το δεύτερο είναι το εξής: Η Εσθονία, η οποία καλείται να μας διακυβερνήσει ηλεκτρονικά, έχει παραβιάσει τους διεθνείς κανόνες ουσίας. Έχει απαγορεύσει το Κομμουνιστικό Κόμμα και όλα τα σύμβολα του αντιφασιστικού αγώνα στη διάρκεια του Β’ Παγκοσμίου Πολέμου και έχει αναγείρει μνημεία υπέρ των συνεργατών των κατακτητών, δηλαδή, εκείνων που έσφαζαν τον ίδιο τον εσθονικό λαό. Άρα και μόνο γι’ αυτόν το λόγο απαγορεύεται οποιαδήποτε σχέση με την Εσθονία.
Τρίτον, αγαπητοί συνάδελφοι, σ’ αυτήν τη μακραίωνη ιστορία που έχω, με κατάπληξη βρίσκομαι στη δυσάρεστη θέση ύστερα από εβδομήντα χρόνια –θυμάμαι τότε στη Γιάλτα που συνήλθαν οι τρεις μεγάλοι και ανήγγειλαν ότι γέρνει πια η πλάστιγγα και έδιναν υποσχέσεις για κατάργηση των αποικιών, για τη θέσπιση των δικαιωμάτων των πολιτών- να βλέπω εδώ στον τόπο μας να καταλύεται στην ουσία η εθνική ανεξαρτησία της χώρας μας.
Θυμάμαι τον Γκέμπελς που ύστερα από δεκαπέντε μέρες από τη Σύνοδο της Γιάλτας έσπευσε να δημοσιεύσει ένα άρθρο στην εφημερίδα «Das Reich» με το γερμανικό τίτλο «Das Jahre Zweitausend» (Το έτος δύο χιλιάδες). Υπολόγιζε το 1943 τι θα γίνει το 2000! Και έγραφε ο Γκέμπελς ότι όλα αυτά που λένε οι τρεις μεγάλοι είναι φληναφήματα και ότι θα κυριαρχήσει η γερμανική πολιτική, ο γερμανικός πολιτισμός και το 2000 θα κυβερνά την Ευρώπη ο γερμανικός πολιτισμός. 
Έπεσε έξω δώδεκα χρόνια! Το κακό είναι ότι σήμερα βρίσκονται στην Ελλάδα, στην πατρίδα μας, οι υπηρέτες της σημερινής Γερμανίας, δηλαδή όλων εκείνων οι οποίοι θέλουν να κυριαρχεί οικονομικά η Γερμανία στον τόπο μας. Χάσαμε τη στρατιωτική μας ανεξαρτησία με τις βάσεις, με το ΝΑΤΟ, με την αποστολή στρατευμάτων σαν να είναι τα σύνορα της χώρας μας στην πέρα άκρια του κόσμου! Χάσαμε την οικονομική μας ανεξαρτησία και χάνουμε και την πολιτική μας ανεξαρτησία, με την κατάλυση της εθνικής μας ανεξαρτησίας! Δεν φανταζόμουν ποτέ ότι θα ερχόμασταν σ’ αυτό το σημείο και θα διαπίστωνα μέσα στο ελληνικό Κοινοβούλιο αυτήν την κατάλυση της εθνικής μας ανεξαρτησίας! 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Και έρχομαι στα λόγια του Χρόνη Μίσσιου που τον χάσαμε τελευταία, ο οποίος είπε «καλύτερα να με έβρισκε ένα βόλι, παρά να δω αυτήν την κατάσταση»!</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ευχαριστούμε πολύ.
(Θόρυβος-Διαμαρτυρίες)
Κύριοι συνάδελφοι, εγώ θα σας δώσω το λόγο. Μη βιάζεστε! Θα παρακαλέσω πάρα πολύ, όμως, για κάτι. Είχε καθιερωθεί στην πράξη να μιλά ένας από κάθε κόμμα στην περίπτωση που υπήρχαν αντιρρήσεις. Τώρα, αν θέλετε να μιλήσετε περισσότεροι, να μιλήσετε περισσότεροι. Σκεφτείτε, όμως, ότι έχετε στη διάθεσή σας…</ChairmanSpeech>
<Speech><Parlmember>ΔΗΜΗΤΡΙΟΣ ΑΝΑΓΝΩΣΤΑΚΗΣ</Parlmember>: Κύριε Πρόεδρε, θα μπορούσαμε κι εμείς να είχαμε ζητήσει το λόγο να μιλήσουμε!</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Έχετε αντίρρηση, κύριε συνάδελφε;</ChairmanSpeech>
<Speech><Parlmember>ΔΗΜΗΤΡΙΟΣ ΑΝΑΓΝΩΣΤΑΚΗΣ</Parlmember>: Όχι, κύριε Πρόεδρε, αλλά θα μπορούσαμε να μιλήσουμε! Οι άλλοι γιατί μπορούν; Εμείς δεν μπορούμε;</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Όχι, κύριε συνάδελφε! Δυστυχώς δεν μπορείτε! Θα σας παρακαλούσα να μην επιμείνετε. Αν επιμείνετε, όμως, επαναλαμβάνω ότι θα σας δώσω το λόγο.</ChairmanSpeech>
<Speech><Parlmember>ΒΑΣΙΛΕΙΟΣ ΚΑΠΕΡΝΑΡΟΣ</Parlmember>: Κύριε Πρόεδρε, θα θέλαμε κι εμείς το λόγο!</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Κύριε Καπερνάρο, θέλετε να μιλήσετε;</ChairmanSpeech>
<Speech><Parlmember>ΒΑΣΙΛΕΙΟΣ ΚΑΠΕΡΝΑΡΟΣ</Parlmember>: (Δεν ακούστηκε)</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Αυτό είναι γνωστό. Δεν είναι ανάγκη να μου το πείτε…</ChairmanSpeech>
<Speech><Parlmember>ΒΑΣΙΛΕΙΟΣ ΚΑΠΕΡΝΑΡΟΣ</Parlmember>: Ο Κανονισμός, κύριε Πρόεδρε, όμως …</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Σας παρακαλώ!
Η κ. Γιαταγάνα έχει το λόγο. 
Κυρία Γιαταγάνα, σας φθάνουν τρία λεπτά;</ChairmanSpeech>
<Speech><Parlmember>ΧΡΥΣΟΥΛΑ-ΜΑΡΙΑ ΓΙΑΤΑΓΑΝΑ</Parlmember>: Όχι, κύριε Πρόεδρε! Πέντε λεπτά θα ήθελα! Γιατί τρία λεπτά;</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ορίστε, κυρία Γιαταγάνα, έχετε το λόγο.</ChairmanSpeech>
<Speech><Parlmember>ΧΡΥΣΟΥΛΑ-ΜΑΡΙΑ ΓΙΑΤΑΓΑΝΑ</Parlmember>: Έρχεται προς κύρωση μία συμφωνία, που υποτίθεται ότι είναι διεθνής. Δεν ξέρω, ομιχλωδώς μας έρχεται εδώ αυτή η κύρωση, ενώ θα έπρεπε να έχει έρθει κατά τη συνήθη νομοθετική οδό, σαν νομοσχέδιο. Για να παρακαμφθεί αυτό, του δίνετε μία ονομασία που είναι ομιχλώδης και αυτή.
Ας δούμε, λοιπόν, τι λέει τώρα αυτή η συμφωνία, ας δούμε τι πρέπει να κυρώσουμε. Με βάση αυτήν τη συμφωνία, για να πάρουν κάποια χρήματα οι Εσθονοί, για να μας κάνουν ένα σχεδιασμό…
(Θόρυβος στην Αίθουσα)
Κύριε Πρόεδρε, έχω την προσοχή σας;</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>):  Σας παρακολουθούν και σας ακούνε και οι κύριοι Υπουργοί, κυρία Γιαταγάνα.</ChairmanSpeech> 
<Speech><Parlmember>ΧΡΥΣΟΥΛΑ- ΜΑΡΙΑ ΓΙΑΤΑΓΑΝΑ</Parlmember>: Ποιοι Υπουργοί, κύριε Πρόεδρε;</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Εδώ είναι, κυρία Γιαταγάνα.</ChairmanSpeech>
<Speech><Parlmember>ΧΡΥΣΟΥΛΑ–ΜΑΡΙΑ ΓΙΑΤΑΓΑΝΑ</Parlmember>: Ναι, κύριε Πρόεδρε, αλλά ο κύριος Υπουργός μιλάει με εσάς. 
Ακούστε, κύριοι συνάδελφοι. Έρχεται, λοιπόν, προς κύρωση αυτή η συμφωνία, η οποία σε όλα της τα άρθρα αναφέρεται στην καταπολέμηση της διαφθοράς. Το στρατηγικό σχεδιασμό για την καταπολέμηση της διαφθοράς θα μας τον κάνει η Εσθονία. 
Εγώ, λοιπόν, λέω το εξής. Το πολίτευμα της Ελλάδας, βάσει του άρθρου 1 του Συντάγματος, είναι Προεδρευόμενη Κοινοβουλευτική Δημοκρατία. Επειδή, όμως, είναι Κοινοβουλευτική Δημοκρατία, διότι δεν έχουμε άμεση δημοκρατία αλλά έμμεση, εμείς ως όργανα που μας έχει εμπιστευθεί ο λαός την ψήφο του για να καταπολεμήσουμε μεταξύ άλλων τη διαφθορά σ’ αυτήν τη χώρα, έχουμε το δικαίωμα να κάνουμε αυτόν το σχεδιασμό για την καταπολέμηση της διαφθοράς. 
Και επειδή ο λαός μας λέει ότι «το ψάρι βρωμάει από το κεφάλι», θεωρώ ότι για να καταπολεμηθεί η διαφθορά, θα πρέπει να αρχίσουμε από αυτούς που είναι υπαίτιοι, γιατί έφεραν το λαό, τη χώρα, σε κηδεμονία, για να μην πω υποδούλωση στους Γερμανούς και το λαό σε πλήρη εξαθλίωση, χωρίς να εξασφαλίζει τη διατροφή του, τα φάρμακά του και χωρίς να εξασφαλίζει το δικαίωμά του να έχει πρόσβαση στην παιδεία, χωρίς να εξασφαλίζει το δικαίωμά του στον πολιτισμό. Επομένως θα πρέπει να ξεκινήσουμε από τους υπευθύνους. 
Προχθές, είχε έρθει για συζήτηση η πρόταση του ΣΥΡΙΖΑ για εξεταστική των πραγμάτων επιτροπή για το πώς φτάσαμε στα μνημόνια. Δυστυχώς αυτή η πρόταση καταψηφίστηκε, διότι ουδείς κοιτάει το λαό και την κατάσταση στην οποία έχει περιέλθει. Τώρα, λοιπόν, έχουν έρθει στη Βουλή, μεταξύ άλλων, δύο δικογραφίες εξαιρετικά ενδιαφέρουσες, οι οποίες θα πρέπει να εισαχθούν στη Βουλή, προκειμένου να δούμε αν πρέπει να γίνει εξεταστική των πραγμάτων επιτροπή. Η μία δικογραφία είναι από την κ. Ντόρα Κρητικοπούλου υπογεγραμμένη από τριακόσια εβδομήντα οκτώ ακόμα άτομα, πολίτες αυτής της χώρας, η οποία εγκαλεί το Γεώργιο Παπανδρέου και τον κ. Παπακωνσταντίνου γιατί έφεραν την Ελλάδα στο μνημόνιο. Τους εγκαλεί γιατί τέλεσαν δύο εγκλήματα: Το έγκλημα της παραπλάνησης εκλογέων και το έγκλημα της εσχάτης προδοσίας.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Κυρία Γιαταγάνα, μπορούμε να μιλήσουμε για τη συμφωνία,  για την κύρωση;</ChairmanSpeech> 
<Speech><Parlmember>ΧΡΥΣΟΥΛΑ–ΜΑΡΙΑ ΓΙΑΤΑΓΑΝΑ</Parlmember>: Αν με παρακολουθούσατε, κύριε Πρόεδρε, θα βλέπατε ότι εγώ για τη συμφωνία μιλάω. Μιλάω για το στρατηγικό σχεδιασμό που θα μας κάνει η Εσθονία και σας λέω ότι θα πρέπει εμείς να κοιτάξουμε τα του οίκου μας, εμείς θα πρέπει να κάνουμε το στρατηγικό σχεδιασμό και να ξεκινήσουμε από την κορυφή. Υπάρχει αυτή η εκκρεμότητα. 
Επίσης, υπάρχει κι άλλη δικογραφία που έχει διαβιβαστεί στη Βουλή με αριθμό 19/12, η οποία έχει σχηματιστεί από τον οικονομικό εισαγγελέα, κατόπιν των δηλώσεων που έκανε ο κ. Ρουμελιώτης σε διάφορα έντυπα και στο περιοδικό «CRASH», ο οποίος ερεύνησε και έχει συλλέξει στοιχεία. 
Εγώ, λοιπόν, αυτήν τη στιγμή θα ζητήσω να συνενωθούν αυτές οι δύο δικογραφίες και να έρθει μια εξεταστική των πραγμάτων επιτροπή κατά Γεωργίου Παπανδρέου και Παπακωνσταντίνου. Έτσι ξεκινάμε την καταπολέμηση της διαφθοράς, από τα του οίκου μας. Εμείς θα τα ορίσουμε. 
Και εδώ έρχεται, λοιπόν, η Βουλή και κάνει μια απαράδεκτη γνωμοδότηση, την υπ’ αριθμ. 2846/28-11-2012, στην οποία όσον αφορά αυτό το θέμα μας λέει …
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού)
Κύριε Πρόεδρε, είχατε δώσει στον κ. Παυλόπουλο δύο λεπτά δήθεν επί προσωπικού και ανέπτυξε την άποψή του για το αν πρέπει να γίνει δεκτός αυτός ο νόμος ή όχι.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Εσείς είχατε τόσο χρόνο που μπορέσατε και μιλήσατε και για δύο δικογραφίες οι οποίες εκκρεμούν. Πιστεύω, λοιπόν, ότι δεν θέλετε άλλο χρόνο.</ChairmanSpeech>
<Speech><Parlmember>ΧΡΥΣΟΥΛΑ-ΜΑΡΙΑ ΓΙΑΤΑΓΑΝΑ</Parlmember>: Τελειώνω. Θα μου δώσετε κι εμένα ένα λεπτό. Θα μου το δώσετε.
Τι λέει, λοιπόν, εδώ;</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Δεν σας το δίνω, λοιπόν. Τελειώσατε ήδη.
Ευχαριστώ πολύ.
Κυρίες και κύριοι συνάδελφοι, δεν έχει ζητήσει κανείς άλλος συνάδελφος το λόγο επί της κύρωσης της συμφωνίας…</ChairmanSpeech>
<Speech><Parlmember>ΧΡΥΣΟΥΛΑ-ΜΑΡΙΑ ΓΙΑΤΑΓΑΝΑ</Parlmember>: Θα τις φέρω, κύριε Πρόεδρε. Θα έρθουν και θα δούμε τι θα κάνετε τότε.</Speech>
<Speech><Parlmember>ΑΛΕΞΙΟΣ ΜΗΤΡΟΠΟΥΛΟΣ</Parlmember>: Για ένα λεπτό, κύριε Πρόεδρε, θέλω το λόγο.</Speech>
<Speech><Parlmember>ΜΑΡΙΝΑ ΧΡΥΣΟΒΕΛΩΝΗ</Parlmember>: Κύριε Πρόεδρε, οι εισηγητές να μιλήσουν.
(Θόρυβος στην Αίθουσα)</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Κύριοι συνάδελφοι, εγώ θα σας δώσω το λόγο. Είστε, όμως, νέοι συνάδελφοι και θα πρέπει κάποια πράγματα να τα σέβεστε και προπάντων να σέβεστε τον Κοινοβουλευτικό σας Εκπρόσωπο, ο οποίος ήρθε και μου είπε ότι εγώ θα μιλήσω για τις τροπολογίες. Δεν μιλώ γι’ αυτό, μίλησαν οι συνάδελφοι. Θα σας παρακαλέσω πάρα πολύ, αν θέλετε…</ChairmanSpeech>
<Speech><Parlmember>ΑΛΕΞΙΟΣ ΜΗΤΡΟΠΟΥΛΟΣ</Parlmember>: Ένα λεπτό, κύριε Πρόεδρε.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Μιλήστε στη συνέχεια, διότι απ’ ότι βλέπω δεν είχατε ζητήσει μέχρι τώρα το λόγο. Τώρα το ζητάτε, μετά την κ. Γιαταγάνα.</ChairmanSpeech>
<Speech><Parlmember>ΜΑΡΙΝΑ ΧΡΥΣΟΒΕΛΩΝΗ</Parlmember>: Δώστε ένα λεπτό στους εισηγητές, κύριε Πρόεδρε.</Speech>
<Speech><Parlmember>ΑΛΕΞΙΟΣ ΜΗΤΡΟΠΟΥΛΟΣ</Parlmember>: Οι εισηγητές να μιλήσουμε, κύριε Πρόεδρε.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Μισό λεπτό. Επιμένετε;</ChairmanSpeech>
<Speech><Parlmember>ΑΛΕΞΙΟΣ ΜΗΤΡΟΠΟΥΛΟΣ</Parlmember>: Ένα λεπτό, κύριε Πρόεδρε.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Για να δευτερολογήσετε, κύριε Μητρόπουλε;</ChairmanSpeech>
<Speech><Parlmember>ΑΛΕΞΙΟΣ ΜΗΤΡΟΠΟΥΛΟΣ</Parlmember>: Εγώ δεν…</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Κύριε Μητρόπουλε, δεν σας δίνω το λόγο για δευτερολογία. 
Ο κ. Γιοβανόπουλος των Ανεξαρτήτων Ελλήνων ζήτησε το λόγο για ένα λεπτό.
Ορίστε, κύριε συνάδελφε, σας δίνω το λόγο για δύο λεπτά.</ChairmanSpeech>
<Speech><Parlmember>ΜΑΡΙΝΑ ΧΡΥΣΟΒΕΛΩΝΗ</Parlmember>: Τι ένα λεπτό, κύριε Πρόεδρε;</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Αφού ζήτησε ένα λεπτό, τι να κάνω; Ο κύριος συνάδελφος ζήτησε ένα λεπτό και του δίνω δύο.</ChairmanSpeech>
<Speech><Parlmember>ΜΑΡΙΝΑ ΧΡΥΣΟΒΕΛΩΝΗ</Parlmember>: Τι είναι αυτά; Χάρη μας κάνετε;</Speech>
<Speech><Parlmember>ΚΩΝΣΤΑΝΤΙΝΟΣ ΓΙΟΒΑΝΟΠΟΥΛΟΣ</Parlmember>: Κύριε Πρόεδρε, αρεσκόμαστε…</Speech>
<Speech><Parlmember>ΑΛΕΞΙΟΣ ΜΗΤΡΟΠΟΥΛΟΣ</Parlmember>: Μα στους εισηγητές των κομμάτων δεν δίνετε ένα λεπτό; Εσείς τα σεβόσασταν τόσα χρόνια; Εμείς θα σας τα πούμε τώρα, Βουλευτές πέντε μηνών;</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Δεν προβλέπεται δευτερολογία, αγαπητέ κύριε Μητρόπουλε, ούτε στον εισηγητή ούτε στον Υπουργό! Παρακαλώ! Κανείς δεν δευτερολογεί. Εξεφράσθησαν οι απόψεις και τελειώσαμε.
Ορίστε, κύριε Γιοβανόπουλε.</ChairmanSpeech>
<Speech><Parlmember>ΑΛΕΞΙΟΣ ΜΗΤΡΟΠΟΥΛΟΣ</Parlmember>: Μας ανέφερε τρεις φορές, άλλες τρεις ο κ. Παυλόπουλος. Να μην πούμε κι εμείς κάτι;</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ο κ. Παυλόπουλος εξεφράσθη επί προσωπικού. Παρακαλώ.</ChairmanSpeech>
<Speech><Parlmember>ΧΡΥΣΟΥΛΑ-ΜΑΡΙΑ ΓΙΑΤΑΓΑΝΑ</Parlmember>: Προσωπικό ήταν το θέμα του. Δύο λεπτά; Κάνετε ό,τι ερμηνεία θέλετε στον Κανονισμό.</Speech>
<Speech><Parlmember>ΚΩΝΣΤΑΝΤΙΝΟΣ ΓΙΟΒΑΝΟΠΟΥΛΟΣ</Parlmember>: Γιατί άραγε να διαφωνεί…</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Κυρία Γιαταγάνα, μην κραυγάζετε, παρακαλώ!</ChairmanSpeech>
<Speech><Parlmember>ΧΡΥΣΟΥΛΑ-ΜΑΡΙΑ ΓΙΑΤΑΓΑΝΑ</Parlmember>: Εσείς να μην παραβιάζετε τον Κανονισμό της Βουλής. Δεν έχετε το δικαίωμα.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Έτσι κάνατε και στην έδρα με άλλη ιδιότητα;</ChairmanSpeech>
<Speech><Parlmember>ΧΡΥΣΟΥΛΑ-ΜΑΡΙΑ ΓΙΑΤΑΓΑΝΑ</Parlmember>: Εγώ έκανα μια χαρά τη δουλειά μου. Εσείς την κάνετε;</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού συμμετείχαν στο εκπαιδευτικό πρόγραμμα «Εργαστήρι Δημοκρατίας» που οργανώνει το Ίδρυμα της Βουλής, είκοσι μαθητές και μαθήτριες και δύο εκπαιδευτικοί από το 3ο Δημοτικό Σχολείο Αργυρούπολης.
Η Βουλή τούς καλωσορίζει.
(Χειροκροτήματα απ’ όλες τις πτέρυγες της Βουλής)
Παρακαλώ, κύριε Γιοβανόπουλε, έχετε το λόγο.</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΓΙΟΒΑΝΟΠΟΥΛΟΣ</Parlmember>: Αναρωτιέστε κι εσείς και η μισή πτέρυγα αυτού εδώ του Κοινοβουλίου γιατί άραγε η άλλη μισή να μη θέλει να υπογράψει αυτήν την κύρωση της συνθήκης με την Εσθονία. Τι θα πει «γιατί»; 
Γιατί όλοι ερχόμαστε, λοιπόν, και αρεσκόμαστε στα ψέματα, στους μεγάλους τίτλους περί καταπολέμησης της διαφθοράς; Χρειαζόμαστε την υποστήριξη της Εσθονίας, μιας χώρας της οποίας το 16% μόλις των κατοίκων πιστεύει σε Θεό κατά το ευρωβαρόμετρο του 2005;
Έχετε κάποια διαφωνία, κυρία συνάδελφε;</Speech>
<Speech><Parlmember>ΜΑΡΙΑ ΓΙΑΝΝΑΚΑΚΗ</Parlmember>: Είναι αυτό επιχείρημα;</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Συνεχίστε, κύριε Γιοβανόπουλε και μη διακόπτετε. Μη διακόπτετε, κυρία συνάδελφε.</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΓΙΟΒΑΝΟΠΟΥΛΟΣ</Parlmember>: Ήθελα να πω, κύριε Πρόεδρε, ότι με αυτές τις συνθήκες εγώ δεν μπορώ να μιλήσω στο Κοινοβούλιο.
Ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ορίστε, κυρία Χρυσοβελώνη, έχετε το λόγο.</ChairmanSpeech>
<Speech><Parlmember>ΜΑΡΙΝΑ ΧΡΥΣΟΒΕΛΩΝΗ</Parlmember>: Ευχαριστώ.
Κυρίες και κύριοι συνάδελφοι, το συζητούμενο νομοσχέδιο αποτελεί μία δευτερεύουσα πρωτοβουλία που αφορά, όμως, ένα μείζον θέμα.
Η ηλεκτρονική διακυβέρνηση ως πρώτη προτεραιότητα της Δημόσιας Διοίκησης απαιτεί σοβαρές και ουσιαστικές παρεμβάσεις και όχι εμβαλωματικές και προσχηματικές λύσεις. Δηλαδή, δεν είναι δυνατόν να κυρώνουμε μία τέτοια συμφωνία συνεργασίας, όταν δεν γνωρίζουμε εκ των προτέρων ποιος θα εκπροσωπεί την Ελλάδα. Από πλευράς Εσθονίας προσδιορίζεται συγκεκριμένος φορέας υλοποίησης του συγκεκριμένου προγράμματος, κάτι το οποίο αντίθετα δεν συμβαίνει για την Ελλάδα.
Κανείς, όμως, επιπλέον δεν έχει καταλάβει πώς ακριβώς θα δουλέψει το συγκεκριμένο σχήμα από την ελληνική πλευρά και ποιος θα συντονίζει τις διάφορες δράσεις. Αυτό θεωρώ πως είναι μια πολύ σημαντική έλλειψη.
Ξεκινώ τώρα από τη θετική πρόβλεψη της συμφωνίας αυτής. Περιγράφει εκπαιδευτικές δραστηριότητες για υψηλόβαθμα στελέχη της ελληνικής Δημόσιας Διοίκησης πάνω σε θέματα ηλεκτρονικής διακυβέρνησης. Θεωρώ πως αυτό είναι μια σωστή πρωτοβουλία, ιδιαίτερα αν θυμηθεί κανείς πως υπάρχει η μελέτη για το ψηφιακό χάσμα στο ελληνικό δημόσιο, η οποία εντοπίζει το πρόβλημα του ψηφιακού αναλφαβητισμού, ιδιαίτερα στους γενικούς διευθυντές που δεν είναι δυνατόν να στερούνται γνώσεων πάνω στο αντικείμενο αυτό. 
Σχετικά τώρα με τις περίεργες προβλέψεις της συμφωνίας αυτής, ας συμφωνήσουμε να μας βοηθήσουν οι Εσθονοί στην εκπόνηση του στρατηγικού σχεδίου και οδικού χάρτη για τη μετάβασή μας στην ηλεκτρονική διακυβέρνηση. Το θέμα, όμως, είναι πως το 2011 η Βουλή εδώ ψήφισε ένα νόμο για την ηλεκτρονική διακυβέρνηση, το ν. 3979/2011, για την εφαρμογή του οποίου, σύμφωνα με τις διαβεβαιώσεις τής τότε πολιτικής ηγεσίας του Υπουργείου εκπονήθηκαν τα αναγκαία σχέδια και χάρτες.
Το ερώτημα, λοιπόν, που ανακύπτει είναι: δεν αρκεί άραγε ο σχεδιασμός του 2011; Τι άλλαξε τόσο δραματικά ώστε να χρειάζεται ένας επανασχεδιασμός μόλις μέσα σε ένα χρόνο; Μήπως με τον τρόπο αυτόν θα οδηγηθούμε σε ένα ακόμα χάσιμο χρόνου; 
Ένα άλλο ερώτημα που τίθεται είναι η παροχή τεχνικής βοήθειας από τους Εσθονούς για να ανοίξει η πρόσβαση των Ελλήνων πολιτών σε πληροφορίες του δημοσίου τομέα. Μα, το πρόβλημα δεν είναι η τεχνολογία ούτε βεβαίως η έλλειψη θεσμικού πλαισίου. Αυτό που μας ενδιαφέρει είναι η εξυπηρέτηση του πολίτη, ο οποίος ζητά πληροφορίες από το δημόσιο. Βασική αιτία είναι η νοοτροπία της αδιαφάνειας, η οποία κυριαρχεί στο ελληνικό κράτος. Θυμίζω ότι η πρόσβαση των πολιτών στα στοιχεία του δημοσίου, προβλέπεται όχι μόνο από τον κώδικα της διοικητικής διαδικασίας, αλλά και από το ν.3448/2006 για την περαιτέρω χρήση των δημοσίων πληροφοριών. 
Φυσικά ελάχιστα πράγματα έχουν γίνει στον τομέα αυτόν, όχι βέβαια επειδή τόσα χρόνια δεν μας παρείχε τη σχετική βοήθεια η Εσθονία. Τα αίτια, δυστυχώς, είναι πιο κοντινά. Οι δημόσιες υπηρεσίες για να δώσουν ακόμα και την πιο τετριμμένη πληροφόρηση από το αρχείο τους απαιτούν όχι την ύπαρξη ευλόγου ενδιαφέροντος, όπως ορίζει ο νόμος για τον πολίτη, αλλά εννόμου συμφέροντος ή για να το πούμε πιο σωστά, ειδικού εννόμου συμφέροντος. Κατ’ αυτόν, όμως, τον τρόπο νοθεύεται η δυνατότητα παροχής οποιωνδήποτε πληροφοριών του δημοσίου στους πολίτες και η περίφημη Κοινωνία της Πληροφορίας καθίσταται τελικά μία θεωρητική πιθανότητα. 
Σημειώνω ότι η αξιοποίηση αρχείων του δημοσίου διεθνώς αποτελεί μία πάρα πολύ διαδεδομένη πρακτική. Μάλιστα, στην Ευρωπαϊκή Ένωση έχει δημιουργήσει επιχειρηματική δραστηριότητα τζίρου αρκετών δισεκατομμυρίων ευρώ. 
Στην Ελλάδα, βέβαια, όλα αυτά μένουν στα χαρτιά. Χαρακτηριστικά αναφέρω ότι ο ν. 3448/2006 δεν βρήκε εφαρμογή ούτε καν στις απλούστερες των προβλέψεών του, όπως παράδειγμα το άρθρο 14, βάσει του οποίου ουδέποτε εκδόθηκε ο κώδικας πρόσβασης στα δημόσια έγγραφα.
Κυρίες και κύριοι συνάδελφοι, είναι λάθος να πιστεύουμε ότι υστερούμε σε γνώση, νόμους ή σε τεχνολογικά εργαλεία, τα οποία θα πρέπει αναγκαστικά να εισάγουμε από κάπου. Σημαντικό πρόβλημα της κακοδαιμονίας της ηλεκτρονικής διακυβέρνησης της χώρας μας είναι κυρίως η διαχρονική αδράνεια της εκάστοτε πολιτικής ηγεσίας. 
Κύριε Πρόεδρε, κυρίες και κύριοι συνάδελφοι, οι Ανεξάρτητοι Έλληνες κι εγώ προσωπικά θα καταψηφίσουμε το νομοσχέδιο αυτό, γιατί το θεωρούμε προσχηματικό. Θεωρούμε ότι είναι μία δευτερεύουσα πρόσβαση που γίνεται για να γίνεται, ένα -θα μου επιτρέψετε να πω- κοσκίνισμα σε έναν τομέα μείζονος σημασίας που απαιτεί εντατικό ζύμωμα, άμεση δράση και όχι διακοσμητικές κυρώσεις διεθνών συμφωνιών δεκαπέντε μήνες μετά την υπογραφή τους.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ευχαριστούμε πολύ.
Κυρίες και κύριοι συνάδελφοι, κηρύσσεται περαιωμένη η συζήτηση επί της συμφωνίας. 
Εισερχόμαστε στη συζήτηση επί των τροπολογιών, οι οποίες θα συζητηθούν και οι δύο ως μία ενότητα.
Επειδή ήδη με τις τοποθετήσεις κάποιων συναδέλφων ετέθη ζήτημα κατά πόσο οι τροπολογίες σχετίζονται με το κύριο αντικείμενο του νομοσχεδίου, θα ήθελα να πω το εξής: Εγώ βλέπω ότι έχουμε την κύρωση μίας συμφωνίας η οποία αφορά την καταπολέμηση της διαφθοράς και της γραφειοκρατίας. Ως Προεδρείο, λοιπόν, γίνεται η εκτίμηση ότι από την ώρα που με τις δύο τροπολογίες έχουμε καταπολέμηση της παραγραφής των αξιώσεων του δημοσίου από τη μία μεριά και από την άλλη έχουμε διευκόλυνση των επενδύσεων, πιστεύω ότι εχθρός και των εσόδων του δημοσίου αλλά και της προόδου με τις επενδύσεις είναι η γραφειοκρατία και η διαφθορά. Επομένως ορθώς έρχονται και είναι άμεσα σχετικές με το σχέδιο νόμου. Εάν όμως υπάρχουν αντιρρήσεις, το άρθρο 101 παράγραφος 6 του Κανονισμού της Βουλής προβλέπει τη διαδικασία, οπότε, αν επιθυμείτε, παρακαλώ να ακολουθηθεί αυτή η διαδικασία. 
Παρακαλώ να εγγραφούν στον κατάλογο ομιλητών όσοι θέλουν να μιλήσουν.
Το λόγο έχει ο εισηγητής της Νέας Δημοκρατίας κ. Κωνσταντίνος Κατσαφάδος.</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΚΑΤΣΑΦΑΔΟΣ</Parlmember>: Κυρίες και κύριοι συνάδελφοι, συζητάμε σήμερα για δύο τροπολογίες…
(Θόρυβος στην Αίθουσα)</Speech>
<Speech><Parlmember>ΚΥΡΙΑΚΟΣ ΓΕΡΟΝΤΟΠΟΥΛΟΣ</Parlmember>: Τώρα μιλάμε επί των τροπολογιών, κύριε Πρόεδρε;</Speech>
<Speech><Parlmember>ΚΩΝΣΤΑΝΤΙΝΟΣ ΓΙΟΒΑΝΟΠΟΥΛΟΣ</Parlmember>: Τι θα γίνει με τις τροπολογίες, κύριε Πρόεδρε;</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Θα γίνει ξεχωριστά η ψηφοφορία. Θα γίνει ψηφοφορία επί της κύρωσης και ψηφοφορία επί των τροπολογιών.</ChairmanSpeech>
<Speech><Parlmember>ΔΙΑΜΑΝΤΩ ΜΑΝΩΛΑΚΟΥ</Parlmember>: Κύριε Πρόεδρε, θέλω το λόγο για ένα λεπτό.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Όχι, δεν έχετε το λόγο. Έχω δώσει το λόγο στον κ. Κατσαφάδο. Θα μιλήσετε όταν τελειώσει ο συνάδελφος. Παρακαλώ να μη διακόπτετε τον εισηγητή.
Κύριε συνάδελφε, συνεχίστε.</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΚΑΤΣΑΦΑΔΟΣ</Parlmember>: Κυρίες και κύριοι συνάδελφοι, οι δύο τροπολογίες που συζητάμε σήμερα έχουν τη διάσταση του κατεπείγοντος και της αναγκαίας επικαιροποίησης και προσαρμογής των δεδομένων. Η μία αφορά την παράταση προθεσμίας παραγραφής μέχρι την 31η Δεκεμβρίου του 2013 όλων των βεβαιωμένων χρεών προς το δημόσιο ή προς τρίτους σε εφορίες και σε τελωνεία. Με τον ίδιο τρόπο παρατείνεται μέχρι τις 31-12-2013 το δικαίωμα του δημοσίου να πραγματοποιεί ελέγχους ή να επιβάλλει τέλη, εισφορές και φόρους για χρέη και εκκρεμείς φορολογικές υποθέσεις, που -με τις ισχύουσες διατάξεις- δυστυχώς θα παραγράφονταν στο τέλος του 2012. 
Με τον τρόπο αυτό διασφαλίζονται δημόσια έσοδα, καθώς οι ΔΟΥ και ο εισπρακτικός και ελεγκτικός μηχανισμός κερδίζουν πολύτιμο χρόνο, για να ασχοληθούν άμεσα με την είσπραξη των νέων ληξιπρόθεσμων οφειλών. Ο χρόνος αυτός που κερδήθηκε θα σήμαινε περισσότερους ελέγχους για εκκρεμείς υποθέσεις και βεβαιωμένες οφειλές και εμπέδωση του αισθήματος της κοινωνικής δικαιοσύνης, το οποίο «τραυματίζεται» από ενδεχόμενη παραγραφή.
Δεν πρέπει να ξεχνάμε, όμως, ότι και οι ΔΟΥ βρίσκονται σε φάση αναδιοργάνωσης και ο ένας αυτός χρόνος που παρατείνει την προθεσμία παραγραφής είναι απαραίτητος. Το πεδίο εφαρμογής αυτής της ρύθμισης αφορά επιχειρήσεις με ανέλεγκτες χρήσεις, που δεν μπήκαν στη διαδικασία της περαίωσης. 
Με τη δεύτερη τροπολογία, που συνυπογράφουν οι Υπουργοί Οικονομικών και Ανάπτυξης, προβλέπεται ότι επενδυτικά σχέδια που υπάγονται στις διατάξεις των ν. 2601/98, 3299/2004 και 3908/2011 –που θα ήθελα να σημειώσω ότι είναι αναπτυξιακοί νόμοι- όπως ισχύουν, καθώς και σε μεταγενέστερους νόμους που αφορούν ενισχύσεις ιδιωτικών επενδύσεων, διέπονται ως προς την εφαρμογή των νόμων αυτών από τις διατάξεις που ισχύουν κατά το χρόνο υποβολής της αίτησης υπαγωγής, εκτός αν ορίζεται διαφορετικά από ειδικές ή μεταβατικές διατάξεις. Γιατί γίνεται αυτό; Για λόγους δικαίου αλλά και για να δημιουργηθεί επιτέλους ένα κλίμα εμπιστοσύνης, ένα περιβάλλον φιλικό προς την επιχειρηματικότητα. Έτσι αποφεύγεται η δημιουργία επίδικων διαφορών και αποσαφηνίζεται πλήρως το εφαρμοζόμενο δίκαιο σε ό,τι σχετίζεται με τις επενδύσεις.
Δεν μπορεί, κυρίες και κύριοι συνάδελφοι, να αλλάζει το νομικό πλαίσιο, να δημιουργούνται νέα δεδομένα απ’ αυτά που ίσχυαν όταν ο επενδυτής προχωρούσε στην επιχειρηματική και επενδυτική του δράση. Αυτόν το χαρακτήρα, λοιπόν, έχει η συγκεκριμένη τροπολογία. Δεν θα ήθελα να μιλήσω περισσότερο, γιατί πιστεύω ότι όλοι καταλαβαίνουν τη σημαντικότητα και το πιεσμένο του χρόνου των δύο αυτών τροπολογιών. 
Θα ήθελα να κάνω μια αναφορά, όμως, στον Κοινοβουλευτικό Εκπρόσωπο της Χρυσής Αυγής, τον κ. Κασιδιάρη. Εγώ ως ένας νέος άνθρωπος, κύριε Κασιδιάρη, καταδικάζω, απ’ όπου και να προέρχεται, οποιαδήποτε μορφή ψυχολογικής ή σωματικής βίας. Και το ίδιο περιμένουμε να κάνετε και εσείς. 
      (Χειροκροτήματα από την πτέρυγα της Νέας Δημοκρατίας)</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Το λόγο έχει ο κ. Μητρόπουλος, εισηγητής του ΣΥΡΙΖΑ, για οκτώ λεπτά.</ChairmanSpeech>
<Speech><Parlmember>ΑΛΕΞΙΟΣ ΜΗΤΡΟΠΟΥΛΟΣ</Parlmember>: Σας ζητούσα το λόγο, διότι…</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Να που τον πήρατε. Και πλέρια.</ChairmanSpeech> 
 <Speech><Parlmember>ΑΛΕΞΙΟΣ ΜΗΤΡΟΠΟΥΛΟΣ</Parlmember>: Σας ζητούσα το λόγο, διότι όσο μιλούσατε μου ήρθε ένας πίνακας από τη «Διεθνή Διαφάνεια». Η Εσθονία στο e-government και τη διακυβέρνηση είναι εικοστή. Προηγούνται και οι τέσσερις χώρες της Σκανδιναβίας. Στη δε διαφθορά είναι εικοστή ένατη. Λίγες θέσεις περνάει την Ελλάδα. Θα καταθέσω τον πίνακα. 
Ήθελα να σας πω ότι προηγείται στις επιλογές σας η Νορβηγία, η Φιλανδία, η Γαλλία, η Σιγκαπούρη, ο Καναδάς, η Αυστραλία, η Νέα Ζηλανδία. Τελευταία, από την πρώτη σειρά της κατάταξης, είναι η Εσθονία.</Speech>
<Speech><Parlmember>ΜΑΝΟΥΣΟΣ ΒΟΛΟΥΔΑΚΗΣ</Parlmember> (Υφυπουργός Διοικητικής Μεταρρύθμισης και Ηλεκτρονικής Διακυβέρνησης): ...(δεν ακούστηκε)</Speech>
<Speech><Parlmember>ΑΛΕΞΙΟΣ ΜΗΤΡΟΠΟΥΛΟΣ</Parlmember>: Τον αμφισβητείτε;</Speech> 
<Speech><Parlmember>ΜΑΝΟΥΣΟΣ ΒΟΛΟΥΔΑΚΗΣ</Parlmember> (Υφυπουργός Διοικητικής Μεταρρύθμισης και Ηλεκτρονικής Διακυβέρνησης): Έχει ακαδημία η Εσθονία, που δεν έχουν οι άλλες.</Speech>
<Speech><Parlmember>ΑΛΕΞΙΟΣ ΜΗΤΡΟΠΟΥΛΟΣ</Parlmember>: Ωραία. 
Ήθελα να σας πω και κάτι άλλο. Τους έχετε για να βγάζετε την κοινοβουλευτική λάντζα. Δεν τους φέρνετε γιατί φοβάστε, επειδή σφάξατε τις αναπηρικές συντάξεις των τετραπληγικών. Τις περάσατε με πράξη νομοθετικού περιεχόμενου. 
Τους φέρνετε μια απλή διμερή σύμβαση -απλή τη λέει η βιβλιογραφία του διεθνούς ευρωπαϊκού δικαίου- για να ενδύσουν με το ένδυμα του ελληνικού Κοινοβουλίου και τι να παραδεχθούν; Να πάει τώρα ο Κυριαζίδης στη Δράμα και να πει: «Εγώ, ο Έλληνας Βουλευτής, αναγνωρίζω ότι έχουμε διεφθαρμένους δημοσίους υπαλλήλους. Παραιτούμαι του δικαιώματος εγώ να αναλάβω με Έλληνες επιστήμονες, με ελληνικά πανεπιστήμια, με ελληνικούς οργανισμούς, με ενεργοποίηση του δικού μας δυναμικού, ταπεινώνω το ελληνικό Κοινοβούλιο και αναθέτω στην Εσθονία», η οποία είναι εικοστή στη διαφθορά, εικοστή ένατη στη διακυβέρνηση και έχει μπλεχτεί σε έναν παγκόσμιο, επιθετικό, παράξενο, διαδικτυακό, ηλεκτρονικό  πόλεμο με όμορες χώρες, κυρίως με τη Ρωσία.
Τι θέλω να πω; Είναι ακραία και ταπεινωτική η κίνηση για το ελληνικό Κοινοβούλιο να αναθέσει σε άλλη χώρα, παρά το ότι αναγνωρίζουμε όλοι ότι  υπάρχει ένα ζήτημα διαφθοράς, ότι πράγματι δεν εξυπηρετούνται οι κοινωνικές υπηρεσίες. Αυτό δεν πρέπει να τιμά Έλληνες Βουλευτές. 
Τι πρέπει να κάνετε; Πάρτε το. Το υπογράψατε. Εφαρμόστε το, παρά το ότι εμείς έχουμε ενστάσεις. Αλλά μην τους φέρνετε στη δύσκολη θέση, μην τους ταπεινώνετε να αναγνωρίσουν ότι παραιτούνται του δικαιώματος να αντιμετωπίσουμε  μόνοι μας, εμείς οι Έλληνες Βουλευτές και το αναθέτουμε στους Εσθονούς. Αυτή είναι πρότασή μας. Πάρτε το.
Αναφορικά με τις τροπολογίες θέλω να πω ότι έχουμε τη δική μας τροπολογία. Πρώτα θα μιλήσω για τις δικές σας.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Η δική σας είναι μάλλον εκπρόθεσμη, κύριε συνάδελφε.</ChairmanSpeech> 
<Speech><Parlmember>ΑΛΕΞΙΟΣ ΜΗΤΡΟΠΟΥΛΟΣ</Parlmember>: Θα πω δυο κουβέντες. Την έχουμε καταθέσει. Έχει επιμεληθεί ο κ. Στρατούλης. Δε θα κουράσω το Σώμα, κύριε Πρόεδρε.
Έχει γίνει μια συμπαιγνία και μια κοροϊδία σε βάρος δεκάδων συμπατριωτών μας. Προσελήφθησαν με τυπικό διαγωνισμό, έγκυρο, στο ΙΚΑ. Μετά το πρόβλημα το οποίο γεννήθηκε με την ΑΤΕ, άλλοι πεντακόσιοι υπάλληλοι μετεφέρθησαν στο ΙΚΑ, παρά το ότι αυτό δημιουργεί και κάποια διχόνοια μεταξύ των δύο αυτών μεγάλων ομάδων εργαζομένων. Και τώρα κινδυνεύουν κάποιοι να βρεθούν εκτός.
Αυτής της προσπάθειας ηγήθηκε ο Δημήτρης ο Στρατούλης. 
Μαθαίνω ότι συζητήσατε το αίτημα, αξιότιμε κύριε Υπουργέ. Δώστε λύση, διότι είναι νόμιμες και οι δύο αυτές επαγγελματικές, υπαλληλικές κατηγορίες, για να λυθεί το ζήτημα.
Αναφορικά με την πρότασή σας στην τροπολογία για τις παραγραφές, εμείς δεν είμαστε αντίθετοι. Εξυπηρετούνται οι ελεγκτικές αρχές. Βεβαίως, πρέπει να διευκολυνθεί για ένα ακόμη έτος το ζήτημα αυτό, να μπορέσουν να κάνουν τη δουλειά τους. 
Αναφορικά με την άλλη τροπολογία, για το πλαίσιο των επενδύσεων, εμείς θα ψηφίσουμε «ΠΑΡΩΝ».
Αυτές είναι οι θέσεις μας. Και επιφυλασσόμαστε και με τους άλλους αγορητές μας να πάρουμε αργότερα θέση.
Σας ευχαριστώ πολύ.
(Στο σημείο αυτό ο Βουλευτής κ. Αλέξιος Μητρόπουλος                         καταθέτει για τα Πρακτικά τα προαναφερθέντα έγγραφα, τα οποία βρίσκονται στο αρχείο του Τμήματος Γραμματείας της Διεύθυνσης Στενογραφίας και  Πρακτικών της Βουλής)</Speech>
<Speech><Parlmember>ΔΗΜΗΤΡΙΟΣ ΚΥΡΙΑΖΙΔΗΣ</Parlmember>: Κύριε Πρόεδρε, παρακαλώ το λόγο.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Κύριε Κυριαζίδη, γιατί ζητάτε το λόγο;</ChairmanSpeech>
<Speech><Parlmember>ΔΗΜΗΤΡΙΟΣ ΚΥΡΙΑΖΙΔΗΣ</Parlmember>: Ο κύριος συνάδελφος και καθηγητής και φίλος…</Speech>
<Speech><Parlmember>ΑΛΕΞΙΟΣ ΜΗΤΡΟΠΟΥΛΟΣ</Parlmember>: Αναφέρθηκα σε ένα φίλο.</Speech>
<Speech><Parlmember>ΔΗΜΗΤΡΙΟΣ ΚΥΡΙΑΖΙΔΗΣ</Parlmember>: Αναφέρθηκε θετικά. 
Έκανε αναφορά για το τι θα απολογηθώ εγώ στους Δραμινούς. Εγώ στους Δραμινούς θα πω ότι η Εσθονία έχει μία ακαδημία σχετικά με το αντικείμενο για το οποίο μιλούμε σήμερα. Εκεί παιδεύονται και εκπαιδεύονται πάρα πολλοί Ευρωπαίοι για το ζήτημα για το οποίο κάνουμε σήμερα κουβέντα. Νομίζω, λοιπόν, ότι είναι θετικό να υπάρχει αυτή η συνεργασία.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Εξηγήσατε τι θα τους πείτε. Ευχαριστούμε πολύ.</ChairmanSpeech>
<Speech><Parlmember>ΔΗΜΗΤΡΙΟΣ ΚΥΡΙΑΖΙΔΗΣ</Parlmember>: Ευχαριστώ τον κύριο καθηγητή για την παρέμβαση.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Εγώ θα ήθελα να πω σχετικά με την εκπρόθεσμη τροπολογία την οποία κατέθεσε ο ΣΥΡΙΖΑ -και αφορά αυτό το μεγάλο πρόβλημα το οποίο έχει δημιουργηθεί με τους υπαλλήλους του ΙΚΑ, που κινδυνεύουν να χάσουν τη δουλειά τους- διερμηνεύοντας το σύνολο των συναδέλφων, ότι πρέπει να βρεθεί λύση.
Υποσχέθηκε προχθές ο αρμόδιος Υφυπουργός ότι αναζητείται λύση. Θα πρέπει, όμως, να επιταχυνθούν οι σχετικές διαδικασίες.
Η Κυβέρνηση ακούει και πιστεύω να προχωρήσει.</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Δεν ακούει, κύριε Πρόεδρε.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ακούει, κύριε συνάδελφε. Να είστε βέβαιος.
Κυρίες και κύριοι συνάδελφοι, πριν δώσω το λόγο στον ειδικό αγορητή του ΠΑΣΟΚ, θα ήθελα να ανακοινώσω στο Σώμα ότι από τα άνω δυτικά θεωρεία παρακολουθούν τη συνεδρίαση, αφού ξεναγήθηκαν στην έκθεση της αίθουσας «ΕΛΕΥΘΕΡΙΟΣ ΒΕΝΙΖΕΛΟΣ» και ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, δεκαεπτά πρυτάνεις γερμανικών πανεπιστημίων στο πλαίσιο επίσημης επίσκεψής τους στη χώρα μας.
Τους καλωσορίζουμε.
(Χειροκροτήματα)
Ορίστε, κύριε Ντόλιο, έχετε το λόγο.</ChairmanSpeech>
<Speech><Parlmember>ΓΕΩΡΓΙΟΣ ΝΤΟΛΙΟΣ</Parlmember>: Κύριοι συνάδελφοι, και προχθές στην αρμόδια επιτροπή που συζητήθηκε το θέμα του μνηνομίου και σήμερα στην Αίθουσα γενικεύθηκε η συζήτηση ως μη όφειλε. Νομίζω ότι θα προστατεύσουμε το κύρος του Κοινοβουλίου, εάν γίνονται εκτεταμένες συζητήσεις για ουσιαστικά ζητήματα. 
Από τη στιγμή, όμως, που έγινε αυτή η γενίκευση -παρά το ότι ως μη αντιλέγων δεν θα έπρεπε να αναφερθώ στα θέματα του μνημονίου- δεν μπορώ, κύριε Πρόεδρε, να μη διαπιστώσω ότι στην πράξη παραβιάζεται διαρκώς ο Κανονισμός. Μόλις προηγουμένως ο κ. Μητρόπουλος, ενώ θα έπρεπε να μιλήσει μόνο για τις τροπολογίες, ξαναμίλησε για τα θέματα του μνημονίου.
Οφείλω, λοιπόν, εν περιλήψει, να καταθέσω κάποιες απόψεις.
Το μείζον πολιτικό ζήτημα που ανέκυψε είναι εάν αυτά τα μνημόνια συνεργασίας θα πρέπει να έρχονται στη Βουλή για κύρωση ή όχι. Η άποψή μου είναι ανεπιφύλακτα ναι. Και αυτό για πολλούς λόγους: Αποτελεί –ιδίως από τη Βουλή- μία ασφαλιστική δικλίδα. Περιορίζει τις όποιες δυνατότητες αυθαιρεσίας της εκτελεστικής εξουσίας. Ενημερώνονται, μέσω της Βουλής, οι πολίτες. Και, βεβαίως, αναδεικνύονται ζητήματα, τα οποία πιθανόν δεν επισημάνθηκαν κατά τις διεργασίες διαμόρφωσης των συγκεκριμένων μνημονίων.
Επίσης -και θέλω να το προσέξουμε αυτό- υπάρχουν κρίσιμες συνεργασίες που επιχειρούνται μέσω μνημονίων και αφορούν την εθνική άμυνα, αφορούν θέματα ασφάλειας. Για σκεφτείτε να αποφασίσουμε όλοι μαζί ότι τέτοιου είδους ζητήματα θα τα διαχειρίζεται η διοίκηση μέσω ενός Υπουργού και δεν θα παίρνει -επιτρέψτε μου τη λέξη- «χαμπάρι» η Βουλή, δεν θα παίρνει είδηση η Βουλή. Λέμε, λοιπόν, ανεπιφύλακτα ναι στην κύρωση του μνημονίου από τη Βουλή. Αυτή είναι εξάλλου και η διεθνής πρακτική.
Τώρα, ετέθησαν και άλλα ζητήματα, όπως εάν είναι ταπεινωτικό για τη χώρα μας να προσφεύγει σε μια χώρα που έχει σοβαρά προβλήματα λειτουργίας, ανάπτυξης, κ.λπ., για να ζητήσει να αγοράσει στην ουσία συγκεκριμένες υπηρεσίες, στις οποίες έχει κάνει σημαντικές προόδους. Δεν είναι καθόλου υποτιμητικό. Εγώ προσωπικά, παρ’όλο ότι κατάγομαι από επαρχία δεν διακατέχομαι από κανένα σύμπλεγμα επαρχιωτισμού. 
Η Εσθονία εξάγει τέτοιου είδους υπηρεσίες μέσω της ακαδημίας που έχει δημιουργήσει σε μια σειρά χωρών αναπτυγμένων και λιγότερο αναπτυγμένων και η ελληνική πλευρά έκανε το εξής απλό: διαπίστωσε αυτό που συμβαίνει στην Εσθονία, διαπίστωσε αυτό που συμβαίνει σε μια σειρά ευρωπαϊκών χωρών που σπεύδουν για να αγοράσουν τέτοιου είδους υπηρεσίες, πήρε την πρωτοβουλία και διαμόρφωσε αυτό το μνημόνιο συνεργασίας, ένα μνημόνιο το οποίο δεν έχει καμμία απολύτως άλλη διάσταση. Πραγματικά, άκουσα για Ασία, δεν άκουσα για KGB. Θεωρώ ότι στους παλαιότερους από εμάς έχουν μείνει διάφορες ψυχώσεις στη ψυχή μας και στο μυαλό μας, αλλά -για το Θεό- για τέτοιου είδους απλά πράγματα ας σκεφτούμε με απλό τρόπο και ας δώσουμε τη δυνατότητα στην ελληνική Δημόσια Διοίκηση να αγοράσει κάποιες υπηρεσίες, για να αντιμετωπίζει υπαρκτά προβλήματα. Δεν συζητάμε γενικώς το θέμα περί διαφθοράς, δεν λέμε ότι θα πάρουμε τα φώτα της Εσθονίας εν γένει για τη διαφθορά που υπάρχει, μιλάμε για αγορά συγκεκριμένων υπηρεσιών ψηφιακού χαρακτήρα.
Τώρα, τέθηκε και μια σειρά άλλων ζητημάτων, στα οποία δεν θέλω να αναφερθώ. Νομίζω ότι όλοι αντιλαμβανόμαστε ότι δεν υπάρχει καμμία δυνατότητα να ανακουφιστεί το μισθολογικό κόστος ή να ενισχυθούν προνοιακές πολιτικές μέσω προγραμμάτων του ΕΣΠΑ, στα οποία η εθνική συμμετοχή είναι ελάχιστη, είναι της τάξεως του 5%. 
Επίσης εκείνο το οποίο θέλω να πω είναι ότι το κόστος αυτής της υπόθεσης είναι μικρό, αφορά μισθούς διοργάνωσης σεμιναρίων, κ.λπ. και ουσιαστικά θα καταβάλλεται από λογιστικά, δεν έχει σχέση με το ΕΚΤ. Απλούστατα το ΕΚΤ χρηματοδοτεί συγκεκριμένα επιχειρησιακά προγράμματα, ένα εκ των οποίων είναι το επιχειρησιακό πρόγραμμα «Διοικητική Μεταρρύθμιση». Τόσο απλά είναι τα πράγματα, τόσο απλά και καθόλου σύνθετα, τόσο απλά και καθόλου ύποπτα. Για το Θεό, ας κάνουμε μια συζήτηση η οποία να έχει τη στοιχειώδη καλή προαίρεση. 
Να πούμε για τις τροπολογίες. Θέλω να πω το εξής: Δεν θα ήθελα και δεν θα έπρεπε η Βουλή να συνεχίσει να νομοθετεί μ’ αυτόν τον τρόπο, δηλαδή με πράξεις Υπουργικού Συμβουλίου ή με τροπολογίες, οι οποίες πράγματι δεν έχουν σχέση με συγκεκριμένα νομοθετήματα και θα πρέπει να αποφευχθεί ή -να το πω διαφορετικά- θα πρέπει, κύριε Πρόεδρε, να βάλουμε ένα στοπ σ’ αυτόν τον τρόπο νομοθέτησης. Υπάρχουν, όμως, έκτακτες συνθήκες. Έχουμε αποδεχτεί την τελευταία περίοδο διάφορα πράγματα. Φτάνουμε, φαντάζομαι, στο τέλος αυτού του έκτακτου τρόπου νομοθέτησης από την πλευρά του Κοινοβουλίου. 
Με βάση, λοιπόν, αυτήν τη λογική και αποδεχόμενος το ότι τα συγκεκριμένα θέματα είναι κρίσιμα από άποψη χρονική, είναι χρήσιμα για τη χώρα, λέμε «ΝΑΙ» στις συγκεκριμένες τροπολογίες. Στη μεν πρώτη περίπτωση, γιατί πραγματικά θα πρέπει να μην υπάρξει παραγραφή βεβαιωμένων εσόδων και θα πρέπει  να πάμε μέχρι το τέλος του 2013, στη δε δεύτερη τροπολογία, γιατί έχει σχέση μ’ αυτό που εννοούμε καλή νομοθέτηση. 
Δεν μπορεί σε κανέναν πολίτη, ο οποίος υποβάλλει μια αίτηση υπαγωγής στη συγκεκριμένη περίπτωση σε συγκεκριμένη χρονική στιγμή, να του λέμε στη συνέχεια ότι θα εξετάσουμε αυτήν την αίτηση υπαγωγής με βάση νέες ρυθμίσεις, οι οποίες κατά πάσα πιθανότητα θα είναι αρνητικότερες σε σχέση με την περίοδο κατά την οποία υπέβαλε την αίτηση υπαγωγής. Είναι θέμα αξιοπιστίας της πολιτείας, αξιοπιστίας του κράτους και γι’ αυτό λέμε «ΝΑΙ» και σ’ αυτήν την τροπολογία. 
Όσο για το άλλο θέμα, της εκπρόθεσμης τροπολογίας, είναι ένα υπαρκτό ζήτημα χωρίς καμμία απολύτως αμφιβολία, ένα ζήτημα το οποίο θα μας ταλαιπωρήσει, ένα ζήτημα το οποίο είναι δίκαιο και γι’ αυτούς που δουλεύουν στο ΙΚΑ και γι’ αυτούς που πέτυχαν στο ΙΚΑ και δεν μπήκαν, ένας μικρός αριθμός από αυτούς μπήκε. Όμως, κύριοι συνάδελφοι, θα έχουμε πρόβλημα, το πρόβλημα θα είναι με τις δεσμεύσεις που έχουμε αναλάβει σε σχέση  με τη δυνατότητα προσλήψεων, κύριε Υπουργέ, για το 2013. Έφυγαν τριάντα χιλιάδες το 2012. Θα έπρεπε να έχουμε τη δυνατότητα να πάρουμε έξι χιλιάδες. Δεν καταλαβαίνω γιατί συμφωνήσατε ότι ο αριθμός των προσλήψεων θα είναι μόνο τρεισήμισι χιλιάδες, μέσα σ’ αυτούς θα περιλαμβάνονται οι παραγωγικές σχολές των Ενόπλων Δυνάμεων. Υπάρχουν σε εκκρεμότητα προσλήψεις επιτυχόντων σε σειρά διαγωνισμών του ΑΣΕΠ. 
Έχω τη γνώμη ότι μ’ αυτές τις δεσμεύσεις που έχουμε αναλάβει είναι ένα πολύ δύσκολα αντιμετωπίσιμο πρόβλημα και το θέμα των πεντακοσίων ανθρώπων -οι οποίοι μάλλον απολύονται από το ΙΚΑ, λόγω της απόφασης οχτώ δικαστηρίων, αν δεν κάνω λάθος- και το θέμα της πρόσληψης των άλλων οχτακοσίων ή λιγότερων ανθρώπων των οποίων η πρόσληψη έχει ξεκινήσει. 
Επαναλαμβάνω ότι είναι υπαρκτό το ζήτημα. Κύριε Υπουργέ, το πρόβλημα, το οποίο θα κληθούμε να αντιμετωπίσουμε, είναι το πώς θα καταφέρουμε να χωρέσουμε όλους αυτούς τους ανθρώπους μέσα σε τρεισήμισι χιλιάδες. Θα επαναλάβω: ο σωστός αριθμός είναι έξι χιλιάδες.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ευχαριστούμε, κύριε Ντόλιο. 
Το λόγο έχει ο ειδικός αγορητής των Ανεξάρτητων Ελλήνων, κ. Βασίλειος Καπερνάρος. 
Κύριε Καπερνάρο, έχετε το λόγο για οχτώ λεπτά.</ChairmanSpeech> 
<Speech><Parlmember>ΒΑΣΙΛΕΙΟΣ ΚΑΠΕΡΝΑΡΟΣ</Parlmember>: Κυρίες και κύριοι συνάδελφοι, πρέπει να απαντήσουμε σε ορισμένα θέματα στα οποία αναφέρθηκε ο κύριος Υπουργός, διότι έχει το προνόμιο να μιλάει τελευταίος κι έτσι αφήνει αναπάντητα θέματα ζωτικής σημασίας για εμάς. Οπότε δράττομαι της ευκαιρίας, παρά το γεγονός ότι μου δίνει οχτώ λεπτά για τις τροπολογίες -τη μία λέω από τώρα ότι θα την ψηφίσουμε και πιθανόν -και τη δεύτερη και τα οκτώ λεπτά τα αφιερώνω για απαντήσεις σε ορισμένους προλαλήσαντες για θέματα, που, επαναλαμβάνω, τα θεωρούμε ζωτικής σημασίας. 
Κύριε Υπουργέ, για να τελειώνουμε με το θέμα της Εσθονίας, δεν είναι μόνο αυτό που σας είπαμε, είναι και το εξής: Εσείς είπατε σήμερα ότι η Εσθονία έχει ακαδημία και διάφορα άλλα ιδρύματα, που θεωρούνται ότι είναι μπροστά. Ο κ. Παυλόπουλος είπε ότι η Εσθονία έχει πάει μπροστά σε θέματα διοικητικής μεταρρύθμισης. Ο κ. Βλαχογιάννης στην επιτροπή είπε συγχαρητήρια σ’ αυτήν τη μικρή χώρα, που έχει τα πρωτεία στην Ευρώπη. Εγώ κατέθεσα στην επιτροπή ένα έγγραφο του ΟΗΕ, που μιλάει για τις χώρες με ανάπτυξη στην ηλεκτρονική διακυβέρνηση, όπου η Εσθονία κατέχει την εικοστή θέση. Άρα, κύριε Μητρόπουλε, θα μπορούσατε να πάρετε τη λίστα αυτήν από την επιτροπή που το καταθέσαμε οι Ανεξάρτητοι Έλληνες και όχι να περιμένετε να σας το φέρουν τώρα.</Speech> 
<Speech><Parlmember>ΑΛΕΞΙΟΣ ΜΗΤΡΟΠΟΥΛΟΣ</Parlmember>: Παράλειψη.</Speech>
<Speech><Parlmember>ΒΑΣΙΛΕΙΟΣ ΚΑΠΕΡΝΑΡΟΣ</Parlmember>: Δεν πειράζει, ανθρώπινο είναι. 
Είχαμε εκφράσει και την απορία γιατί να μην έρθουμε σε επαφή με το Λουξεμβούργο, που είναι και πλησιέστερα. Και μιας και επιχειρηματολόγησε και για εισιτήρια και το πόσο κοστίζουν ο κύριος Υπουργός -επειδή είμαστε πάντοτε διυλίζοντες τα ποσά, όποια ποσά και για όποιο λόγο και αν είναι εμείς εμμένουμε στο γιατί να μην πληρώνουμε λιγότερα εισιτήρια και μικρότερης αξίας, που είναι για το Λουξεμβούργο, που το Λουξεμβούργο είναι -κατά τον ΟΗΕ- η πιο προηγμένη χώρα, όσον αφορά την ηλεκτρονική διακυβέρνηση. 
Θεωρείτε σημαντικότερα αυτά, κύριε Υπουργέ;</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Κύριε Καπερνάρο, παρακαλώ, αν έχετε την καλοσύνη…</ChairmanSpeech>
<Speech><Parlmember>ΒΑΣΙΛΕΙΟΣ ΚΑΠΕΡΝΑΡΟΣ</Parlmember>: Ξέρω τη σημασία που αποδίδει η Κυβέρνησή σας σε ζωτικής φύσεως θέματα. 
Κύριε Υπουργέ, εκτός από αυτά που είπατε προηγουμένως -και δεν είναι μόνον αυτά- μιλάτε για διοργάνωση σεμιναρίων, εργαστηρίων και άλλων δραστηριοτήτων, μιλάτε για αντιμετώπιση των εξόδων μετακίνησης Ελλήνων δημοσίων υπαλλήλων, για κατάρτιση στην Εσθονία, για ανταλλαγή υλικού παροχής τεχνογνωσίας από Εσθονούς αξιωματούχους και υλοποίηση διαφόρων έργων κ.λπ.. Αυτά δεν πρέπει να τα αναλύσετε; Πρέπει ή δεν πρέπει να έχουμε μία σαφή κατάσταση όλων αυτών των εξόδων, αν πράγματι είχατε σχεδιασμό ή όχι; Αυτό δεν το κάνατε. 
Δεύτερον, πρέπει να υπενθυμίσουμε στο ελληνικό Κοινοβούλιο ότι το Υπουργείο Διοικητικής Μεταρρύθμισης και Ηλεκτρονικής Διακυβέρνησης είναι το τελευταίο, με 13%, στην απορροφητικότητα κατά το 2011 -2012 των κονδυλίων του ΕΣΠΑ.
Πώς είναι δυνατόν, με αυτήν την ελλιπέστατη προετοιμασία –που, ενώ σας δόθηκε η ευκαιρία να πάρετε χρήματα από το ΕΣΠΑ, εσείς δεν τα πήρατε- να μην αιτιολογήσετε στον ελληνικό λαό γιατί δεν απορροφήσατε αυτά τα κονδύλια, δηλαδή γιατί δεν απορροφήσατε τα κονδύλια 22,5 εκατομμυρίων με περίοδο υποβολής 31-03-2010 έως 31-10-2011; Θα μου πείτε: «Δεν ήμασταν εμείς, ήταν το ΠΑΣΟΚ». Η διοίκηση είναι ενιαία. Ζητήσατε εξηγήσεις; 
Γιατί δεν απορροφήθηκαν τα 4 εκατομμύρια από 1-03-2009 έως 31-10-2011; Ο σκοπός ήταν δημιουργία υπηρεσίας μιας στάσης για έναρξη ατομικής επιχείρησης κ.λπ.. Προηγούμενα, δράσεις βελτίωσης της ποιότητας σχεδιασμού και εφαρμογής των προγραμμάτων κατάρτισης στη Δημόσια Διοίκηση.
Τρίτον, ανάπτυξη ψηφιακών υπηρεσιών Δημόσιας Διοίκησης προς τον πολίτη. Προϋπολογισμός 350 εκατομμύρια ευρώ! Τα απορροφήσατε; Εάν όχι, γιατί; Εάν μερικώς από αυτά, ποια; Δεν πρέπει να μάθει ο ελληνικός λαός δι’ υμών τι δουλειά κάνει το Υπουργείο σας; Πρέπει ή δεν πρέπει να υπάρξουν αποσαφηνίσεις σε αυτά τα συγκεκριμένα αοριστολογικά στερεότυπα που μας φέρνετε κάθε φορά; 
Δράσεις για τον εξορθολογισμό και την επιχειρησιακή ανασυγκρότηση, βελτίωση υπηρεσιών και μονάδων. Προϋπολογισμός 30 εκατομμύρια. Τα πήρατε; Περίοδος υποβολής 01-08-2010 έως 29 Σεπτεμβρίου 2010. Πήρατε αυτά τα χρήματα από το ΕΣΠΑ; Εάν δεν τα πήρατε, γιατί; Εάν πήρατε λίγα από αυτά, πόσα είναι; Έχουμε ή δεν έχουμε δικαίωμα να μάθουμε;
Όσον αφορά την παράταση…</Speech>
 ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Κύριε συνάδελφε, παρακαλώ. Είπατε ό,τι είπατε για την κύρωση της σύμβασης. Είχαμε μιλήσει και προηγουμένως γι’ αυτό το θέμα.
Παρακαλώ, μπείτε τώρα και στις τροπολογίες.</ChairmanSpeech>
<Speech><Parlmember>ΒΑΣΙΛΕΙΟΣ ΚΑΠΕΡΝΑΡΟΣ</Parlmember>: Έρχομαι τώρα και στις τροπολογίες. Με αφορμή αυτό θα καταγράψω τους συναδέλφους σας της Κυβέρνησης για το πόσες φορές είναι εντός του θέματος, γιατί εγώ αποσαφήνισα από την αρχή ότι θα αναφερθώ στην Εσθονία.
Όσον αφορά τις τροπολογίες, θα αναφερθώ τώρα. Άλλη φορά, όπου θα είστε Πρόεδρος, θα σας υπενθυμίζω το καθήκον σας, όταν αφήνετε πάρα πολλούς από τους συναδέλφους να αοριστολογούν.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ξέρω πάρα πολύ καλά ποιο είναι και το εκτελώ κατά τρόπον πιστό στον Κανονισμό, κύριε συνάδελφε.</ChairmanSpeech>
<Speech><Parlmember>ΒΑΣΙΛΕΙΟΣ ΚΑΠΕΡΝΑΡΟΣ</Parlmember>: Κύριε Πρόεδρε, έρχομαι τώρα στις τροπολογίες.
Πώς είναι δυνατόν να εισάγονται για ψήφιση αυτές οι τροπολογίες σε ένα θέμα που έρχεται μόνο για κύρωση; Δεν μας δόθηκε καθόλου η ευκαιρία να μάθουμε τις προϋποθέσεις αυτών των τροπολογιών.
Στη δεύτερη τροπολογία, λέτε στην τελευταία σελίδα: «Διαφάνεια, κοινωνική συμμετοχή. Δεν διενεργήθηκε ανοιχτή δημόσια διαβούλευση για την προωθούμενη διάταξη και συνεπώς δεν επισυνάπτεται έκθεση δημόσιας διαβούλευσης. Έγιναν επαφές και συνεργασίες με εκπροσώπους όλων των συναρμοδίων φορέων και κοινωνικών εταίρων.». Με ποιους; Και από ποιους; Τι εννοείτε; Αυτή η αοριστολογία πώς θεραπεύεται με πραγματικά περιστατικά, έτσι ώστε να έχουμε κάποια δεδομένα, να αξιολογήσουμε, να επεξεργαστούμε ως νομοθετική Βουλή και να πούμε ότι εδώ έχετε δίκιο, εδώ έχετε άδικο, εδώ προτείνουμε αυτήν την τροποποίηση, εδώ συμφωνούμε ή εδώ διαφωνούμε;
Σε αυτήν, λοιπόν, τη δεύτερη λέμε «ΠΑΡΩΝ». Και στην άλλη που φέρατε, την υπόπτως φερομένη και μάλιστα με αυτήν την κύρωση που φέρατε σήμερα για τα περί Εσθονίας αοριστολογία σας, λέμε «ΝΑΙ» μοιραίως, διότι δεν είναι δυνατόν να διαφωνήσουμε να δοθεί παράταση, επειδή υπήρξε ανικανότητα των προηγουμένων κυβερνήσεων να ελέγξουν τους φοροκλέπτες και τους φοροφυγάδες και όχι μόνο ανικανότητα και αναξιότητα, αλλά δεν ξέρουμε και πόσες σκοπιμότητες εξυπηρετήθηκαν πίσω από ένα τόσο μεγάλο χρονικό διάστημα που πέρασε αδρανές, αδρανοποιημένο και άπραγο εκ μέρους των ανίκανων και των ανάξιων Υπουργών, οι οποίοι όφειλαν να ελέγξουν και δεν ήλεγξαν. Όφειλαν να λάβουν υπ’όψιν το χρονικό διάστημα που τους έδωσε ο νόμος και δεν το έλαβαν και όφειλαν να μην είναι έκνομοι ή παράνομοι και δεν το έκαναν.
Κατόπιν τούτου, ναι, ψηφίζουμε την τροπολογία όσον αφορά την παράταση της ημεροχρονολογίας για τη λήξη αυτών των δυνατοτήτων.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ευχαριστούμε πολύ.
Το λόγο έχει ο κ. Κασιδιάρης για οκτώ λεπτά.</ChairmanSpeech>
<Speech><Parlmember>ΗΛΙΑΣ ΚΑΣΙΔΙΑΡΗΣ</Parlmember>: Δεν θα χρειαστώ τα οκτώ λεπτά.
Λέμε «ΝΑΙ» στην παράταση του χρόνου παραγραφής για την πραγματοποίηση ελέγχων και για τη διαγραφή χρεών και «ΠΑΡΩΝ» στην τροπολογία για τα επενδυτικά σχέδια.
Ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ευχαριστούμε πολύ.
Το λόγο έχει ο ειδικός αγορητής της Δημοκρατικής Αριστεράς, ο κ. Αναγνωστάκης.</ChairmanSpeech>
<Speech><Parlmember>ΔΗΜΗΤΡΙΟΣ ΑΝΑΓΝΩΣΤΑΚΗΣ</Parlmember>: Κύριε Πρόεδρε, σας ευχαριστώ πολύ. 
Θα συμφωνήσω απόλυτα με τη διαπίστωση που έγινε από την πλευρά του ειδικού αγορητή του ΠΑΣΟΚ, του κ. Ντόλιου, ότι υπήρξε πάλι γενικευμένη συζήτηση και σε πολλές περιπτώσεις υπήρξε και μία σύγχυση ως προς τη θεματολογία της σημερινής συνεδρίασης. 
Θέλω να ξεκαθαρίσω από την αρχή το εξής: Δεν αντιλαμβάνομαι την τήρηση του Κανονισμού με προνομιακούς όρους έναντι κάποιων πολιτικών κομμάτων, κύριε Πρόεδρε. Θα μας αναγκάσετε να ακολουθήσουμε μία τακτική επιφύλαξης στην επιτροπή, για να μπορέσουμε, εν πάση περιπτώσει, να αρθρώνουμε κι εμείς την πολιτική μας θέση και τον πολιτικό μας λόγο μέσα στην Ολομέλεια. Εάν δεν τηρείται ο Κανονισμός από όλους, αυτή είναι ίσως η μοναδική διέξοδος.
Επί της ουσίας τώρα, είναι γεγονός αναμφισβήτητο αυτή η προσπάθεια που κάνει η σημερινή Κυβέρνηση εθνικής ευθύνης να αντιμετωπίσει παθογένειες του ελληνικού κράτους, που σχετίζονται τόσο με τη διαφθορά, τόσο με τη γραφειοκρατία, όσο και με τη φοροδιαφυγή και με την είσπραξη εσόδων, που είναι ζήτημα σχετικό με την τροπολογία. Θα αναφερθώ λίγο πιο αναλυτικά. 
Σε ό,τι έχει να κάνει με το μνημόνιο συνεργασίας, θεωρώ, αν μη τι άλλο, υποκριτικό, ίσως θα έλεγα και ιδιαίτερα προβληματικό τον τρόπο με τον οποίο προσεγγίστηκε το ζήτημα, από κάποιες πολιτικές δυνάμεις. Όταν μιλάμε για ευρωπαϊκή αλληλεγγύη, δεν κατανοώ τον απαξιωτικό λόγο και την περιφρόνηση της ευρωπαϊκή αλληλεγγύης που πρέπει να υπάρχει μεταξύ των μελών της Ευρωπαϊκής Ένωσης, όταν ήδη έχει κατακτηθεί ένα σοβαρό πεδίο, όπως είναι -για παράδειγμα- το πεδίο της ηλεκτρονικής διακυβέρνησης από την Εσθονία.
Ουαί και αλίμονο, αν καταδικάζουμε με βάση το παρελθόν κάποιες χώρες και δεν δίνουμε τη δυνατότητα στην ουσία και στην πράξη να υπάρξει αυτό που προηγούμενα είπα, δηλαδή η διακρατική συνεργασία μέσω των όποιων συμφωνιών και των όποιων μνημονίων. Βέβαια, επαναλαμβάνω ότι περίσσεψε η αλαζονεία και αυτή η προσβλητική αντιμετώπιση μιας χώρας-μέλους της Ευρωπαϊκής Ένωσης.
Σε ό,τι έχει να κάνει με τον πολιτικό «στρουθοκαμηλισμό», σε ό,τι έχει να κάνει με αυτήν την υποκρισία ότι δήθεν η χώρα δεν αντιμετωπίζει πρόβλημα διαφθοράς, ουαί και αλίμονο, αν και σε αυτήν την Αίθουσα, κύριε Πρόεδρε,  κυρίες και κύριοι συνάδελφοι, εθελοτυφλούμε. Δεν βλέπουμε την έκθεση του ΟΟΣΑ, που λέει ότι η Ελλάδα είναι μια από τις πιο διαφθαρμένες χώρες; Δεν είδαμε μόλις προχθές στα κεντρικά δελτία ειδήσεων, δυστυχώς, τη θλιβερή αυτήν πρωτιά για τη χώρα; Θα κλείνουμε τα μάτια; Θα βάζουμε το πρόβλημα κάτω από το χαλί; Δεν θα κάνουμε ό,τι περνάει από το χέρι μας να ανατρέψουμε αυτήν τη δυσμενέστατη κατάσταση για τη χώρα; Δεν είναι αλήθεια ότι υπάρχει πρόβλημα διαφθοράς στο χώρο της υγείας, των πολεοδομιών, των εφοριών, των δημόσιων προμηθειών; Τι θα κάνουμε δηλαδή; Θα κλείνουμε τα μάτια; Δεν θα πρέπει να αναλάβουμε όλες εκείνες τις ευθύνες και τις πρωτοβουλίες, που μας δίνουν τα θεσμικά εργαλεία μας, έτσι ώστε να προβούμε σε μία ριζοσπαστική αντιμετώπιση αυτής της παθογένειας;
Τολμώ να αναφέρω ότι υπάρχει -πέρα από την έκθεση του ΟΟΣΑ- και η έκθεση του κ. Ρακιντζή, η οποία έκθεση δεν τιμά καθόλου την ελληνική πολιτεία με όσα συμβαίνουν σε όλες τις υπηρεσίες της Δημόσιας Κεντρικής Διοίκησης. Δεν θα αναφερθώ περισσότερο, γιατί νομίζω ότι και στην Επιτροπή Δημόσιας Διοίκησης αναλύθηκε η θέση μας εκτενώς. Θέλω, όμως, για να αρθούν οι όποιες παρανοήσεις και οι όποιες στρεβλώσεις, να θυμίσω κάτι που είναι για μένα πάρα πολύ συγκεκριμένο και πάρα πολύ χαρακτηριστικό.
(Στο σημείο αυτό την Προεδρική Έδρα καταλαμβάνει ο  Β΄ Αντιπρόεδρος της Βουλής κ. ΑΘΑΝΑΣΙΟΣ ΝΑΚΟΣ )
Ξέρετε ότι η Εσθονία, σήμερα που μιλάμε, πέρα από την Ακαδημία Ηλεκτρονικής Διακυβέρνησης, έχει κατορθώσει να κατοχυρώσει στην πράξη το ηλεκτρονικό κράτος; Ξέρετε ότι το 95% -κρατήστε το στοιχείο- των πολιτών της Εσθονίας κάνει ηλεκτρονική διαχείριση των όποιων προβλημάτων έχει με τη Δημόσια Διοίκηση; 
Κι εμείς σήμερα, που είμαστε τόσο τραγικά πίσω, ψάχνουμε να βρούμε κάποιες δήθεν δικαιολογίες για να χαϊδέψουμε αυτιά και για να εξωραΐσουμε μία κατάσταση; 
Σαφώς και θα πρέπει να πάρουμε το δάνειο. Σαφώς και θα πρέπει να βρούμε παραδείγματα καλής πρακτικής, όχι μόνο στην Εσθονία, αλλά οπουδήποτε βρούμε, έτσι ώστε να συνδράμουμε ουσιαστικά την προσπάθεια που κάνει αυτήν τη στιγμή η χώρα για να ανατρέψει το ζοφερό αυτό παρελθόν και το παρόν που έχει και να πάει με μια αισιοδοξία να αντιστρέψει τους όρους ύπαρξης και λειτουργίας της. 
Είναι τραγικό να μην αναφερθεί ότι και ως ελληνική πολιτεία έχουμε κάνει δυο-τρεις σοβαρές προσπάθειες, όπως για παράδειγμα ο νόμος για τη «διαύγεια» του 2010 ή ο νόμος για την ηλεκτρονική διακυβέρνηση του 2011. 
Δυστυχώς, αυτά τα μέσα, εάν δεν εμπλουτιστούν με παραδείγματα –επαναλαμβάνω- καλής πρακτικής, τότε είναι δύσκολο να περιμένουμε κάποιο αισιόδοξο θετικό αποτέλεσμα. 
Θα ήθελα, δε, να κάνω μια ιδιαίτερη αναφορά: Προτού έρθει αυτό το μνημόνιο συνεργασίας μεταξύ Εσθονίας και Ελλάδας, το οποίο χρηματοδοτείται από ευρωπαϊκούς πόρους, είχε γίνει ένα διεθνές εργαστήριο στην Ελλάδα, όπου συμμετείχαν, όχι μόνο εμπειρογνώμονες της Εσθονίας, αλλά και εμπειρογνώμονες από τις Ηνωμένες Πολιτείες Αμερικής. Έγινε μια πρώτη αξιολόγηση. Από αυτήν την αξιολόγηση πήραμε στοιχεία που μπορούν να στοιχειοθετήσουν αυτό που είπα προηγούμενα, δηλαδή μια αισιοδοξία ότι μπορούμε με τα όπλα που διαθέτουμε και συνεχώς εμπλουτίζουμε, να αντιμετωπίσουμε, όχι μόνο τη διαφθορά, αλλά και τη γραφειοκρατία. Αυτό δεν πρέπει να το αμελούμε. Δύο ψηφιακούς άξονες πάταξης έχει το μνημόνιο συνεργασίας: πάταξη της διαφθοράς αλλά και της γραφειοκρατίας. 
Έρχομαι στις τροπολογίες, επειδή ο χρόνος έχει ήδη περάσει. Για την εκπρόθεσμη τροπολογία που κατέθεσε ο ΣΥΡΙΖΑ-Ενωτικό Κοινωνικό Μέτωπο, συμφωνούμε επί της ουσίας. Σαφώς υπάρχει πρόβλημα με αυτούς τους ανθρώπους που προσλήφθηκαν με τη λεγόμενη προκήρυξη «8Κ» και, δυστυχώς, αντί για την Αγροτική πήγαν στο ΙΚΑ. Σήμερα οι άνθρωποι αυτοί μένουν μετέωροι. Μετά από ενάμισι-δύο χρόνια δουλειάς μένουν ξεκρέμαστοι με ό,τι υποχρεώσεις έχουν αναληφθεί από την πλευρά τους. Και, βεβαίως, υπάρχει μια δικαστική απόφαση, η οποία πρέπει να τηρηθεί από την πολιτεία, για να εμπεδωθεί αυτό το κλίμα εμπιστοσύνης μεταξύ του πολίτη και της θεσμικής μας εκπροσώπησης, είτε είναι η δικαιοσύνη είτε οποιοσδήποτε άλλος θεσμός. Εμείς, ως Δημοκρατική Αριστερά, έχουμε καταθέσει και ερώτηση για το συγκεκριμένο θέμα. 
Η τοποθέτηση, βέβαια, του προηγούμενου Προέδρου, κύριε Νάκο, ο οποίος έβαλε το ζήτημα της συνολικής αντιμετώπισης, μας βρίσκει απόλυτα σύμφωνους. Περιμένουμε πρωτοβουλίες από την Κυβέρνηση και από το αρμόδιο Υπουργείο.  
Ως προς τις δυο τροπολογίες είμαστε θετικοί, γιατί πραγματικά υπάρχει κίνδυνος να χαθούν βεβαιωμένα έσοδα. 
Κύριε Μαυραγάνη, όμως, για άλλη μια φορά η Δημοκρατική Αριστερά τονίζει ότι θα πρέπει να γίνει μια προσπάθεια βελτίωσης του φοροεισπρακτικού μηχανισμού για να μην έχουμε τέτοιου είδους φαινόμενα. Δεν πρόκειται να συναινέσουμε σε μια δεύτερη παράταση. Αυτή η παράταση είναι η τελευταία από την πλευρά της Δημοκρατικής Αριστεράς, που γίνεται χάριν της προσπάθειας μη διαγραφής αυτών των βεβαιωμένων εσόδων. 
Άρα, λέμε «ΝΑΙ» και στη δεύτερη τροπολογία. Θεωρούμε όλοι μας ως κεντρικό πυρήνα ανάκαμψης και ανάταξης της οικονομίας μας την ανάπτυξη. Άρα δεν μπορείς να μεταβάλλεις κάθε φορά το περιβάλλον στο οποίο έρχεται κάποιος επενδυτής να επενδύσει, με βάση, βέβαια, τον τελευταίο νόμο, το μεσοπρόθεσμο. 
Λέμε «ΝΑΙ» στην τροπολογία, όμως, με μια παρατήρηση, κύριε Υφυπουργέ: Θα θέλαμε, αν υπάρχουν κάποιες μεταβατικές διατάξεις, που δημιουργούν ίσως κάποιο πρόβλημα, να γίνει μια αναφορά σε αυτές, για να υπάρχει η όποια διευκρίνιση. Και σε αυτό, όμως, είμαστε θετικοί.
Για μια τελευταία φορά, κύριε Πρόεδρε –και κλείνω- θέλω να τονίσω ότι η Δημοκρατική Αριστερά δεν έχει τη διάθεση μιας κριτικής στάσης απέναντι στην Κυβέρνηση ή μιας αρνητικής συμπεριφοράς απέναντι σε όσα φέρνει η Κυβέρνηση αυτή για λόγους επικοινωνιακούς, δημαγωγικούς, λαϊκίστικους. 
Η Δημοκρατική Αριστερά έχει πάρει μια σοβαρή πολιτική ευθύνη. Έχει αναλάβει ένα υψηλό πολιτικό ρίσκο. Αυτό, λοιπόν, το ρίσκο μάς έχει κάνει ιδιαίτερα υπεύθυνους και σοβαρούς σε κάθε νομοσχέδιο που έρχεται σ’ αυτήν την Αίθουσα ή στις επιτροπές. Υπό την έννοια αυτή, θα συνεχίσουμε να στηρίζουμε την όποια θετική προσπάθεια και να ελέγχουμε την όποια παράλειψη ή αδυναμία της Κυβέρνησης. 
Κύριε Πρόεδρε, ευχαριστώ.
(Χειροκροτήματα από την πτέρυγα της Δημοκρατικής Αριστεράς)</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού προηγουμένως συμμετείχαν στο εκπαιδευτικό πρόγραμμα «Η αρχή της δεδηλωμένης από τον Τρικούπη στο σήμερα», που οργανώνει το Ίδρυμα της Βουλής, είκοσι εννιά μαθητές και μαθήτριες και τρεις εκπαιδευτικοί από το 8ο Γυμνάσιο Αθήνας.
Η Βουλή τούς καλωσορίζει.
(Χειροκροτήματα από όλες τις πτέρυγες της Βουλής)
Πριν δώσω το λόγο στην κ. Μανωλάκου, ο Υφυπουργός κ. Γεώργιος Μαυραγάνης, λόγω του ότι είναι σε μια επιτροπή ζητάει το λόγο για δύο λεπτά.
Ορίστε, κύριε Μαυραγάνη, έχετε το λόγο.</ChairmanSpeech>
<Speech><Parlmember>ΓΕΩΡΓΙΟΣ ΜΑΥΡΑΓΑΝΗΣ</Parlmember> (Υφυπουργός Οικονομικών): Κύριε Πρόεδρε, κυρίες και κύριοι Βουλευτές, κατανοώ κι εγώ ότι η τροπολογία, την οποία φέρνουμε, είναι σε μια στιγμή που πρέπει να μην αφήσουμε υποθέσεις οι οποίες έχουν μεγάλο ενδιαφέρον ανέλεγκτες. Και θα ήθελα να ευχαριστήσω τα κόμματα που δείχνουν αυτήν τη στάση σ’ αυτήν την τροπολογία, γιατί είναι πολύ σημαντικό για την προστασία του δημοσίου συμφέροντος.
Βέβαια, θα πρέπει να είμαστε πολύ προσεκτικοί από εδώ και πέρα και, όπως έχω κατ’ επανάληψη πει με αφορμή ερωτήσεις που έχουν τεθεί από Βουλευτές, θα πρέπει να ενισχύσουμε τον ελεγκτικό μηχανισμό -ήδη προχωράμε στην προκήρυξη των θέσεων των ελεγκτών, με βάση τη νομοθετική διάταξη που έχει ψηφιστεί- να ενισχυθεί ο φοροελεγκτικός μηχανισμός, να βγει μια απόφαση για ένα συγκεκριμένο τρόπο ελέγχου, για να ελεγχθούν αυτές οι υποθέσεις με ένα γρήγορο και επαρκή τρόπο και να προχωρήσουμε για να ξεκαθαρίσουμε την κατάσταση. Γιατί θα πρέπει το κράτος να φαίνεται συνεπές και θα πρέπει, επίσης, να έχουμε τις προθεσμίες που πρέπει να έχουμε ως νομικό καθεστώς. 
Ευχαριστώ.</Speech>
<Speech><Parlmember>ΤΕΡΕΝΣ-ΣΠΕΝΣΕΡ-ΝΙΚΟΛΑΟΣ ΚΟΥΪΚ</Parlmember>: Κύριε Πρόεδρε, θα μπορούσα να έχω το λόγο, επειδή θα φύγει ο κύριος Υφυπουργός και δεν θα μας ακούσει.</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Όχι. Δεν γίνεται αυτό. Μια δήλωση έκανε. Δεν προβλέπεται αυτή η διαδικασία, κύριε Κουΐκ.</ChairmanSpeech>
<Speech><Parlmember>ΤΕΡΕΝΣ-ΣΠΕΝΣΕΡ-ΝΙΚΟΛΑΟΣ ΚΟΥΪΚ</Parlmember>: Το καταλαβαίνω, αλλά εκείνος είναι ο Υπουργός.</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Μπορεί να επανέλθει. Εξάλλου η Κυβέρνηση εκπροσωπείται από τρεις Υπουργούς.</ChairmanSpeech>
<Speech><Parlmember>ΤΕΡΕΝΣ-ΣΠΕΝΣΕΡ-ΝΙΚΟΛΑΟΣ ΚΟΥΪΚ</Parlmember>: Εκείνος είναι ο αρμόδιος Υπουργός Οικονομικών.</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Όλη η Κυβέρνηση ενιαία είναι.</ChairmanSpeech>
<Speech><Parlmember>ΤΕΡΕΝΣ-ΣΠΕΝΣΕΡ-ΝΙΚΟΛΑΟΣ ΚΟΥΪΚ</Parlmember>: Κύριε Πρόεδρε, με συγχωρείτε… (Δεν ακούστηκε)</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Δεν γίνεται, κύριε Κουίκ, ο Κανονισμός να είναι λάστιχο όποτε θέλει καθένας και να τον ερμηνεύει όπως θέλει. Έτσι γίνεται τόσα χρόνια. Τι να κάνουμε; Κάντε πρόταση αλλαγής του Κανονισμού.
Το λόγο έχει η κ. Μανωλάκου για οκτώ λεπτά.</ChairmanSpeech>
<Speech><Parlmember>ΔΙΑΜΑΝΤΩ ΜΑΝΩΛΑΚΟΥ</Parlmember>: Θα ήθελα να πω ότι και μετά την ομιλία του κυρίου Υπουργού -που επιλεκτικές αναφορές έκανε για την κύρωση και δεν φωτίστηκαν τα ασαφή και θολά σημεία της συνεργασίας, αντίθετα σ’ εμάς δημιουργήθηκαν ακόμη περισσότερα ερωτηματικά σε ό,τι αφορά την προστασία προσωπικών δεδομένων- δηλώνουμε ότι καταψηφίζουμε και την κύρωση και όλα τα άρθρα της.
Σε ό,τι αφορά τις τροπολογίες τώρα, την μεν τροπολογία που αφορά την παράταση ελέγχων πάσης φύσεως εκκρεμών υποθέσεων για όλες τις φορολογίες θα την ψηφίσουμε. Σε ό,τι αφορά την άλλη τροπολογία, για τα επενδυτικά σχέδια, δεν την ψηφίζουμε. Αφορά το ρόλο των ιδιωτικών επενδύσεων και της κερδοφορίας τους. Πάει να λύσει, κατά τη γνώμη μας, προβλήματα εσωτερικού ανταγωνισμού και δηλώνουμε κατά.
Σε ό,τι αφορά τους επιτυχόντες και τους εργαζόμενους του ΙΚΑ, που είναι υπό απόλυση, προσλήφθηκαν με διαγωνισμό και μερικοί παραιτήθηκαν και από τις δουλειές που είχαν. Χρειάζονται στο ΙΚΑ. Δεν πρέπει να απολυθούν. Είναι σκάνδαλο, είναι πρόκληση και πρέπει να δοθεί λύση εδώ και τώρα.
Τελειώνω, κύριε Πρόεδρε, με το εξής. Λάστιχο έγινε σήμερα ο Κανονισμός. Σε κυρώσεις δεν έρχονται τροπολογίες -αυτό συνηθίζεται- και μάλιστα άσχετες.
Γι’ αυτό δεν υπάρχει ούτε έκθεση από τη Νομική Υπηρεσία της Βουλής. Όμως, ό,τι βολεύει την Κυβέρνηση το προσαρμόζει και ό,τι δεν τη συμφέρει το προχωρά με πράξεις νομοθετικού περιεχομένου. Είναι και αυτός ένας αυταρχισμός της εξουσίας.</Speech> 
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Ευχαριστούμε την κ. Μανωλάκου. 
Εδώ η Υπηρεσία -επειδή έχει μπει αυτό το θέμα της ένστασης- μου έχει δώσει κατάλογο τεσσάρων σελίδων τροπολογιών που έχουν συμπεριληφθεί σε συμβάσεις, διότι οι συμβάσεις, εάν δεν είναι ομόφωνες, όπου περνάνε με τον τρόπο που περνάνε και δεν γίνεται συζήτηση, συζητιούνται ως κανονικό νομοσχέδιο.</ChairmanSpeech> 
<Speech><Parlmember>ΔΙΑΜΑΝΤΩ ΜΑΝΩΛΑΚΟΥ</Parlmember>: Κύρωση είναι. Το ξέρετε. Πάντα γινόταν ολόκληρη κουβέντα.</Speech> 
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Κύρωση, αλλά επαναλαμβάνω εάν η κύρωση δεν έχει ομοφωνία, συζητείται με τη διαδικασία των νομοσχεδίων.</ChairmanSpeech> 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Επιτρέψατε τη συζήτηση ως κανονικό νομοσχέδιο. Μας είπατε ότι είναι κύρωση. Τώρα μας λέτε ότι είναι νομοσχέδιο. Ό,τι θέλετε λέτε;</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Μίλησα για τη διαδικασία. Δεν άλλαξα τον τίτλο.</ChairmanSpeech> 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Προηγουμένως δεν μιλήσαμε για νομοσχέδιο. Μας είπατε ότι είναι κύρωση και επομένως δεν μπορούμε να μιλάμε εδώ σαν να είναι κανονικό νομοσχέδιο.</Speech> 
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Ο κ. Ηλίας Βλαχογιάννης έχει το λόγο.</ChairmanSpeech> 
 <Speech><Parlmember>ΗΛΙΑΣ ΒΛΑΧΟΓΙΑΝΝΗΣ</Parlmember>: Ευχαριστώ πολύ, κύριε Πρόεδρε. 
Κατ’ αρχάς, πρέπει να πω ότι συμφωνώ με τις δύο τροπολογίες και θα τις υπερψηφίσουμε. 
Η μία αφορά τα επενδυτικά σχέδια και προφανώς είναι μία δίκαιη ρύθμιση, γιατί πρέπει οι επενδυτές να ξέρουν τι ισχύει κάθε φορά και κυρίως να μην αλλάζουν οι όροι και οι κανόνες από την ημερομηνία που υποβάλλουν το αίτημα και εγκρίνεται μέχρι την ημερομηνία υλοποίησης των επενδυτικών σχεδίων. Άρα πιστεύω ότι κανείς σε αυτήν την Αίθουσα δεν θα μπορούσε να έχει αντίρρηση στο να υπάρχει μία ασφάλεια δικαίου σε αυτούς που θέλουν να επενδύσουν και να μην αλλάζουν κάθε φορά οι όροι. 
Η δεύτερη τροπολογία είναι μία τροπολογία προφανώς ωφέλιμη για το δημόσιο, γιατί παρατείνεται η προθεσμία παραγραφής βεβαιώσεων ή βεβαιωμένων τελών εισπράξεων. 
Εδώ, βέβαια, όλοι κατανοούμε ότι υπάρχει ευθύνη της κρατικής μηχανής για το γεγονός ότι δεν μπορέσαμε μέχρι τώρα να συλλάβουμε αυτήν τη φορολογητέα ύλη και έρχεται τώρα η Κυβέρνηση να παρατείνει για ένα έτος, για να δώσει την ευκαιρία στους φοροεισπρακτικούς και ελεγκτικούς μηχανισμούς να εισπράξουν τους φόρους που τόσο πολλή ανάγκη έχει αυτήν την ώρα ο τόπος μας και ο λαός μας. 
Αυτή η δυστοκία του κρατικού μηχανισμού, βέβαια, δεν θεραπεύεται μόνο με την παράταση της προθεσμίας παραγραφής. Θεραπεύεται με βαθιές τομές που πρέπει να κάνουμε στη Δημόσια Διοίκηση και προς αυτήν την κατεύθυνση θα κινηθεί αυτή η Κυβέρνηση ταχύτατα, έτσι ώστε να μην πληρώνουν πάντα τα βάρη και την ανικανότητα της κρατικής μηχανής οι «εύκολες» και οι ευπαθείς κοινωνικές τάξεις. 
Θα μου δώσετε την ευκαιρία, κύριε Πρόεδρε, να κάνω και εγώ μία αναφορά σε αυτά που είπαν οι προλαλήσαντες για τη συμφωνία με την Εσθονία και γιατί αυτή η συμφωνία με την Εσθονία έρχεται για κύρωση και γιατί επελέγη η Εσθονία.
Κατ’ αρχάς, δεν είμαι βέβαιος ότι αν εμείς φέρναμε μια συμφωνία με μία άλλη χώρα, όπως τη Σουηδία που ειπώθηκε ή τη Φινλανδία ή τη Δανία, θα την ψήφιζε η Αντιπολίτευση. Πάλι θα είχε ένα λόγο να πει «όχι». 
Γιατί επελέγη η Εσθονία; Επελέγη γιατί είναι μία μικρή χώρα, μία χώρα που πραγματικά σημείωσε σημαντική πρόοδο μέσα σε λίγα χρόνια. Έχει μία ακαδημία, η οποία καταρτίζει επιστήμονες πάνω στην ηλεκτρονική διακυβέρνηση και προς αυτήν την κατεύθυνση είναι χρήσιμη η εμπειρία της στη δική μας κρατική Δημόσια Διοίκηση. 
Το κακό δεν κατάλαβα πού είναι. Το ότι κάνουμε μία συμφωνία με μία χώρα σημαίνει ότι αποδεχόμαστε ότι είμαστε διεφθαρμένη χώρα; Όχι. 
Η διαφθορά σε όλες τις χώρες υπάρχει, σε άλλες σε μεγαλύτερο βαθμό, σε άλλες σε μικρότερο. Μέλημα δικό μας είναι να την περιορίσουμε, γι’ αυτό αναζητούμε τους καλύτερους τρόπους. Ένας τρόπος είναι να πάρουμε εμπειρία από μια μικρή χώρα, η οποία πέτυχε σημαντικά πράγματα σε σύντομο χρονικό διάστημα. Προς αυτή την κατεύθυνση λοιπόν δεν είναι κακό.
Η Ελλάδα έχει υπογράψει διμερείς συμφωνίες με πάρα πολλές χώρες. Εγώ τουλάχιστον συμμετείχα σε πάνω από δεκαπέντε διμερείς συμφωνίες, στην υπογραφή και την υλοποίηση αυτών των συμφωνιών. Δεν είναι κακό που αυτές οι χώρες πήραν τα δικά μας «φώτα» σε κάποια πράγματα, όπως και εμείς πήραμε τα «φώτα», τη γνώση και την εμπειρία άλλων χωρών, όταν είχαν πραγματικά κάτι να μας δώσουν.
Δεν το θεωρώ λοιπόν κακό, αλλά επωφελές, γιατί ακούστηκε από κάποιους να μιλάνε για δαπάνη εις βάρος του ελληνικού λαού. Ο κύριος Υπουργός είπε ότι το 95% αυτών των δαπανών καλύπτονται από ευρωπαϊκά προγράμματα. Αν είναι δυνατόν να λέγονται αυτά, όταν κατηγορούμαστε ότι δεν απορροφούμε ευρωπαϊκά προγράμματα. Τώρα που βρίσκουμε επωφελή τρόπο απορροφητικότητας των ευρωπαϊκών προγραμμάτων με μία επωφελή συμφωνία για τη χώρα μας, δεν είναι δυνατόν να κατηγορούμαστε και πάλι. 
Ένα τελευταίο και θα κλείσω. Θα ήθελα να μιλήσω για την εκπρόθεσμη τροπολογία που έφερε ο ΣΥΡΙΖΑ για το θέμα των εργαζομένων στο ΙΚΑ. Είναι ένα υπαρκτό πρόβλημα το οποίο πιστεύω ότι πρέπει να δει η Κυβέρνηση με την ευαισθησία που τη διακρίνει για όλους τους εργαζομένους. 
Η ίδια ευαισθησία που διακρίνει την Αντιπολίτευση διακρίνει και εμάς, τη Συμπολίτευση και πιστεύω ότι προς αυτή την κατεύθυνση όλοι θα πρέπει να αναζητήσουμε την καλύτερη λύση μέσα στα πλαίσια του Συντάγματος, των νόμων και των διεθνών συμφωνιών που έχει υπογράψει η Ελλάδα. Πιστεύω ότι μπορεί να βρεθεί η χρυσή τομή έτσι ώστε αυτοί οι άνθρωποι να μην αισθάνονται ότι το κράτος τούς έχει αδικήσει.
Ευχαριστώ πολύ.
(Χειροκροτήματα από την πτέρυγα της Νέας Δημοκρατίας)</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Εμείς ευχαριστούμε. 
Το λόγο έχει ο κ. Δημήτριος Στρατούλης.</ChairmanSpeech>
<Speech><Parlmember>ΔΗΜΗΤΡΙΟΣ ΣΤΡΑΤΟΥΛΗΣ</Parlmember>: Ευχαριστώ, κύριε Πρόεδρε.
Θέλω να αναφερθώ στην τροπολογία που κατέθεσε ο ΣΥΡΙΖΑ για το μεγάλο πρόβλημα που έχει δημιουργηθεί στο ΙΚΑ. Η Κυβέρνηση ήταν σε γνώση ότι θα κατατεθεί. Τουλάχιστον εγώ χθες είχα επαφές και με τον Υφυπουργό και με το Γενικό Γραμματέα στο Υπουργείο Διοικητικής Μεταρρύθμισης, αλλά και με τον Υφυπουργό Εργασίας. Η απάντηση που δόθηκε από την Κυβέρνηση είναι πως αποτελεί ένα σοβαρό ζήτημα στο οποίο πρέπει να δοθεί λύση και την αναζητεί. 
Διαπιστώνουμε μάλιστα με πολλή ευχαρίστηση και το σημειώνουμε θετικά ότι επί της ουσίας της τροπολογίας σήμερα συμφώνησαν και οι εκπρόσωποι του ΠΑΣΟΚ, της ΔΗΜΑΡ και του Κομμουνιστικού Κόμματος Ελλάδας και ο ομιλητής πριν της Νέας Δημοκρατίας, αλλά και οι Ανεξάρτητοι Έλληνες, όπως μας ενημέρωσε πριν λίγο ο κ. Τέρενς Κουΐκ.
Επομένως, πρέπει να δοθεί λύση, αν είμαστε σύμφωνοι επί της ουσίας. Δεν έχει σημασία το εκπρόθεσμο ή εμπρόθεσμο. Σημασία έχει αν η Κυβέρνηση συμφωνεί επί της ουσίας και έχει μια πρόταση. Πρέπει να γίνει μια πολύ μεγάλη προσπάθεια για να λυθεί το θέμα, ακόμη και σήμερα, με μία τροπολογία που θα φέρει η Κυβέρνηση.
Την ουσία την ξέρετε. Η κατάσταση των επιτυχόντων του συγκεκριμένου διαγωνισμού επικυρώθηκε το 2010. Επρόκειτο οκτακόσιοι υποψήφιοι να προσληφθούν στο ΙΚΑ με διαγωνισμό του ΑΣΕΠ, τον περιβόητο διαγωνισμό 8Κ. Αυτοί δεν έχουν προσληφθεί μέχρι σήμερα εκτός από δέκα. Όλοι οι υπόλοιποι, ενώ έχει αναρτηθεί ο πίνακας των επιτυχόντων, δεν έχουν προσληφθεί.
Γνωρίζετε επίσης ότι τις ίδιες μέρες έγινε και ένας άλλος διαγωνισμός του ΑΣΕΠ, ο 9Κ, για να γίνουν πεντακόσιες προσλήψεις στην Αγροτική. Η Αγροτική όμως δεν τους δέχθηκε γιατί εν τω μεταξύ είχε ιδιωτικοποιηθεί. Δεν ήταν δημόσια επιχείρηση πλέον για να κάνει διαγωνισμούς μέσω ΑΣΕΠ. Με ρύθμιση νόμου αυτοί οι επιτυχόντες τοποθετήθηκαν –με συγκεκριμένο άρθρο και συγκεκριμένο νόμο- και εργάζονται έκτοτε στο ΙΚΑ.
Οι επιτυχόντες του πρώτου διαγωνισμού, που δεν έχουν ακόμη προσληφθεί, έκαναν προσφυγές στο Διοικητικό Εφετείο και έχουν βγει οκτώ αποφάσεις. Για λόγους ισότητας, με βάση το άρθρο 4 του Συντάγματος, σύμφωνα με αυτές τις δικαστικές αποφάσεις, οδηγούνται σε απόλυση οι πεντακόσιοι επιτυχόντες του διαγωνισμού 9Κ της Αγροτικής που εργάζονται εδώ και πολύ καιρό στο ΙΚΑ. 
Καταλαβαίνετε ότι, εάν γίνουν αυτές οι απολύσεις, το ΙΚΑ θα διαλυθεί στα εξ ων συνετέθη. Έχει πάρα πολλές ανάγκες και αν φύγει και προσωπικό, οι συνταξιούχοι θα βγαίνουν σε σύνταξη μετά από τέσσερα τουλάχιστον επιπλέον χρόνια από τη στιγμή που θα υποβάλουν την αίτησή τους. Επίσης, θα υπάρξουν πολλά προβλήματα αποδιάρθρωσης των υπηρεσιών.
Παρά ταύτα, το ΙΚΑ αυτή τη στιγμή –και μετά τη συρρίκνωση των οργανικών του θέσεων από τη νομοθετική πρωτοβουλία του κ. Ρέππα πριν ενάμιση χρόνο- έχει δυόμισι χιλιάδες κενές οργανικές θέσεις. Οι ανάγκες του είναι μεγάλες. 
Η γνώμη μας είναι ότι για να λυθεί μια και καλή το θέμα και των πεντακοσίων εργαζομένων που ήταν του διαγωνισμού της Αγροτικής και δουλεύουν στο ΙΚΑ και αυτών των υποψηφίων, οι οποίοι πέτυχαν και ανακηρύχθηκαν στους πίνακες επιτυχόντων του προηγούμενου διαγωνισμού 8Κ, πρέπει να υπάρξει νομοθετική ρύθμιση της Κυβέρνησης –με τροπολογία- ή να αποδεχθεί τη δική μας. Επί της ουσίας μόνο έτσι θα λυθεί το θέμα, διότι όποια λύση δοθεί για τους πεντακόσιους, που ήδη εργάζονται, εάν δεν συμπεριλαμβάνει και τους επιτυχόντες στο διαγωνισμό 8Κ, συνέχεια το θέμα θα είναι στα δικαστήρια.
Επομένως, πρέπει να δοθεί οριστική λύση. Έτσι θα αντιμετωπιστούν πάρα πολλά πραγματικά και επείγοντα προβλήματα του ΙΚΑ. Ξέρουμε ότι το ΙΚΑ έχει πρόβλημα στις Υπηρεσίες Ανακεφαλαίωσης των Ενσήμων και στις Υπηρεσίες Έκδοσης των Συντάξεων. Στην Αθήνα και στον Πειραιά καθυστερεί έντεκα μήνες να βγει η απόφαση για συνταξιοδότηση από τη στιγμή που θα φύγεις από τη δουλειά και θα καταθέσεις αίτηση. Στην υπόλοιπη Ελλάδα η καθυστέρηση είναι για δέκα μήνες. Είναι απαραίτητοι και αυτοί που εργάζονται και αυτοί που πέτυχαν σε διαγωνισμό –και που πρέπει να προσληφθούν- για να συντομεύσει αυτό το διάστημα. 
Δεύτερον, είναι γνωστό ότι η χώρα μας έχει εισφοροδιαφυγή 35% έναντι 3% των υπόλοιπων χωρών της Ευρωζώνης και ότι αυτό το προσωπικό είναι απαραίτητο, παντελώς και ολοκληρωτικά απαραίτητο, για να καταπολεμηθεί η εισφοροδιαφυγή, που είναι γάγγραινα στο σώμα της δημόσιας κοινωνικής ασφάλισης. 
Επίσης, γνωρίζετε –όπως το γνωρίζουν όλοι οι συνάδελφοι και οι συναδέλφισσες- ότι στα Κέντρα Πιστοποίησης Αναπηρίας λείπει διοικητικό προσωπικό του ΙΚΑ και του ΕΟΠΥΥ, με αποτέλεσμα να είναι εγκλωβισμένοι εξήντα χιλιάδες ανάπηροι που περιμένουν να διαπιστωθεί η αναπηρία τους και να πάρουν και βαθμό αναπηρίας. Αυτούς τους έντεκα-δώδεκα μήνες που  καθυστερούν δεν παίρνουν τη σύνταξη αναπηρίας, δεν έχουν υγειονομική περίθαλψη, δεν έχουν τα προνοιακά επιδόματα και κινδυνεύουν κυριολεκτικά να πεθάνουν από την πείνα. Άρα, είναι αναγκαίο προσωπικό. 
Θα ήθελα επίσης να υπενθυμίσω ότι υπάρχουν και ενενήντα τέσσερις συμβασιούχοι και με σύμβαση έργου, οι οποίοι έχουν δικαιωθεί από τα δικαστήρια εδώ και τέσσερα χρόνια. Είναι ένα ζήτημα που εκκρεμεί. Θα επανέλθουμε και άλλη φορά, σε συνεννόηση και σε συζήτηση βεβαίως με την Κυβέρνηση για το πώς μπορεί να δοθεί λύση. 
Όμως, αν είναι δυνατόν και σήμερα, μπορούμε, εφόσον η Κυβέρνηση επιθυμεί πραγματικά και έχει την πολιτική βούληση, όπως μας έχει ενημερώσει –εμείς την τροπολογία γι’ αυτό την καταθέσαμε -να δώσουμε ένα έναυσμα και μια νομική και πολιτική βάση για τη λύση του ζητήματος- να λύσουμε αυτό το θέμα, γιατί δυστυχώς, κύριε Υπουργέ, χθες –απ’ ό,τι ξέρετε και εσείς πολύ καλά- πήγε στη διοίκηση του ΙΚΑ καθαρογραμμένη η απόφαση να εκτελεστεί και μάλιστα ως άμεσα εκτελεστή. Αν εφαρμοστεί η πρώτη απόφαση και φύγει ο πρώτος, θα έχουμε πεντακόσιες απολύσεις αυτήν την περίοδο, οι οποίες έχουν τις συνέπειες που σας είπα. 
Επομένως, επιμένουμε πάρα πολύ και από τη στιγμή που φαίνεται ότι είναι ομόθυμο από όλα τα κόμματα της Βουλής να δοθεί λύση, ακόμα και σήμερα –αν μπορείτε- να συνεννοηθείτε με το Υπουργείο Εργασίας και μέχρι να τελειώσουμε, να μας φέρετε τροπολογία ή να γίνει δεκτή η τροπολογία του ΣΥΡΙΖΑ, αν συμφωνείτε, που νομίζω ότι δεν υπάρχει λόγος να διαφωνείτε, αν έχετε την πολιτική βούληση να λύσετε το θέμα. Ας γίνει, λοιπόν, έστω και με δική σας διατύπωση, με τροπολογία της Κυβέρνησης, αρκεί να λυθεί το θέμα. Και πρέπει, κύριε Πρόεδρε και κύριε Υπουργέ, να λυθεί τώρα το θέμα!
Ευχαριστώ πάρα πολύ.
(Χειροκροτήματα από την πτέρυγα του ΣΥΡΙΖΑ-ΕΚΜ)</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Ευχαριστούμε πολύ.
Το λόγο έχει ο συνάδελφος κ. Παύλος Βογιατζής.</ChairmanSpeech>
<Speech><Parlmember>ΠΑΥΛΟΣ ΒΟΓΙΑΤΖΗΣ</Parlmember>: Ευχαριστώ πάρα πολύ, κύριε Πρόεδρε. 
Κυρίες και κύριοι συνάδελφοι, ξεκινώ από το θέμα που έθιξε ο κ. Στρατούλης. Θα ήθελα να του θυμίσω ότι περίπου είκοσι εννέα Βουλευτές της Συμπολίτευσης είχαν υποβάλει προς τον Υπουργό Εργασίας ερώτηση γι’ αυτό το συγκεκριμένο θέμα, που σημαίνει ότι συμφωνούμε και οι Βουλευτές της Πλειοψηφίας. Είναι ένα θέμα που απ’ ό,τι ξέρω μελετάται και ο στόχος δεν είναι να απολυθούν οι πεντακόσιοι που έχουν προσληφθεί από την 9Κ, αλλά να αποκατασταθεί και η αδικία που έγινε στους 8Κ. 
Όσον αφορά τις δυο τροπολογίες, νομίζω ότι είναι ξεκάθαρο σε αυτήν την Αίθουσα πως η συντριπτική πλειοψηφία συμφωνεί και βέβαια εδώ θα πρέπει να πούμε ότι δεν είναι ωραίο να παρατείνεται κάτι που αφορά τα έσοδα του κράτους, αλλά να τελειώνουν όλα στην ώρα τους.
Όσον αφορά την κύρωση της συμφωνίας με την Εσθονία, αγαπητοί συνάδελφοι, αναδείξαμε ένα θέμα τεράστιο, ενώ στην ουσία δεν είναι τόσο τεράστιο. Η Εσθονία επελέγη για το λόγο ότι έχει την Ακαδημία Ηλεκτρονικής Διακυβέρνησης. Πολλές χώρες είναι και πιο μπροστά από την Εσθονία. Και η Ελλάδα έχει κάνει βήματα. Ένα βήμα πολύ σημαντικό είναι η διαφάνεια. Όμως, πάρα πολλά τέτοια βήματα έχουν γίνει σε όλο το δημόσιο τομέα και πάρα πολύ καλά παραδείγματα έχουμε στα πανεπιστήμια της χώρας. Ένα τέτοιο πανεπιστήμιο είναι το Πανεπιστήμιο Αιγαίου, το οποίο είναι διάσπαρτο σε πολλά νησιά. Εκ των πραγμάτων αναγκάστηκε να έχει ένα σύστημα λειτουργίας ηλεκτρονικής διακυβέρνησης το πανεπιστήμιο, που είναι πάρα πολύ σημαντικό και αξιόλογο και ενδεχομένως και από αυτό θα μπορούσε να πάρει πάρα πολλά πράγματα το ελληνικό κράτος.
Τον κατάλογο τον οποίο έφερε ο κ. Μητρόπουλος, που είπε ότι τώρα μόλις τον παρέλαβε, τον είχε φέρει και στην επιτροπή πριν από αρκετές ημέρες. Δεν ξέρω πώς τον ξαναπαρέλαβε δεύτερη φορά.</Speech>
<Speech><Parlmember>ΑΦΡΟΔΙΤΗ ΣΤΑΜΠΟΥΛΗ</Parlmember>: Ο κ. Καπερνάρος τον είχε φέρει.</Speech>
<Speech><Parlmember>ΠΑΥΛΟΣ ΒΟΓΙΑΤΖΗΣ</Parlmember>: Δεν διαφωνεί κανένας. Και ο κ. Μητρόπουλος και ο κ. Καπερνάρος. Το θυμάμαι πάρα πολύ καλά και δεν διαφωνεί κανένας στον κατάλογο.
Όσον αφορά αυτήν την απαξίωση για την Εσθονία, η Εσθονία είναι μια μικρή χώρα. Μην ξεχνάτε ότι μια μικρή χώρα είναι και η πατρίδα μας και αν κάποια πράγματα πρέπει να μελετηθούν από την πατρίδα μας, γιατί να μη μελετηθούν και τα καλά της Εσθονίας;
Είμαι εντελώς αντίθετος με αυτά που συμβαίνουν πολιτικά στην Εσθονία. Δηλαδή, δεν θεωρώ ότι στη σημερινή εποχή μπορεί να είναι κάποιο κομμουνιστικό κόμμα εκτός νόμου. Γενικώς, είμαι αντίθετος να είναι τα κόμματα εκτός νόμου. Υπάρχει δημοκρατία και η δημοκρατία πρέπει να ανέχεται όλες τις φωνές.
Εδώ θέλω να πω στη Χρυσή Αυγή ότι και εμείς καταδικάζουμε τη βομβιστική επίθεση, όπως καταδικάζουμε οποιαδήποτε μορφή βίας, είτε προέρχεται από αριστερά, είτε από δεξιά, είτε από οποιονδήποτε χώρο. Η βία είναι κακή από όπου και αν προέρχεται και είναι ξεκάθαρο.
Κύριε Υπουργέ, το Πρόγραμμα της Ηλεκτρονικής Διακυβέρνησης είναι ένα μεγάλο πρόγραμμα, αξίας, αν δεν κάνω λάθος, 600 εκατομμυρίων ευρώ. Η κύρωση αυτή την οποία συζητάμε είναι ένα μικρό κομματάκι αυτού του προγράμματος, το οποίο πρέπει να είναι της τάξεως των 50-60 χιλιάδων ευρώ από αυτό το πρόγραμμα. Άρα, θεωρώ ότι όλη αυτή η αντίδραση που υπήρξε είναι υπερβολική, με την έννοια ότι αποτελεί ένα μικρό πρόγραμμα. Ουσιαστικά, τέτοια προγράμματα ηλεκτρονικής διακυβέρνησης, πολύ μεγαλύτερα, χειρίζονται δήμοι, περιφέρειες, παλιά οι νομαρχίες και είναι οπωσδήποτε προς τη θετική κατεύθυνση.
Δεν θέλω να προσθέσω τίποτε άλλο. Είμαστε θετικοί και προς τις τροπολογίες, αλλά και προς την ψήφιση της κύρωσης συμφωνίας με την Εσθονία.
Ευχαριστώ.
(Χειροκροτήματα από την πτέρυγα της Νέας Δημοκρατίας)</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Το λόγο έχει ο Βουλευτής κ. Ιωάννης Μιχελογιαννάκης.</ChairmanSpeech>
<Speech><Parlmember>ΙΩΑΝΝΗΣ ΜΙΧΕΛΟΓΙΑΝΝΑΚΗΣ</Parlmember>: Ευχαριστώ, κύριε Πρόεδρε.
Κατ’ αρχάς, κύριε Πρόεδρε, το μνημόνιο, οι εξακόσιες δεκαπέντε σελίδες μονοπωλούν δεκαοκτώ νομοσχέδια, που επιχειρούν με διεθνείς συμβάσεις και έντεκα προτάσεις νόμων, με αποτέλεσμα το Κοινοβούλιο και η λειτουργικότητά του να είναι ήδη αμφιλεγόμενα επικίνδυνη.
Προσέξτε να δείτε το εξής: Δεν θα έλεγε κανείς τίποτα και για την ψηφιακή υπηρεσία, για τη διαφάνεια και για τη συνεργατικότητα, για την εμπιστοσύνη των πολιτών, δηλαδή, την εξαγωγή της τεχνογνωσίας, αν στην Ακαδημία Ηλεκτρονικής Διακυβέρνησης της Εσθονίας -των δεκαέξι χωρών και των πέντε ευρωπαϊκών- δεν υπήρχαν ήδη προσφυγές αντισυνταγματικότητας όσον αφορά τα προσωπικά δεδομένα και την ιδιωτική ζωή. Είναι κάτι το οποίο ήδη το έχουμε δει, το ψάξαμε. Είναι κάτι τουλάχιστον απαράδεκτο για την ταυτοποίηση της αξιοπρέπειας του Έλληνα.
Όμως, δεν είναι μόνο αυτό. Μαζί με τα δεκαοκτώ και τα έντεκα, πώς μπορεί να πει κανείς ότι η Ελλάδα μπαίνει σε μία διαδικασία που στέλνει δεκαεπτά αναφορές εβδομαδιαίες, δεκαπενθήμερες, μηνιαίες, τριμηνιαίες που συνοδεύονται και με τον προϋπολογισμό, με το μέσο μισθό, με τον αριθμό των δημοσίων υπαλλήλων; Και αυτά είναι κάθε εβδομάδα διαθέσιμα, δηλαδή κάθε τρίμηνο οι ληξιπρόθεσμες οφειλές, κάθε μήνα οι ιδιωτικοποιήσεις, κάθε μήνα οι κρατικές επιχειρήσεις, κάθε μήνα οι ειδικοί λογαριασμοί, κάθε εβδομάδα ο ισολογισμός από το Ταμείο Χρηματοπιστωτικής Σταθερότητας! 
Για όνομα της Παναγίας! Υπάρχει ο «Big brother», δηλαδή ένας συνεχής έλεγχος μέσα σε συμβάσεις! Πέρα από την ανθρώπινη αξιοπρέπεια, δίδουμε λογαριασμό εβδομαδιαίως, δεκαπενθημέρως, μηνιαίως, ετησίως, σ’ αυτό το μνημονιακό νομοσχέδιο! Και δεν φθάνει μόνο αυτό, αλλά συνοδεύονται με προαπαιτούμενα συνοδά σε νέα μέτρα για τις αντικειμενικές αξίες και τους φόρους, για το δημόσιο, την υγεία, την αγορά εργασίας, τις τιμές ρεύματος και το άνοιγμα των κλειστών επαγγελμάτων που και αυτά συνοδεύονται μαζί μ’ αυτά! Και δεν είναι μόνο αυτά, αλλά θα έρθουν πάλι άλλα δεκαεπτά με επικυρώσεις διεθνών συμβάσεων, καθώς και έντεκα προτάσεις νόμων. 
Είδατε πολύ καλά σήμερα ότι υπήρξε και μία διαταραχή στη λειτουργικότητα της δημοκρατίας. Στην αρχή λέγαμε ότι είναι κύρωση και να μην μπουν ομιλητές. Πολύ καλά ο ΣΥΡΙΖΑ έθεσε το θέμα ότι είναι νομοσχέδιο και πρέπει να συζητηθεί! Μπήκε το δεύτερο θέμα, ότι δηλαδή δεν φέρνουμε τροπολογία μέσα σε κυρώσεις! Δηλαδή, να τα περνούμε έτσι όλα αυτά! Δηλαδή, να περάσουν έτσι ακόμα δεκαοκτώ και έντεκα, κάτι το οποίο είναι τουλάχιστον φασισμός προς το Κοινοβούλιο και τη λειτουργικότητά του! Όμως, δεν φθάνει μόνο αυτό, αλλά πάμε να τα περάσουμε επί πολλοίς και εξ απαλών ονύχων δημιουργώντας ουσιαστικά μία Βουλή μνημονιακά διατεταγμένη, η οποία είναι για τον ελληνικό λαό απαράδεκτα επικίνδυνη!
Δεν θέλω να πω τίποτα άλλο, κύριε Πρόεδρε.</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Το λόγο έχει ο κ. Γιοβανόπουλος.</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΓΙΟΒΑΝΟΠΟΥΛΟΣ</Parlmember>: Ευχαριστώ πολύ, κύριε Πρόεδρε.
Κυρίες και κύριοι Βουλευτές, θυμηθείτε λίγο τι έλεγε ο Θουκυδίδης: «Ησυχίαν είχεν ο Δήμος και αντέλεγε ουδείς, δεδιώς και ορών ότι πολύ το ξυνεστηκός…», ότι ήταν πολλοί οι συνωμότες. Έτσι έλεγε ο Θουκυδίδης. Τι συμβαίνει λοιπόν; Έχουμε θέματα πάλι στην πατρίδα; Έχουμε θέματα διαφθοράς να τα δούμε; Θα πάμε στην Εσθονία; Αυτούς θέλουμε να συμβουλευτούμε; Γιατί δεν πάμε στο χωριό Κορλεόνε της Ιταλίας που είναι δίπλα ή στο χωριό Πίτσι; Γιατί δεν πάμε εκεί, αφού θέλουμε τεχνογνωσία; Μ’ αυτούς τους ανθρώπους;
Ήθελα προηγουμένως να κάνω μία εισήγηση, αλλά διακόπηκα από τους συναδέλφους της Δημοκρατικής Αριστεράς. Οι γονείς μου με ανέθρεψαν με φόβο Θεού, γιατί όποιος δεν έχει φόβο Θεού, δεν έχει και φόβο ανθρώπων! Κι όμως, σ’ αυτή τη μικρή Εσθονία του ενάμισι εκατομμυρίου ανθρώπων, μόλις το 16% πιστεύει σε Θεό! Γι’ αυτό είναι τόσο διεφθαρμένη η Εσθονία. Έτσι λέει το ευρωβαρόμετρο από το 2005. Οι υπόλοιποι δεν έχουν καμμία σχέση. Δεν τους ψέγω, γιατί είναι επιλογή τους –και καλώς- αλλά αυτούς θα πάω να συμβουλευτώ; Αυτή είναι η εισήγηση που έρχεται σ’ αυτή τη μεγάλη εταιρεία που λέγεται «Ευρωπαϊκή Ένωση»;
Κάποια στιγμή, λοιπόν, πρέπει να αποφασίσουμε. Το λέω, μάλιστα, ειδικά για σας, κύριοι της ΔΗΜΑΡ, οι οποίοι δεν θέλετε να μιλάμε για Θεό. Ξέρετε, έρχεστε κάποιες φορές ως Κυρηναίοι, ως συγκυρηναίοι, να άρετε αυτό το σταυρό και να μας πείτε ότι διευκολύνετε την κατάσταση. Μα, αφού δεν έχετε ιδέα τι θα πει η λέξη «θυσία»! Όταν αίρω το σταυρό, σημαίνει ότι είμαι έτοιμος για τη θυσία για την πατρίδα, για τα πιστεύω, για τις αξίες! Και δεν είστε έτοιμοι γι’ αυτό το πράγμα! Αυτή είναι η διαφορά μας. Αυτό μας χωρίζει.
Μιλούσε προηγουμένως ο εισηγητής σας για την εμπιστοσύνη που πρέπει να αναπτυχθεί στον πολίτη, στους νέους ανθρώπους που θέλουν να επενδύσουν και είπατε ότι γι’ αυτό φέρνετε ξαφνικές τροπολογίες.
Θα την ψηφίσουμε την τροπολογία για την παράταση του χρόνου παραγραφής, αλλά αυτό το πράγμα δεν μπορεί να συνεχιστεί. Καταλάβετέ το. Δεν μπορεί να συνεχιστεί αυτό το πράγμα. Ο Άρειος Πάγος έχει πει ότι η παραγραφή είναι νόμιμος τρόπος πλουτισμού. Έτσι είναι στα καθεστώτα, έτσι είναι στα νομοθετημένα κράτη. Η παραγραφή είναι νόμιμος τρόπος πλουτισμού. Καλώς ή κακώς, το δεχόμαστε ή όχι. Και εμείς αυτό το πράγμα το βάλαμε στον Αστικό Κώδικα, είπαμε κάποια στιγμή στα πέντε χρόνια, είπαμε στα δέκα, θεσπίσαμε ειδικούς νόμους για τα εφοριακά ζητήματα, ναι. Όμως, κάποια στιγμή υπάρχει εκεί το τέλος και δεν μπορεί κάθε τρεις και λίγο να φέρνουμε νέες διατάξεις για έναν άλλο χρόνο. Ως πού θα πάει αυτό το πράγμα; 
Τι έκανε δέκα χρόνια, λοιπόν, αυτή η διοίκηση για την οποία εσείς είστε περήφανοι κι αν όχι εσείς, οι προηγούμενοι του ΠΑΣΟΚ και αν όχι του ΠΑΣΟΚ, οι προ-προηγούμενοι, δηλαδή πάλι εσείς; Τι έκανε αυτή η διοίκηση και δέκα χρόνια δεν μπόρεσε να τελειώσει είκοσι υποθέσεις κληρονομιών; Τι έκανε και τώρα δεν μπορεί πια να επιβάλλει τον αναλογούντα φόρο, με αποτέλεσμα να έχουμε παράταση ένα χρόνο; Τι έκανε και δεν μπόρεσε να επιβάλλει εκείνο το διοικητικό έλεγχο και τις βεβαιώσεις, με αποτέλεσμα να έχουμε παράταση ένα χρόνο; Θα το ψηφίσουμε. Μοιραία. Πολύ ωραία το είπε ο κ. Καπερνάρος. Μοιραία θα το ψηφίσουμε. 
Όμως, πάρτε μια απόφαση σ’ αυτήν εδώ την Αίθουσα, γιατί έτσι θα αποκτήσουμε εμπιστοσύνη. Εμπιστοσύνη αποκτούμε όταν οι νόμοι είναι νόμοι και δεν είναι λάστιχα, όταν οι νόμοι αφορούν την αξιοπρέπεια του πολίτη και δεν δείχνουν ότι κάθε φορά κρύβουμε και κάτι διαφορετικό. 
Δεν έχω ούτε ένα χτύπημα συμπαθείας στην πλάτη για εκείνους που ψηφίζουν τα μέτρα, για εκείνους που έχουν ανθρώπους σαν εκείνους τους υπαλλήλους της Αγροτικής Τράπεζας που πέρασαν εγκύρως το διαγωνισμό, τους βάλαμε να υπηρετήσουν στο ΙΚΑ, εκεί πλέον δεν χωράνε και με δικαστικές αποφάσεις τους διώχνουμε. Και κλάματα. Μην κλαίτε! Μην κλαίτε! Πρέπει εδώ να αποφασίσουμε με ποιους θα πάμε και ποιους θα αφήσουμε. Αυτό το πράγμα πρέπει να τελειώσει. Αυτοί οι άνθρωποι πρέπει να βρουν τη δουλειά τους εντίμως και καθαρά, χωρίς νέες τροποποιήσεις, χωρίς παράξενα και κυκλώπεια μορφώματα. 
Εσείς οι ίδιοι, λοιπόν, φέρνετε θεσμούς μέσα από εδώ για τα φροντιστήρια. Πώς είκοσι χιλιάδες φροντιστήρια ξένων γλωσσών και φροντιστήρια μέσης εκπαίδευσης θα κάνουν τώρα τις αίθουσες από δεκατρία, δεκαπέντε τετραγωνικά; Και όποιος δεν το κάνει, θα έχει δέκα χρόνια στέρηση άδειας λειτουργίας. Μα, είστε με τα καλά σας; Τι προσπαθείτε να κάνετε στην ελληνική κοινωνία; Τι προσπαθείτε να κάνετε στους τρίτεκνους, για τους οποίους δύο φορές το Ανώτατο Ακυρωτικό Δικαστήριο έχει πει ότι δεν μπορούμε να ακυρώσουμε το επίδομά τους, γιατί είναι η τιμή στη μάνα που προσέφερε τρεις φορές στο έθνος και στην υπογεννητικότητα. Είναι η τιμή, η καταξίωση, το βραβείο. Δεν είναι επίδομα. Το είπε δυο φορές ο Άρειος Πάγος και εσείς ξανά, φέρατε τρίτη φορά νομοθέτημα το οποίο πέρασε και τώρα κλάματα. Τώρα να φέρουμε μια τροποποίηση. Τώρα φέρνετε νομοσχέδιο για να δούμε τι θα κάνουμε και με τους υπαλλήλους της ΑΤΕ. Γιατί;  Ποιον κοροϊδεύουμε; Γιατί μας αρέσουν τα ψέματα; 
Έρχεται το νέο σκάνδαλο του Ταχυδρομικού Ταμιευτηρίου. Τι έγινε το Ταχυδρομικό Ταμιευτήριο; Του φορτώσαμε την ΑΣΠΙΣ, ένα υγιέστατο κομμάτι, το παραδοσιακότερο κομμάτι της ελληνικής αποταμιευτικής συνείδησης και τώρα ή θα το ξεπουλήσουμε σε έναν ιδιώτη ή θα τους πετάξουμε στο δρόμο. Τόσο ασυνείδητα! 
Και ενώ για όλα αυτά τα πράγματα μπορούμε να μιλάμε ώρες, για τα μνημόνια, για τα σοβαρά μέτρα, για τα prior actions ερχόμαστε σε πέντε ώρες και μας υποχρεώνετε να τα ψηφίσουμε. 
Είπε, λέει, ο κ. Μπερίσα για την Πρέβεζα. Και αντί να σηκωθούμε όλοι μαζί ενωμένοι με τα χέρια εδώ μπροστά και να του πούμε «Ποιος είσαι εσύ, ρε κύριε; Ποιος είσαι εσύ που μιλάς για την Πρέβεζα;», εμείς σιωπή.
Επίσης, έρχονται τροποποιήσεις για την παράταση των επενδυτικών ρυθμίσεων. 
Έρχεται, λοιπόν, άλλος από την τρόικα και λέει ότι θα κάνουμε εθελοντική τη θητεία. Ποιος είσαι εσύ που επεμβαίνεις στα εσωτερικά της άμυνας αυτής της χώρας; Σιωπή! Αυτό είναι το παράπονο, όταν έλεγε για τους συνωμότες. 
Δεν έχω να ψέξω κάποιον αυτή τη στιγμή με αποδείξεις ότι είναι προδότης. Το παράπονό μου, όμως, είναι ότι δεν λέτε το «όχι», δεν σηκώνεστε ψηλά να πείτε ότι αυτό δεν περνάει σ’ αυτήν εδώ την πατρίδα. Αντίθετα, έρχεστε και φέρνετε, όπως λένε τα δημοσιεύματα, νέες αυξήσεις στη ΔΕΗ κατά 37%. Αυτό είναι η μοναδική σας μέριμνα το πώς θα μπορέσουμε να προχωρήσουμε και να απομαστεύσουμε εντελώς αυτό το λαό ο οποίος έχει γονατίσει. Εκεί έχετε μείνει! Αύξηση 30% επιπλέον στη ΔΕΗ; Με ποια συλλογιστική νομίζετε ότι μπορεί να έχει την ικανότητα να πληρώσει ο μέσος Έλληνας πολίτης; 
Και η θεωρία για όλα αυτά τα πράγματα που φέρνετε είναι ότι είναι έκτακτες οι συνθήκες, είναι ειδικές οι ανάγκες και γι’ αυτό φέρνετε κυρώσεις πράξεων νομοθετικού περιεχομένου. Εκατόν εβδομήντα τέσσερις χιλιάδες, λέει, διατάξεις ίσχυσαν από το ’74 μέχρι εδώ και μόνο το 2% ήταν νομοθετήματα. Τα υπόλοιπα ήταν προχειρογραφήματα, κυρώσεις κ.λπ.. 
Αυτό δεν μας κάνει να ντρεπόμαστε; Αυτό κι εμένα δεν πρέπει να με συνεγείρει και να πω «να το αλλάξουμε, κυρίες και κύριοι συνάδελφοι»; Και να το αλλάξουμε με πίστη ότι οι συνθήκες είναι έκτακτες! Να αρχίσουμε να συζητάμε. Να αρχίσουμε, να ξανακοιταχτούμε στα μάτια για μια πιθανή Συντακτική Συνέλευση, για ένα νέο Σύνταγμα που θα ορίζει τις αρχές του πολίτη και του κράτους.
(Χειροκροτήματα από την πτέρυγα των Ανεξαρτήτων Ελλήνων)
Να μη ντρεπόμαστε να τα πούμε κι αυτά και να μη φοβόμαστε. Γιατί αυτός είναι ο μόνος δρόμος στον οποίο θα μπορούμε να σώσουμε εαυτούς και αλλήλους.
Σε αυτήν την απέραντη ομίχλη λοιπόν που υπάρχει σ’ αυτό το κράτος, υπάρχουν μερικά πράγματα που μπορεί να τα σώσουν. Είμαι πολίτης Ημαθίας, αλλά πόσο χαρά έχω να λέω πια ότι είμαι και πολίτης Καστελορίζου και πολίτης Στρογγύλης και πολίτης Ζουράφας. Λοιπόν, εκεί πρέπει να δούμε ότι το μέλλον είναι στην ΑΟΖ.
Έχω πληροφορίες ότι θα φέρετε νέα νομοσχέδια σύντομα. Μακάρι! Στην ΑΟΖ είναι η λύση, στην περήφανη ΑΟΖ, για να μην έχουμε προβλήματα ποτέ και με κανέναν. Να ξέρετε ότι η ομίχλη έτσι όπως άγεται και φέρεται μες το Κοινοβούλιο, είναι κάτι το οποίο μεθοδεύεται από κάποιους συγκεκριμένους παράγοντες. Θέλω να δηλώσω και απ’ αυτό το Βήμα ότι προσωπικά εδώ, σ’ αυτόν το δρόμο, δεν με έφερε καμμία κεντροαριστερά και καμμία κεντροδεξιά. Δεν με αφορούν αυτά τα πράγματα. Οι στρατιώτες που πήγαν στην Πίνδο το ’40 δεν πήγαν γιατί ήταν κεντροδεξιοί ή κεντροαριστεροί. Πήγαν γιατί είχαν ένα όραμα, πήγαν υπέρ βωμών και εστιών. Και εδώ είμαστε και πάλι! Εδώ είμαστε!
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Ένα λεπτό, κύριε Πρόεδρε να τελειώσω τη φράση μου.
Δεν με αφορούν, λοιπόν, ούτε οι κεντροδεξιές ούτε οι κεντροαριστερές. Με αφορά ένα πράγμα. Αυτή η ομίχλη για να είναι ανεκτή θα πρέπει να αποδεχτούμε και να συμφωνήσουμε όλοι μαζί ότι ομίχλη μπορεί να προκληθεί μόνο από εκείνο το τσιγάρο του Σολωμού Σολωμού πάνω στον ιστό που ανέβηκε με μαγκιά, με περηφάνια και είπε «Όχι, θα την κατεβάσω τη σημαία»!
(Χειροκροτήματα από την πτέρυγα των Ανεξαρτήτων Ελλήνων)
Μόνον αυτήν την ομίχλη εγώ μπορώ να ανεχτώ.
Σας ευχαριστώ.
(Χειροκροτήματα από την πτέρυγα των Ανεξαρτήτων Ελλήνων)</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Το λόγο έχει η κ. Χρυσούλα-Μαρία Γιαταγάνα.</ChairmanSpeech>
<Speech><Parlmember>ΧΡΥΣΟΥΛΑ-ΜΑΡΙΑ ΓΙΑΤΑΓΑΝΑ</Parlmember>: Μετά τη συγκλονιστική τοποθέτηση του συναδέλφου κ. Γιοβανόπουλου, πώς μπορεί να μιλήσει κανείς; Μας έδωσε όλο το περίγραμμα μέσα στο οποίο πρέπει εδώ μέσα να κινούμεθα, κύριε Υπουργέ, και το έδωσε με τον πλέον γλαφυρό και τον πλέον σωστό, πατριωτικό τρόπο.
Μας εξέφρασε τις αγωνίες αυτού του λαού που τον έχουν στείλει αυτή τη στιγμή στο βάραθρο, αυτού του λαού που στερείται την τροφή του κατά ποσοστό 31%, στερείται τα φάρμακά του, τα παιδιά του πηγαίνουν στο σχολείο και λιποθυμάνε, ο ίδιος αυτοκτονεί, έχουμε 3.500 αυτοκτονίες και εμείς εδώ φέρνουμε πράξεις νομοθετικού περιεχομένου λες και δεν είμαστε όλοι εδώ για να νομοθετήσουμε, για να δούμε πώς θα σώσουμε αυτό το λαό, πώς θα κάνουμε κάτι. Μας λέτε συνέχεια ότι εδώ αντιμετωπίζουμε μία έκτακτη ανάγκη. Λες και δεν το ξέρετε, λες και δεν το γνωρίζουμε όλοι ότι αντιμετωπίζουμε μία έκτακτη ανάγκη. 
Έρχεστε εδώ και μας λέτε ότι επειδή αντιμετωπίζουμε έκτακτη ανάγκη, εμείς καταργούμε και τη δημοκρατία. Γιατί αυτό κάνετε. Τον κοινοβουλευτισμό τον έχετε καταργήσει ουσιαστικά. Νομοθετείτε μόνοι σας, αλλά δεν σας έδωσε αυτό το δικαίωμα ο λαός! Κατ’ αρχάς  παραπλανήσατε το λαό τάζοντάς του, όπως και ο κ. Παπανδρέου, λαγούς με πετραχήλια. Δεκαοκτώ σημεία! Ποιο σημείο απ’ αυτά τηρήσατε, έστω και ένα; Ποιο σημείο; Τον παραπλανήσατε.
Και τώρα, λοιπόν, μας φέρνετε να κυρώσουμε μία συμφωνία την οποία είχε υπογράψει ο αλήστου μνήμης Γιώργος Παπανδρέου, τον οποίο εντός ολίγου, εφόσον δείτε ότι όντως ευθύνεται για τα μνημόνια και την έκτακτη αυτή κατάσταση που μας έφερε εδώ, θα πρέπει να τον δικάσετε, κατόπιν των δύο μηνύσεων που έχουν έρθει στη Βουλή –σας το είπα και πιο μπροστά- και τις οποίες πρέπει να εξετάσουμε. 
Ξέρετε τι μας λέτε κύριοι Υπουργοί; Μας λέτε –έχει βγει μια γνωμοδότηση και μας τη μοιράσατε- ότι ναι μεν κατά το άρθρο 86 παράγραφος 1 του Συντάγματος ασκείτε εσείς οι ίδιοι καθήκοντα εισαγγελέα, δεν έχετε όμως το δικαίωμα….</Speech>
<Speech><Parlmember>ΠΑΝΑΓΙΩΤΗΣ ΜΗΤΑΡΑΚΗΣ</Parlmember> (Υφυπουργός Ανάπτυξης, Ανταγωνιστικότητας, Υποδομών, Μεταφορών και Δικτύων): Πού αναφέρεστε;</Speech> 
<Speech><Parlmember>ΧΡΥΣΟΥΛΑ-ΜΑΡΙΑ ΓΙΑΤΑΓΑΝΑ</Parlmember>: Σας παρακαλώ μη με διακόπτετε. Να σας πω, κύριε Υπουργέ, πού αναφέρομαι. Κατ’ αρχάς στην τροπολογία…</Speech>
<Speech><Parlmember>ΠΑΝΑΓΙΩΤΗΣ ΜΗΤΑΡΑΚΗΣ</Parlmember> (Υφυπουργός Ανάπτυξης, Ανταγωνιστικότητας, Υποδομών, Μεταφορών και Δικτύων): Πού αναφέρεστε;</Speech>
<Speech><Parlmember>ΧΡΥΣΟΥΛΑ-ΜΑΡΙΑ ΓΙΑΤΑΓΑΝΑ</Parlmember>: Έπρεπε να ντρέπεστε. Μας μιλάτε κιόλας και μας διακόπτετε. Αναφέρομαι στην κύρωση. Δεν ντρέπεστε και χαμογελάτε κιόλας. Τα έχετε φτιάξει τόσο ωραία! Γελάστε κιόλας. «Γελά ο μωρός καν τι μη γελοίον ει».
(Χειροκροτήματα από την πτέρυγα των Ανεξαρτήτων Ελλήνων)</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Όχι, τέτοια. Ανακαλέστε κυρία Γιαταγάνα. Κακώς σας διέκοψε ο Υπουργός αλλά και εσείς κακώς είπατε αυτή τη φράση.</ChairmanSpeech>
<Speech><Parlmember>ΧΡΥΣΟΥΛΑ-ΜΑΡΙΑ ΓΙΑΤΑΓΑΝΑ</Parlmember>: Μα, με ρωτάει και διακόπτει; Εγώ απαντώ με όποια φράση αρμόζει.</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Η διακοπή ήταν απαράδεκτη αλλά αυτό δεν σημαίνει ότι θα απαντήσετε με αυτόν τον τρόπο.</ChairmanSpeech> 
<Speech><Parlmember>ΧΡΥΣΟΥΛΑ-ΜΑΡΙΑ ΓΙΑΤΑΓΑΝΑ</Parlmember>: Θα απαντήσω με τον τρόπο που ξέρω εγώ. Εγώ έχω το δικαίωμα ομιλίας, εγώ απαντάω και αναλαμβάνω την ευθύνη των λεγομένων μου.
Εγώ λοιπόν, αναφερόμουν όχι στις «ντροπολογίες» που φέρατε, γιατί με τον τρόπο που τις φέρατε ντροπολογίες είναι. Το ξεκαθαρίζω για να ξεμπλέκουμε από αυτό το θέμα. 
Την πρώτη τροπολογία θα την ψηφίσουμε παρ’ όλο που είναι «ντροπολογία», παρ’ όλο που δεν έχει καμμία σχέση με την κύρωση της συμφωνίας αυτής του μνημονίου συνεργασίας όπως έρχεται αντί για να είναι νομοθέτημα. Δεν έχει καμμία σχέση με αυτό. Θα την ψηφίσω όμως γιατί εμείς δεν δεχόμαστε να παραγραφούν οφειλές προς το ελληνικό δημόσιο που έχει τόση ανάγκη για είσπραξη επειδή οι προηγούμενες κυβερνήσεις, οι δικές σας και του ΠΑΣΟΚ, δεν έκαναν τον καθήκον τους να εισπράξουν τους φόρους που έπρεπε να εισπράξουν. 
Ως προς τη δεύτερη τροπολογία, λέω «παρούσα». Πάλι δεν έρχεται με σωστό τρόπο και δεν μπορώ να γνωρίζω τι κρύβεται από πίσω αφού ψευδώς βεβαιώνεται ότι συνεκλήθησαν οι αρμόδιοι φορείς και λάβατε υπ’ όψιν την γνώμη τους. Εφόσον λοιπόν δεν έχετε λάβει τη γνώμη των φορέων –αναφέρομαι ως προς το χρόνο υποβολής των αιτήσεων για χρηματοδότηση από το ΕΣΠΑ- εγώ δηλώνω παρούσα. 
Όσον αφορά τώρα την πρώτη, για την κύρωση συμπληρώνω και ολοκληρώνω την τοποθέτηση που έκανα προηγουμένως και λέω το εξής. Πώς θα παταχθεί η διαφθορά εάν δεν τιμωρηθούν αυτοί που μας έφεραν στο μνημόνιο και οδήγησαν το λαό μας σ’ αυτό το χάλι που τον έχουν οδηγήσει; Πάτε σε καφενεία, μπείτε σε αυτά αν τολμάτε, μπείτε σε λεωφορεία εάν τολμάτε, να δείτε τι λέει ο λαός. Τιμωρήστε αυτούς που μας έφεραν εδώ. Και εμείς όλοι λέμε «τιμωρήστε τους, καθίστε τους στο σκαμνί και δικάστε τους ως ο νόμος και το Σύνταγμα ορίζει». Εσείς όμως δεν θέλετε. Έτσι καταπολεμάται η διαφθορά. Δεν μπορεί να σύρεται στο εδώλιο του κατηγορουμένου κάποιος ο οποίος οφείλει 3.000 και 5.000 απλήρωτες εισφορές στο δημόσιο γιατί δεν έχει να τις πληρώσει. Αναφέρεται ότι εκατομμύρια έχουν εξαχθεί στο εξωτερικό και υπάρχουν λογαριασμοί στο εξωτερικό. Δεν ξέρω αν ισχύει. Θα το δείτε αυτό όταν συσταθεί εξεταστική επιτροπή, εάν εσείς την ψηφίσετε. Εάν θέλετε να τους τα χαρίσετε πάλι, χαρίστε τα. Θα είστε υπεύθυνοι και υπόλογοι όλοι απέναντι στον ελληνικό λαό.
Ευχαριστώ πολύ.
(Χειροκροτήματα από την πτέρυγα των Ανεξαρτήτων Ελλήνων)</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Το λόγο έχει η κ. Γιαννακάκη.</ChairmanSpeech> 
<Speech><Parlmember>ΜΑΡΙΑ ΓΙΑΝΝΑΚΑΚΗ</Parlmember>: Ευχαριστώ, κύριε Πρόεδρε.
Κύριε Υπουργέ, αγαπητοί συνάδελφοι, αναρωτιόμαστε σήμερα αν υπάρχει διαφθορά στην Ελλάδα. Πέρα από την έκθεση του ΟΑΣΑ και την έκθεση του κ. Ρακιντζή, του Επιθεωρητή Δημόσιας Διοίκησης, στις οποίες αναφέρθηκε εκτενώς ο εισηγητής μας κ. Αναγνωστάκης, θέλω να επικεντρώσουμε την προσοχή μας και στην έκθεση της GRECO, της Επιτροπής κατά της διαφθοράς του Συμβουλίου της Ευρώπης η οποία τα πέντε τελευταία χρόνια έχει απευθύνει στην Ελλάδα σειρά από συστάσεις. Επειδή δεν μπήκαμε στον κόπο ως ελληνική Κυβέρνηση να απαντήσουμε σε καμμία απ’ αυτές, δυστυχώς πριν από πέντε μήνες μας έβαλε σε επιτήρηση. Για το συγκεκριμένο θέμα εμείς ως Δημοκρατική Αριστερά έχουμε υποβάλει και επίκαιρη ερώτηση.
Από κει και πέρα αναρωτιέμαι και για κάτι άλλο: Πώς θα αισθανόταν ο Εσθονός πολίτης αν σήμερα άκουγε αυτό το κρεσέντο κατηγοριών απέναντι σε μία μικρή χώρα με ιστορία, με μια διαδρομή, μ’ έναν πολιτισμό που έχει δώσει τόσα πράγματα στην Ευρώπη και σ’ όλο τον κόσμο, όπως βέβαια και κάθε άλλη χώρα; Δεν υπερασπίζομαι την Εσθονία περισσότερο απ’ ό,τι θα υπερασπιζόμουν την οποιαδήποτε άλλη χώρα.</Speech>
<Speech><Parlmember>ΒΑΣΙΛΕΙΟΣ ΚΑΠΕΡΝΑΡΟΣ</Parlmember>: Τα ανακοινώνουν στην Ελλάδα…</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Γιατί διακόπτετε, κύριε συνάδελφε; Παρακαλώ, κυρία Γιαννακάκη, μην απαντάτε.
Συνεχίστε, κυρία συνάδελφε.</ChairmanSpeech>
<Speech><Parlmember>ΜΑΡΙΑ ΓΙΑΝΝΑΚΑΚΗ</Parlmember>: Ακούστηκε ακόμα ότι η Εσθονία είναι ο «παράδεισος» της CIA και αναρωτιέμαι από πού προκύπτει αυτό. Μετά από τετράχρονη έρευνα που έκανε πάλι το Συμβούλιο της Ευρώπης με τέσσερεις εισηγητές του από την κοινοβουλευτική συνέλευση, δεν βγήκε ούτε ίχνος, ούτε υπόνοια για οποιαδήποτε ανάμειξη της Εσθονίας στα κέντρα κράτησης της CIA. Αντίθετα, υπήρξαν βάσιμα στοιχεία για άλλες τρεις χώρες που αυτήν τη στιγμή δεν τις αναφέρω γιατί δεν είναι αυτό το θέμα συζήτησης. 
Αναρωτιέμαι: Το να κατηγορούμε έτσι μία χώρα κατά πόσο είναι αριστερό, κατά πόσο είναι χριστιανικό;
Όσον αφορά στο συγκεκριμένο νομοσχέδιο, ειπώθηκε ότι θα μπορούσε ως διακρατική συμφωνία να μην περάσει από τη Βουλή. Νομίζω ότι είναι θετικό το ότι περνάει από τη Βουλή, όπως είναι θετικό ότι και άλλες οδηγίες περνάνε από τη Βουλή και δεν ακολουθείται ο συνήθης τρόπος που ήταν η ενσωμάτωσή τους στο εσωτερικό δίκαιο μέσω προεδρικών διαταγμάτων. Υπάρχει κανείς που θα διαφωνήσει σ’ αυτό;
Η κύρωση της συμφωνίας μεταξύ Ελλάδας και Εσθονίας είναι ένα σημαντικό βήμα με σημαντικές ωφέλειες και για τις δύο χώρες. Η μετάδοση της εμπειρίας σε νέες διοικητικές πρακτικές που αποσκοπούν στην αναδιοργάνωση, στην αποκέντρωση του κρατικού μηχανισμού και στον καλύτερο συντονισμό και προγραμματισμό και στην καλύτερη λειτουργία της Κυβέρνησης, του Κοινοβουλίου, της τοπικής αυτοδιοίκησης και όλων των κρατικών υπηρεσιών, μόνο σε αποδοχή της συγκεκριμένης συμφωνίας μπορεί να οδηγήσει. Η Ελλάδα γίνεται κοινωνός εφαρμοσμένης πλέον πολιτικής της ηλεκτρονικής διακυβέρνησης σε πραγματικές συνθήκες. 
Με την περαιτέρω ανάπτυξη σ’ αυτήν την κατεύθυνση τονώνουμε την εξωστρέφεια της ελληνικής διοίκησης, την κάνουμε πιο ανοικτή στους πολίτες, αυξάνουμε την παραγωγικότητά της, εξοικονομούμε πόρους και ανθρώπινο δυναμικό, στηρίζουμε την υγιή επιχειρηματικότητα, μειώνουμε τη γραφειοκρατία και αναδεικνύουμε την καινοτομία ως μέτρο ποιότητας ζωής. 
Η ανταλλαγή των εμπειριών με μία χώρα όπως η δική μας με τη γραφειοκρατία να είναι τρόπος του διοικείν –αν όχι τρόπος του ζην- αποτελεί πρόκληση προσαρμογής και εφαρμογής των πρακτικών της ηλεκτρονικής διακυβέρνησης. Είναι εξαιρετικά ενδιαφέρον να διδαχθούν τα στελέχη της Δημόσιας Διοίκησής μας από την εσθονική εμπειρία τον τρόπο με τον οποίο έγινε η μετάβαση από μία σοβιετικού τύπου οργάνωση κράτους σ’ ένα σύγχρονο ευρωπαϊκό κράτος με σκανδιναβικές καταβολές. 
Θα μου πείτε ότι οι συνθήκες στην Εσθονία είναι πολύ διαφορετικές. Είναι ένας πληθυσμός στο 1/10 του δικού μας, με διαφορετικό γεωγραφικό ανάγλυφο, με μία κοινωνία που είναι έτοιμη να αφήσει οτιδήποτε πίσω της προκειμένου να ανταπεξέλθει στις ευρωπαϊκές προκλήσεις.
Αντίθετα, στη δική μας χώρα οι τομές θα πρέπει κάθε φορά να επανεκτιμώνται και να τίθενται υπό αμφισβήτηση, ειδικά σε περιόδους κρίσης όπως η σημερινή.
Η έλλειψη της διαφάνειας είναι το πρωτεύον διακύβευμα της ηλεκτρονικής διακυβέρνησης, γιατί είναι και η κινητήριος δύναμή της.
Η υπό συζήτηση συμφωνία αποτελεί, επίσης, μία εξαιρετική ευκαιρία περαιτέρω ανάπτυξης των διμερών σχέσεων. Οι συναλλαγές με την Εσθονία είναι μικρές. Σε συνολικό αριθμό ανέρχονται περίπου στα 14.000.000 ευρώ. Η τουριστική κίνηση εκατέρωθεν είναι μικρή, με περισσότερους Εσθονούς τουρίστες, γύρω στις είκοσι χιλιάδες, ενώ μόνο δυόμισι χιλιάδες Έλληνες ταξιδεύουν στην Εσθονία.
Οι ελληνικές επενδύσεις σε ακίνητα, λιανικό και χονδρικό εμπόριο και χρηματιστηριακές συναλλαγές, ανέρχονται στα 7.000.000 ευρώ περίπου, ενώ οι εσθονικές γύρω στις 600.000. Οπότε, η εν θέματι σύμβαση είναι μία ευκαιρία περαιτέρω ανάπτυξης των εμπορικών συναλλαγών.
Το οικονομικό επίπεδο της Εσθονίας είναι ανάλογο με το σημερινό δικό μας. Αν σκεφτεί κανείς ότι με διπλάσιο σχεδόν πληθυσμό από την Κύπρο, οι εξαγωγές μας σε αυτήν ανέρχονται σε περίπου 1.500.000.000 ευρώ, σε σχέση με τις άλλες δύο Βαλτικές χώρες, όπου συνολικά όλες μαζί αριθμούν επτά εκατομμύρια κατοίκους, με τις οποίες, επίσης, έχουμε ελάχιστες συναλλαγές σε σχέση με τις υπόλοιπες χώρες της Ευρωπαϊκής Ένωσης, αυτό κάνει φανερό ότι οι διμερείς σχέσεις –ειδικά σε θέματα τεχνογνωσίας- μόνο θετικά μπορούν να αποτιμηθούν.
Αναφορικά με τις δύο τροπολογίες:
Όσον αφορά την τροπολογία για την παράταση των προθεσμιών παραγραφής, που έληγαν εντός των ετών 2012 και 2013 και οι οποίες αφορούν σε δημόσια έσοδα, μέχρι τις 31 Δεκεμβρίου του 2013, θεωρούμε ότι πρέπει να γίνει δεκτή, διότι έτσι διασφαλίζεται η απρόσκοπτη είσπραξή τους.
Αναφορικά με την τροπολογία του ΣΥΡΙΖΑ – Ενωτικού Κοινωνικού Μετώπου, η οποία αφορά εργαζόμενους του ΙΚΑ: από τη στιγμή που υπάρχει και δικαστική απόφαση, μόνο αποδεκτή μπορεί να γίνει, γιατί έτσι εξασφαλίζεται και η ασφάλεια δικαίου για τους πολίτες.
Σας ευχαριστώ.
(Χειροκροτήματα από την πτέρυγα της Δημοκρατικής Αριστεράς)</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Κυρίες και κύριοι συνάδελφοι, πριν δώσω το λόγο στον κ. Μαριά, θα ήθελα να ανακοινώσω στο Σώμα ότι από τα άνω δυτικά θεωρεία παρακολουθούν τη συνεδρίαση, αφού ξεναγήθηκαν στην έκθεση της αίθουσας «ΕΛΕΥΘΕΡΙΟΣ ΒΕΝΙΖΕΛΟΣ» και ενημερώθηκαν για την ιστορία του κτιρίου και τον τρόπο οργάνωσης και λειτουργίας της Βουλής, τριάντα δύο μαθητές και μαθήτριες και δύο εκπαιδευτικοί από το 3ο Γυμνάσιο Ναυπάκτου.
Η Βουλή τούς καλωσορίζει.
(Χειροκροτήματα)
Το λόγο έχει ο Βουλευτής κ. Επαμεινώνδας Μαριάς για οκτώ λεπτά.
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Κύριε Πρόεδρε, κύριε Υπουργέ, κύριοι Βουλευτές, κατ’ αρχάς θα πω ότι ήμουν –όπως και μερικοί άλλοι- στην Επιτροπή Οικονομικών Υποθέσεων. Έτσι όπως εξελίσσονται οι καταστάσεις ούτε εδώ μπορούμε να τοποθετηθούμε, ούτε στις επιτροπές. Καλό είναι να υπάρξει μία ρύθμιση, γιατί δεν είναι δυνατόν να υπάρχει συμμετοχή μας.
Εγώ θα σας διαβάσω το εξής: Σχέδιο νόμου: «Κύρωση του μνημονίου κατανόησης…». Εκεί θα μείνω. Άρθρο 28-1 του Συντάγματος. Και για να μην υπάρχει αμφιβολία, όταν λέει «μνημόνιο κατανόησης» είναι «memorandum of understanting». Δηλαδή, τα μνημόνια έρχονται στη Βουλή και κυρώνονται προκειμένου να είναι νόμιμα. Ποιο μνημόνιο –το μοναδικό!- δεν έχει έρθει να κυρωθεί στη Βουλή; Το γνωστό μνημόνιο, αυτό το οποίο έχει ισοπεδώσει τη χώρα!
(Χειροκροτήματα από την πτέρυγα των Ανεξαρτήτων Ελλήνων)
Να, λοιπόν, η καταστρατήγηση η αντισυνταγματική. Διότι το μνημόνιο, με το ν. 3847, μετά την πρώτη εφαρμογή του, δεν κυρώνεται πλέον. Είναι η εξουσιοδότηση που έδωσε η Βουλή στον εκάστοτε Υπουργό Οικονομικών να υπογράφει…</ChairmanSpeech>
<Speech><Parlmember>ΒΑΣΙΛΕΙΟΣ ΚΑΠΕΡΝΑΡΟΣ</Parlmember>: Ο Παπακωνσταντίνου.
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Ο Παπακωνσταντίνου. Και τους εν συνεχεία. Διότι υπογράφουν και οι υπόλοιποι.</Speech>
<Speech><Parlmember>ΒΑΣΙΛΕΙΟΣ ΚΑΠΕΡΝΑΡΟΣ</Parlmember>: Πες το όνομα, να καταγραφεί. Ο Παπακωνσταντίνου!</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Επειδή είναι από το κόμμα σας, δεν σημαίνει ότι μπορείτε να τον διακόπτετε.
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: …εξουσιοδότηση μετά από πρόταση – εισήγηση του Υπουργού Οικονομικών, του κ. Παπακωνσταντίνου, να εξουσιοδοτηθεί αυτός από τη Βουλή ως Υπουργός Οικονομικών να υπογράφει.
Όλα τα μνημόνια μετά το πρώτο, δεν έχουν κυρωθεί από τη Βουλή. Δεν έχουν καν έρθει, σύμφωνα με τον ν.3847, προς ενημέρωση και συζήτηση.
Συζητούμε εδώ δηλαδή το οποιοδήποτε μνημόνιο και το κυρώνουμε, το οποίο έχει ελάχιστη σημασία και το κυρίαρχο στοιχείο βάσει του οποίου λειτουργεί η χώρα στον διεθνή οικονομικό έλεγχο δεν έχει έρθει από το Μάιο και μετά. Να, η διγλωσσία, να η αντίφαση, να η παρανομία, να η αντισυνταγματικότητα. Και αυτό απευθύνεται και προς το Συμβούλιο Επικρατείας, το οποίο τι είπε; Είπε ότι το μνημόνιο δεν είναι διεθνής σύμβαση, όπως ισχυριζόμασταν εμείς οι αιτούντες, οι προσφεύγοντες και χρειάζεται κύρωση. Δεν χρειάζεται κύρωση. Όταν τους είπαμε ότι χιλιάδες μνημόνια στη Βουλή κυρώνονται γιατί όχι και εκείνο περί άλλα τύρβαζαν. Αυτά, όμως, θα τα βρούμε, διότι εγώ προσωπικά ως προσφεύγων, ως έχοντας ασκήσει αίτηση ακυρώσεως έχω πλέον απευθυνθεί με προσφυγή στο Δικαστήριο Ανθρωπίνων Δικαιωμάτων στο Στρασβούργο και έτσι λοιπόν θα δούμε ποιος έχει δίκιο εκεί πέρα.
Τώρα μιλάμε για διαφθορά. Μπορεί να παταχθεί η διαφθορά όταν δύο συγκεκριμένα κόμματα, ΠΑΣΟΚ και Νέα Δημοκρατία, έχουν κατηγορηθεί -υπάρχουν μαρτυρίες, έχουν ξεκινήσει δικαστικές διαδικασίες-  ότι έχουν πάρει σακούλες από τη «SIEMENS»; Μπορεί να λειτουργήσει δημοκρατία; Για ποια διαφθορά λέτε; Τι διαφθορά; Πως θα μας ενημερώσουν οι Εσθονοί;
(Χειροκροτήματα από την πτέρυγα των Ανεξαρτήτων Ελλήνων)
Για να ξεκινήσει η πάταξη της διαφθοράς τα δύο αυτά κόμματα πλέον πρέπει να ελεγχθούν, όχι ο Τσουκάτος, τα κόμματα ως νομικά πρόσωπα, ΠΑΣΟΚ και Νέα Δημοκρατία, που τώρα ετοιμάζονται να αλλάξουν και όνομα επειδή χρωστάνε πάνω από 250 εκατομμύρια στις τράπεζες, να αλλάξουν και ΑΦΜ και να γίνουν ο νέος Πανιώνιος που δεν χρωστάει για να παίξει στο πρωτάθλημα ξανά. 
(Χειροκροτήματα από την πτέρυγα των Ανεξαρτήτων Ελλήνων)
Αυτή είναι η πραγματικότητα. Επομένως, τι μας λέτε τώρα για διαφθορά και θα πάμε στην Εσθονία να μας τα πουν και να μας εξηγήσουν. 
Ακούστε. Στην Εσθονία πήγα παλιά όταν ήμουν στο Ευρωπαϊκό Κέντρο Δημόσιας Διοίκησης και έκανα κατάρτιση εκεί στους ανθρώπους και είδα τι ικανότητες έχουν. Προσέξτε όμως. Υπάρχει μια ρωσόφωνη κοινότητα πάνω από 20% του πληθυσμού που είναι εκτός νόμου. Αυτή είναι η χώρα που λέτε, η Εσθονία. 
Τώρα επειδή ήμουν και στο Εθνικό Κέντρο Δημόσιας Διοίκησης εγώ θα σας πιάσω εδώ, κύριε Υπουργέ, να σας πω τι λέτε. Θέλετε να φέρετε τους Εσθονούς που είναι ικανοί; Ωραία. Εμείς λέμε όχι, αλλά αφού τους φέρνετε γιατί θα πηγαίνουν οι δικοί μας δημόσιοι υπάλληλοι να κάνουν κατάρτιση στην Εσθονία, να μένουν στα ξενοδοχεία εκεί, να πληρώνουμε με έξοδα του ΕΣΠΑ αεροπορικά εισιτήρια; Γιατί τα σεμινάρια θα διοργανώνονται εκεί και όχι εδώ; 
Γιατί δεν κάνετε αυτά που έκανα εγώ όταν ήμουν τότε μαζί μ’ άλλους; Φέρναμε τα στελέχη του Ινστιτούτου Δημόσιας Διοίκησης του Ευρωπαϊκού του Μάαστριχτ και οι υπάλληλοι ήταν εκεί και είχαμε χιλιάδες ανθρώπους που κάναμε κατάρτιση. Δεν πληρώναμε λεφτά για αεροπορικά εισιτήρια, γεύματα και τα υπόλοιπα.
Αυτά τα λέτε μέσα στο άρθρο 3. Τα λέτε στο άρθρο 4. Λέτε ότι θα γίνεται η κατάρτιση στην Εσθονία, ότι θα γίνονται τα σεμινάρια στην Εσθονία. Δηλαδή με λεφτά του ΕΣΠΑ -που δεν μας λέτε πόσα- αντί να μείνει η προστιθέμενη αξία εδώ, αντί να μείνει το χρήμα εδώ, αντί να δουλέψουν εδώ, θα τα στείλουμε έξω. Αυτό είναι επί της τεχνικής στήριξης της υπόθεσης.
Προχθές ήσασταν επάνω στην επιτροπή και συζητήσαμε για την ηλεκτρονική διακυβέρνηση. Αυτή η γνώση και τα ποσά γιατί πρέπει να δοθούν στους Εσθονούς και να μην μείνουν ως τεχνική στήριξη και προστιθέμενη αξία στην Ελλάδα σε συνεργασία με πανεπιστήμια; Δεν μας το λέτε. Και πόσο θα στοιχίσει αυτό; Δεν το λέτε. 
Θα αναφερθώ τώρα στις τροπολογίες. Υπάρχει αυτήν τη στιγμή ένα κυρίαρχο πρόβλημα που αφορά τους υπαλλήλους που απολύονται από το ΙΚΑ, αυτούς οι οποίοι με διαδικασίες ενώ είχαν διαγωνιστεί για την ΑΤΕ τους στείλατε στο ΙΚΑ. Γιατί; Γιατί είχε προαποφασιστεί ότι η ΑΤΕ πάει για ξεπούλημα, γι’ αυτό και τους βάλατε στο ΙΚΑ και αυτοί του ΙΚΑ έμειναν απ’ έξω. Εδώ μετά από παρέμβαση Βουλευτών είχε δεσμευτεί ο Υπουργός Εργασίας, ο Υφυπουργός ότι θα λύσει το θέμα. Που είναι η τροπολογία; Που είναι η επίλυση του θέματος; 
Σήμερα κοινοποιήθηκε η ακυρωτική απόφαση 2303/12 του Διοικητικού Εφετείου Αθηνών και απολύονται αυτοί  που είχατε πει ότι θα τους τακτοποιήσατε. Βεβαίως, υπάρχει το δίκαιο αίτημα αυτών που πέρασαν στο διαγωνισμό και είναι απέξω.
Αυτή είναι η φανταστική ελληνική πολιτεία. Πώς φαίνεται, λοιπόν, στον κόσμο αυτήν τη στιγμή που το ΙΚΑ έχει ανάγκες, να μην βγαίνουν οι συντάξεις, να μην στηρίζονται οι ασφαλιζόμενοι στο ΙΚΑ; 
Πρόταση: Φέρτε τώρα άμεσα ρύθμιση ή αποδεχθείτε την τροπολογία που σας κατέθεσαν οι συνάδελφοι του ΣΥΡΙΖΑ. Εγώ προσωπικά στο Ηράκλειο είχα δεχθεί υπαλλήλους κι από τις δύο περιπτώσεις που ήρθαν και με βρήκαν και δεσμευτήκαμε να το θέσουμε. 
Η θέση των Ανεξάρτητων Ελλήνων είναι: Ρύθμιση τώρα, τέτοια που να διασφαλίζει και αυτούς που έπρεπε να έχουν προσληφθεί και οι μνημονιακές ρυθμίσεις τους αφήνουν απέξω, αλλά και αυτοί που είναι μέσα και δεν έφταιγαν γιατί τους πήρατε από την ΑΤΕ και τους πήγατε στο ΙΚΑ να παραμείνουν στη θέση τους. Φέρτε τη ρύθμιση τώρα όμως, αλλιώς έχετε πολιτική ευθύνη, διότι κοινοποιούνται οι απολύσεις στους υπαλλήλους. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
 Παρακαλώ την ανοχή σας, κύριε Πρόεδρε. 
Για τη φοροδιαφυγή τι να πούμε; Τελειώνει και ο χρόνος άλλωστε. Δεν γίνεται καμμία σοβαρή δουλειά. Μας τα είπε και ο Υπουργός και βεβαίως κινδυνεύουν να παραγραφούν πάρα πολλές υποθέσεις. Εμείς είπαμε την άποψη μας στο θέμα αυτό, θα τη στηρίξουμε με βαριά καρδιά γιατί κάποτε υπάρχει και η έννοια της παραγραφής, γι’ αυτό υπάρχει, αλλά πρέπει να βάλετε θέμα σοβαρό με τη φοροδιαφυγή και όχι να κάνετε επιθέσεις στους μισθωτούς και τους συνταξιούχους. 
Ευχαριστώ.</ChairmanSpeech> 
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Ολοκληρώθηκε ο κύκλος των ομιλητών. Εισερχόμεθα στις ομιλίες των Κοινοβουλευτικών Εκπροσώπων.</ChairmanSpeech> 
<Speech><Parlmember>ΤΕΡΕΝΣ-ΣΠΕΝΣΕΡ-ΝΙΚΟΛΑΟΣ ΚΟΥΪΚ</Parlmember>: Κύριε Πρόεδρε, παρακαλώ το λόγο.</Speech> 
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Μισό λεπτό, κύριε Κουίκ, να δούμε αν είναι και οι άλλοι με τη σειρά, κατά τα πρεσβεία.</ChairmanSpeech>
<Speech><Parlmember>ΤΕΡΕΝΣ-ΣΠΕΝΣΕΡ-ΝΙΚΟΛΑΟΣ ΚΟΥΪΚ</Parlmember>: Δεν υπάρχει ενδιαφέρον, κύριε Πρόεδρε.</Speech> 
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Να κοιτάξω τη σειρά, κύριε Κουΐκ.
Ορίστε, έχετε το λόγο, κύριε Κουίκ, για οκτώ λεπτά.</ChairmanSpeech> 
<Speech><Parlmember>ΤΕΡΕΝΣ-ΣΠΕΝΣΕΡ-ΝΙΚΟΛΑΟΣ ΚΟΥΪΚ</Parlmember>: Ευχαριστώ πολύ, κύριε Πρόεδρε.  Πλούσιος χρόνος.</Speech> 
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Αν θέλετε λιγότερο, δεν έχει αντίρρηση το Προεδρείο.</ChairmanSpeech> 
<Speech><Parlmember>ΤΕΡΕΝΣ-ΣΠΕΝΣΕΡ-ΝΙΚΟΛΑΟΣ ΚΟΥΪΚ</Parlmember>: Ευχαριστώ πολύ, κύριε Πρόεδρε.
Κύριε Πρόεδρε, αναρωτιέμαι πράγματι αν οι Εσθονοί θα μας κάνουν πιο εξειδικευμένους και στον κανιβαλισμό μεταξύ των εργαζομένων, γιατί αυτό που συμβαίνει με το θέμα του ΙΚΑ είναι ότι η μία κοινωνική ομάδα, δηλαδή εκείνοι που προσελήφθησαν στην ΑΤΕ και πήγαν στο ΙΚΑ, έχουν αντιμέτωπους εκείνους οι οποίοι θέλουν κι αυτοί το δικαίωμα της δουλειάς και που είχαν δώσει εξετάσεις για το ΙΚΑ. Οι μεθοδεύσεις αυτές έχουν βάλει σε σύγκρουση ανθρώπους που θα μπορούσαν να δουλεύουν αρμονικά μέσα σε μία δημόσια υπηρεσία και οι οποίοι τώρα είναι σπασμένοι στα δύο κι ο ένας συγκρούετε με τον άλλο. Αυτό καταφέραμε να κάνουμε σαν ελληνικό κράτος. 
Κύριε Υπουργέ, πραγματικά αναρωτιέμαι, χρειαζόμαστε τους Εσθονούς για να μάθουμε το πώς θα μεθοδεύουμε μέσω της διαθεσιμότητας τις απολύσεις, πώς θα μεθοδεύουμε μέσω των οριζοντίων περικοπών ΔΕ και αύριο αορίστου χρόνου τις απολύσεις των εργαζομένων στην τοπική αυτοδιοίκηση αλλά και στα πανεπιστήμια; 
Πρόσφατα επισκέφθηκα το Πανεπιστήμιο της Σάμου. Μάλιστα με κάλεσαν και οι υπάλληλοι εκεί και οι διδάσκαλοι και οι φοιτητές. Το θεώρησα εξαιρετικά τιμητικό, σ’ αυτές τις εποχές όπου ένας Βουλευτής δεν τολμάει ούτε κατώφλι πανεπιστημίου να διαβεί, να μπω μέσα και να συζητήσω μαζί τους. Με κάλεσαν. Κι όταν έφευγα, κύριε Υπουργέ, επειδή έχει μπει σ’ αυτήν τη διαδικασία διαθεσιμότητας-απόλυσης και το προσωπικό, όπως ξέρετε, των ΑΕΙ, μία κυρία με περίμενε στην πόρτα για να μου δώσει ένα πακέτο που είχε ένα μπουκάλι σαμιώτικο κρασί και μου είπε: «Σας παρακαλώ πάρτε το» και ρωτάω γιατί και μου λέει: «Επειδή ήρθατε εδώ να μας ακούσετε. Είμαι μία από τις τέσσερις που απολύονται αύριο». Και πάγωσα. Θέλουμε συνεπώς τους Εσθονούς για να μας τα μάθουν όλα αυτά; 
Να σας πω τη μαύρη αλήθεια, δεν αισθάνομαι και τόσο ήρεμος βουλευτικά να έρχομαι να επικυρώσω –που δεν θα το κάνω βέβαια- μία συμφωνία την οποία προχώρησε, αποσπώντας και το Σταυρό του Λευκού Τάγματος της Εσθονίας, ο άνθρωπος ο οποίος δυστυχώς, βασίλευσε σε μία περίοδο διαφθοράς της χώρας, από τότε, κύριε Υπουργέ σας θυμίζω, όπου το δωράκι στον Μαυρίκη των 500 εκατομμυρίων ήταν απλά δωράκι και όχι διαφθορά, την εποχή που η ελληνική Κυβέρνηση δεν τολμά να σηκώσει το κεφάλι της και να πει στη Μέρκελ «φέρε μας τις λίστες». 
Εννοείται βεβαίως, ότι η οποιαδήποτε πρωτοβουλία με τροπολογίες προς την κατεύθυνση του να διασφαλιστούν αν μη τι άλλο, απέναντι στο ήθος που πρέπει να έχει αυτή η Κυβέρνηση, οι θέσεις αυτών των ανθρώπων που έδωσαν εξετάσεις ΑΣΕΠ και πέτυχαν και τώρα τους στέλνετε σπίτι, βεβαίως θα το στηρίξουμε. Αυτό δεν το συζητώ.
Σε ό,τι αφορά, όμως, την τροπολογία για την παράταση που ζητά το Υπουργείο Οικονομικών, είναι πασιφανές ότι δεν μπορούμε να κλείσουμε υποθέσεις από τη στιγμή που είναι ανοιχτές. Εδώ, όμως, υπάρχει ένα οξύμωρο σχήμα και γι’ αυτό, κύριε Πρόεδρε, ζητούσα πριν να μη φύγει ο κ. Μαυραγάνης, αν και αντιλαμβάνομαι ότι έχει υποχρεώσεις στην Επιτροπή Οικονομικών της Βουλής. 
Την ώρα συνεπώς που ζητάει παράταση για να ελεγχθούν υποθέσεις -και που φαντάζομαι θα είναι υποθέσεις σε όλη την Ελλάδα, δεν θα είναι υποθέσεις μόνο εντός των τειχών του Λεκανοπεδίου- το Υπουργείο Οικονομικών κλείνει εφορίες σε όλη την Ελλάδα. Κλείνει εφορίες και σε περιοχές δύσκολες, όπως είναι τα νησιά και πόσω μάλλον όταν έχουμε το τρανταχτό παράδειγμα της Λέσβου, ένα νησί το οποίο είναι τεράστιο, ένα νησί το οποίο έχει πολύ κακό οδικό δίκτυο, ένα νησί που τώρα χτυπήθηκε από τη θεομηνία και έχουν πεταχτεί οι δρόμοι επάνω και οι άνθρωποι αυτοί οι οποίοι πρέπει να πάνε να τακτοποιήσουν τα δικά τους φορολογικά, πρέπει να ταξιδεύουν για παράδειγμα από τον Μόλυβο στη Μυτιλήνη κάνοντας  Camel Trophy. Και επίσης, σε ένα Υπουργείο όπου το σύστημα της πληροφορικής, το TAXIS για παράδειγμα μια δουλεύει, μια δεν δουλεύει. Όποτε έχει πίεση, τινάζεται στον αέρα. 
Να σας πω κάτι; Αντιλαμβάνομαι το ότι πρέπει να δοθεί η παράταση αλλά πρέπει να βάλουμε κάτω και τους λόγους. Είναι θέμα και των εφοριακών. Βεβαίως, υπάρχουν και εκείνοι οι εφοριακοί που κατηγορούνται για ολιγωρία ή και για σκοπιμότητα σε κουκουλώματα υποθέσεων και καθυστερήσεων κ.λπ.. 
Υπάρχει, όμως, η πλειονότητα των εφοριακών που είναι χωμένοι σε ένα δαίδαλο νόμων, ρυθμίσεων, υπουργικών αποφάσεων, όπου ψάχνονται για το πώς θα εφαρμόσουν τι. Και χθες κατέθεσα μια ερώτηση η οποία αφορά το ποιο είναι το πλαφόν που μπαίνει σε έναν εφοριακό για να αρχίσει την κατάσχεση της ακίνητης περιουσίας. Διότι, θα αρχίσουν και αυτά τώρα.
Σας υπενθυμίζω, κύριε Πρόεδρε, ότι μία από τις ωμές εντολές, οδηγίες που έδωσε το πλέον μισητό αλλοδαπό πρόσωπο στην Ελλάδα, για εμένα τουλάχιστον, κ. Πολ Τόμσεν –έχω έτοιμη τη μήνυση για να την καταθέσω για να τον πάω στα δικαστήρια Ανθρωπίνων Δικαιωμάτων ή στο Δικαστήριο της Χάγης για εγκλήματα κατά των Ελλήνων- είπε: «Δόσεις; Θα δώσετε εικοσιτέσσερις δόσεις στις εφορίες; Τι λέτε;». Κατάσχεση περιουσιακών στοιχείων είπε ο κ. Τόμσεν, αυτός ο χαρτογιακάς!
Και έχω κάνει επανειλημμένες εκκλήσεις εκ μέρους των Ανεξάρτητων Ελλήνων προς το Υπουργείο Οικονομικών, κύριε Πρόεδρε, ότι οι εικοσιτέσσερις δόσεις δεν επαρκούν, οι σαράντα οκτώ που μεθοδεύουν δεν επαρκούν. Κάντε ό,τι μπορείτε περισσότερο για να μην κλείσετε τους μισούς Έλληνες στη φυλακή και τους άλλους μισούς στα νεκροταφεία με τις αυτοκτονίες. Δεν είναι οι απατεώνες της λίστας Λαγκάρντ. Είναι εκείνοι οι οποίοι μέχρι πριν από δύο χρόνια μπορούσαν και τώρα δεν μπορούν. 
Και μια που μιλάμε για λίστα Λαγκάρντ, έχω την πληροφορία ότι το τυράκι το τσίμπησε η Κυβέρνηση και κυρίως το κομμάτι του κ. Βενιζέλου. Το έδωσαν για να δουν κατά πόσον είμαστε ειλικρινείς στη διερεύνηση αυτών των υποθέσεων, που βεβαίως υποκρύπτουν και φοροδιαφυγή. Και αποδείξαμε για μια ακόμη φορά σε εκείνους οι οποίοι μας έδωσαν τη λίστα Λαγκάρντ ότι είμαστε παντελώς αναξιόπιστοι για να τακτοποιήσουμε τα του οίκου μας στις υποθέσεις της φοροδιαφυγής. Αναρωτιέμαι πόσα ονόματα λείπουν από μέσα.
Τουλάχιστον, όμως, είμαι ήρεμος –και το εννοώ αυτό, μια που απ’ ότι βλέπω δεν μπορεί νομοθετικά να προχωρήσει η ιστορία και δεν ξέρω για ποιο λόγο- που το έχουν δύο οικονομικοί εισαγγελείς στα χέρια τους και το διερευνούν. Είναι ό,τι πολυτιμότερο έχουμε αυτή τη στιγμή σαν εγγύηση στον πόλεμο κατά της διαφθοράς. 
Από εκεί και πέρα, ας φροντίζει το σύστημα να κυνηγά τον κάθε Βαξεβάνη, που τολμά και σηκώνει το κεφάλι ψηλά.
Κύριε Πρόεδρε, συνοψίζω λέγοντας ότι καταψηφίζουμε την υπόθεση της Εσθονίας, υπερψηφίζουμε την τροπολογία για την παράταση που ζητά το Υπουργείο Οικονομικών. Δηλώνουμε παρόντες στο θέμα των επενδύσεων.
Σας ευχαριστώ πολύ.
(Χειροκροτήματα από την πτέρυγα των Ανεξαρτήτων Ελλήνων)</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Ολοκληρώθηκαν και οι εισηγήσεις των Κοινοβουλευτικών Εκπρόσωπων.
Το λόγο έχει ο Υφυπουργός Διοικητικής Μεταρρύθμισης και Ηλεκτρονικής Διακυβέρνησης κ. Βολουδάκης. 
Πόσο χρόνο θέλετε, κύριε Υπουργέ;</ChairmanSpeech> 
<Speech><Parlmember>ΜΑΝΟΥΣΟΣ ΒΟΛΟΥΔΑΚΗΣ</Parlmember> (Υφυπουργός Διοικητικής Μεταρρύθμισης και Ηλεκτρονικής Διακυβέρνησης): Πέντε λεπτά, κύριε Πρόεδρε.</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Ορίστε, κύριε Υπουργέ, έχετε το λόγο για πέντε λεπτά.</ChairmanSpeech>
<Speech><Parlmember>ΜΑΝΟΥΣΟΣ ΒΟΛΟΥΔΑΚΗΣ</Parlmember> (Υφυπουργός Διοικητικής Μεταρρύθμισης και Ηλεκτρονικής Διακυβέρνησης): Ευχαριστώ, κύριε Πρόεδρε.
Κυρίες και κύριοι συνάδελφοι, θέλω δυο λόγια πρώτα να πω για την τροπολογία τη σχετική με το ζήτημα των εργαζομένων του ΙΚΑ. Είναι, βεβαίως, εκπρόθεσμη, αλλά δεν είναι εκεί το ζήτημα. Το ζήτημα είναι ότι αυτήν τη στιγμή είναι σε εξέλιξη συνεργασία της πολιτικής ηγεσίας του Υπουργείου Εργασίας με το ΙΚΑ και με τον Υπουργό Διοικητικής Μεταρρύθμισης για να βρεθεί κάποια λύση πάνω στο θέμα, το οποίο έχει δημιουργηθεί. Δεν υπάρχει αυτήν τη στιγμή μία έτοιμη εύκολη λύση και ως εκ τούτου και αυτή η τροπολογία δεν μπορεί να γίνει δεκτή.
Για το ζήτημα της ίδιας της προς κύρωση συμφωνίας, θα επαναλάβω την έκπληξή μου για τη διάσταση που πήρε το θέμα και είμαι βέβαιος ότι την ίδια έκπληξη θα αντιμετωπίζουν και όσοι μας ακούν, ιδίως όσοι εξ αυτών κάνουν τον κόπο να δουν το περιεχόμενο της συμφωνίας, που θα επαναλάβω ότι είναι μία συμφωνία ανταλλαγής τεχνογνωσίας από τις πολλές που γίνονται.
Ενδεχομένως, ορισμένοι πιστεύουν ότι εμείς ξέρουμε τα πάντα. Εμείς δεν έχουμε αυτήν την αντίληψη. Εμείς πιστεύουμε ότι σε όλους τους τομείς μπορούμε να επιλέξουμε αναγνωρισμένα διεθνώς παραδείγματα βέλτιστων πρακτικών και να πάρουμε στοιχεία από κάθε χώρα, που έχει κάτι να δώσει. Βεβαίως, δεν θα πάρουμε από πουθενά, ούτε από τον καλύτερο, ούτε από το λιγότερο καλό, κανένα μοντέλο αυτούσιο για να το ενσωματώσουμε στη δική μας πρακτική. Θα πάρουμε στοιχεία για να μπορέσουμε να υλοποιήσουμε τη δική μας εθνική στρατηγική για την ηλεκτρονική διακυβέρνηση και για τη διοικητική μεταρρύθμιση συνολικότερα. 
Κατ’ επέκταση, αυτό ακριβώς θα κάνουμε και με αυτήν τη συμφωνία. Γι’ αυτό σας είπα και ήδη ποιος είναι ο σχεδιασμός μας για την ατζέντα. Θα συνδέσουμε με πολύ συγκεκριμένα έργα δικά μας τη συμφωνία αυτή, ώστε να μπορέσουμε να πάρουμε τεχνογνωσία για να τα κάνουμε καλύτερα.
Όσο δε για το αν πρέπει να έρχονται εδώ οι ξένοι ειδικοί ή να πηγαίνουν δικοί μας δημόσιοι υπάλληλοι στο εξωτερικό, σας ανέφερα και στην αρχή ότι στην Εσθονία λειτουργεί Ακαδημία Ηλεκτρονικής Διακυβέρνησης, ένα κανονικό σχολείο γι’ αυτό το θέμα. Κάποιοι, λοιπόν, εκ των δικών μας υπαλλήλων, που είναι πραγματικά σε θέση να φέρουν σε πέρας το έργο αυτό, θα χρειαστεί να ταξιδέψουν γιατί είναι πολύ πιο οικονομικό αυτό από το να σηκώσουμε ολόκληρο το σχολείο, την Ακαδημία Ηλεκτρονικής Διακυβέρνησης, μιας άλλης χώρας και να το φέρουμε εδώ. Αυτό θα έπρεπε να κάνουμε για να έχουμε το ίδιο αποτέλεσμα. Πραγματικά, η ουσία είναι ότι μιλάμε για μηδαμινές δαπάνες, καθώς πρόκειται για έξοδα μετακίνησης και μόνο κατά 95% καλυμμένα από το κονδύλια του ΕΣΠΑ. Άρα, νομίζω ότι δεν θα έπρεπε να το συζητάμε καν.
Αυτό που διαπιστώνω, κυρίες και κύριοι συνάδελφοι, και πραγματικά με ανησυχεί είναι ότι αναπτύσσεται μεταξύ πτερύγων της Αίθουσας, μεταξύ πολιτικών δυνάμεων της χώρας, ένα σκεπτικό, το οποίο ουσιαστικά έχει τη βάση του στο φόβο της τεχνολογίας. Ξέρετε ποιος είναι ο λόγος του φόβου της τεχνολογίας; Είναι ο φόβος της αλλαγής.
Πολύ φοβούμαι, λοιπόν, ότι αυτό το οποίο κάνει ορισμένους συναδέλφους να αντιδρούν από τις πτέρυγες που αντιλέγουν σε τέτοιου είδους συμφωνίες, αλλά και σε γενικότερες συζητήσεις που έχουμε κάνει και στην Επιτροπή της Δημόσιας Διοίκησης και στην Επιτροπή των Ευρωπαϊκών Υποθέσεων για συναφή θέματα, είναι γιατί δεν θέλουν να αλλάξει τίποτα σ’ αυτόν τον τόπο. Το έχουμε δει αυτό σε πολλές συζητήσεις σε αυτήν την Αίθουσα. Το έχουμε δει στις δημόσιες τοποθετήσεις των δυνάμεων αυτών.
Όμως, κυρίες και κύριοι συνάδελφοι, εμείς είμαστε πεπεισμένοι ότι στον τόπο μας πρέπει να κάνουμε ριζικές, δραστικές αλλαγές και στην προσπάθεια αυτή θα αντλήσουμε γνώση από όλα τα παραδείγματα χωρών, που έχει η κάθε μια στον τομέα της να δώσει κάτι θετικό.
Σας ευχαριστώ πολύ.</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>):  Έχει ολοκληρωθεί ο κύκλος των ομιλητών και νομίζω ότι έχει εξαντληθεί η συζήτηση. Είμαι υποχρεωμένος, όμως, να ρωτήσω, εάν κάποιος από τους εισηγητές θέλει να δευτερολογήσει.</ChairmanSpeech> 
<Speech><Parlmember>ΒΑΣΙΛΕΙΟΣ ΚΑΠΕΡΝΑΡΟΣ</Parlmember>: Εγώ, κύριε Πρόεδρε.</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>):  Μάλιστα. 
Κύριε Καπερνάρο, έχετε το λόγο για τρία λεπτά.</ChairmanSpeech> 
<Speech><Parlmember>ΒΑΣΙΛΕΙΟΣ ΚΑΠΕΡΝΑΡΟΣ</Parlmember>: Ευχαριστώ, κύριε Πρόεδρε.
 Κύριε Υπουργέ, να είστε βεβαιότατος ότι γι’ αυτό είμαστε εδώ: Είμαστε εδώ ακριβώς για το αντίθετο που λανθασμένα πιστεύετε. Κι αν το πιστεύετε αυτό, να ανησυχείτε για εσάς. 
Σας είπαμε από την αρχή ότι ήρθαμε εδώ για να βοηθήσουμε με όλες μας τις δυνάμεις να αλλάξει αυτός ο τόπος, όπου κυβερνήσεις, στις οποίες ανήκατε εσείς, ως κόμμα –και άλλες- έφεραν την Ελλάδα σε αυτές τις ποσοστώσεις που παρατηρούμε και μνημονεύονται μέσα σ’ αυτήν την Αίθουσα. 
Αυτά είναι σαν το κλασικό που λέμε, του συρμού, «Δεν πρέπει να μιλάτε εσείς στο σπίτι του κρεμασμένου για σχοινί». Εσείς κάνατε περίγελω αυτήν τη χώρα και οι συγκυβερνήτες σας. Νόμο του ΠΑΣΟΚ ψηφίζετε. Η χώρα, η Εσθονία, έχει τιμήσει με το Μεγαλόσταυρο Του Λευκού Αστέρος το Γιώργο Παπανδρέου. Συμφωνία του ΠΑΣΟΚ είναι αυτό. Ποιος ξέρει, τι έχουν συμφωνήσει -μια και μιλάμε για διαφθορά και διεφθαρμένους- και έρχεστε σήμερα να υπεραμυνθείτε ότι τα έξοδα είναι λίγα. Αφού είναι τόσο λίγα και τόσο απλά, γιατί δεν μας λέτε τον ακριβή αριθμό, εάν έχετε μελέτη κι αν έχετε σχέδιο και αν δεν είναι υποκρυπτόμενες υποψίες γύρω από αυτό το θέμα, όπως τις προβάλαμε εμείς;
 Να είστε βέβαιος –επαναλαμβάνω- ότι είμαστε εδώ για να αλλάξουμε αυτόν τον τόπο, διότι τον έχετε ρημάξει. Τον έχετε διαλύσει τον τόπο αυτό και δεν υπάρχουν ορίζοντες για τα παιδιά μας. Γι’ αυτό είμαστε εδώ.
 Θέλουμε τεχνολογίες. Σας υποδείξαμε χώρα σαν το Λουξεμβούργο που είναι πιο μπροστά, σύμφωνα με τον ΟΗΕ. Πήρατε την εικοστή χώρα στη λίστα για να συνεργαστείτε. Γιατί δεν πήρατε το Ισραήλ που είναι ακόμη πιο ψηλά και είναι και πιο κοντά, με λιγότερα έξοδα; Αυτά τα ερωτήματα υποβάλαμε κι έμειναν μέχρι τώρα, στο έσχατο της συζητήσεως, αναπάντητα. 
Έρχονται τώρα και μιλούν οι συγκυβερνήτες σας για λαϊκισμό. Εσείς οι εφευρέτες του λαϊκισμού καταλογίζετε σ’ εμάς λαϊκισμό, που σας λέμε να μας δώσετε στοιχεία. Αυτό δεν έχει να κάνει με αυτό που λέτε. 
Είμαστε υπέρ της τεχνολογίας, αλλά τιμίως και ειλικρινώς, με επιχειρήματα, με αποδείξεις, με παραδείγματα για να δουλέψουμε όλοι. Διότι, πιστεύουμε ότι αυτό είναι κοινό συμφέρον για όλους. Εκτός, αν αφορά άλλους που έχουν άλλα συμφέροντα. 
Ευχαριστώ πολύ, κύριε Πρόεδρε.</Speech>
<Speech><Parlmember>ΑΛΕΞΙΟΣ ΜΗΤΡΟΠΟΥΛΟΣ</Parlmember>: Κύριε Πρόεδρε, είπατε ότι ο κ. Κατσαφάδος κι εγώ μπορούμε να μιλήσουμε.</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>):  Ναι, αν θέλατε. Δεν είναι υποχρεωτικό, κύριε συνάδελφε.</ChairmanSpeech> 
<Speech><Parlmember>ΑΛΕΞΙΟΣ ΜΗΤΡΟΠΟΥΛΟΣ</Parlmember>: Είδα ότι ο κύριος συνάδελφος έκανε μια κίνηση κι επειδή προηγείται…</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>):  Μισό λεπτό. 
Εγώ ρώτησα με τη σειρά που μιλούν οι εισηγητές. Εκ των εισηγητών, μόνο ο κ. Καπερνάρος ζήτησε το λόγο. Αυτό δεν σημαίνει ότι αν μου ζητήσετε το λόγο, δεν θα σας το δώσω. Η σειρά, όμως, είναι αυτή. 
Ο κ. Κατσαφάδος, επειδή δεν θα μιλούσε κανείς άλλος, είπε «ΟΧΙ». Παραιτήθηκε του δικαιώματός του.
Κύριε Κατσαφάδο, θέλετε να μιλήσετε;</ChairmanSpeech> 
<Speech><Parlmember>ΚΩΝΣΤΑΝΤΙΝΟΣ ΚΑΤΣΑΦΑΔΟΣ</Parlmember>: Εφόσον πήραν το λόγο και οι υπόλοιποι συνάδελφοι, ναι.</Speech> 
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>):  Μάλιστα. Έχετε το δικαίωμα αυτό.</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΚΑΤΣΑΦΑΔΟΣ</Parlmember>: Κύριε Πρόεδρε, θα ήθελα το λόγο για δύο λεπτά.</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>):  Ορίστε, κύριε συνάδελφε, έχετε το λόγο.</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΚΑΤΣΑΦΑΔΟΣ</Parlmember>: Στην πρωτολογία μου δεν αναφέρθηκα καθόλου στην κύρωση του μνημονίου, επειδή θεωρούσα ότι δεν υπήρχε κάποιος λόγος και είχε λυθεί το ζήτημα από την έδρα. Μίλησα μόνο για τις δυο τροπολογίες. 
Κατ’ αρχάς, χαίρομαι -είτε το λέτε ντροπολογία είτε το λέτε τροπολογία- που καταλαβαίνετε πόσο επιβεβλημένη είναι η ανάγκη να ψηφιστούν οι δυο τροπολογίες, όπου η μία μιλάει για χρέη και οφειλές του δημοσίου, οι οποίες, αν δεν την ψηφίζαμε, θα είχαν παραγραφεί. 
Ειλικρινά, δεν μπορώ να καταλάβω αυτό το οποίο είπε ο κ. Μαριάς ότι αποδέχεστε με βαριά καρδιά το να μην παραγραφούν κάποια χρέη. 
Ξέρετε, γι’ αυτό το θέμα δεν μπορούμε να λέμε «με βαριά καρδιά» ή όχι. Θα έπρεπε να το αποσαφηνίσετε λίγο καλύτερα. Διότι, αυτό δεν το είπατε μόνο εσείς, αλλά το ανέφερε κι ένας άλλος συνάδελφός σας από την πλευρά των Ανεξαρτήτων Ελλήνων. Τέλος πάντων.
Θα ήθελα να αναφέρω δύο πραγματάκια για την κύρωση του μνημονίου. Πρώτον, η Δημοκρατία της Εσθονίας είναι η μόνη χώρα, η οποία έχει Ακαδημία Ηλεκτρονικής Διακυβέρνησης. 
Δεύτερον, αυτή η χώρα μέσα σε πάρα πολύ σύντομο χρονικό διάστημα, έτσι όπως δείχνουν όλα τα δεδομένα, μπαίνοντας στην Ευρωπαϊκή Ένωση μόλις πριν από λίγα χρόνια έχει καταφέρει να έχει το χαμηλότερο δημόσιο χρέος στο ΑΕΠ που είναι 7,2%.
Τρίτον, επειδή δεν πρέπει να καθόμαστε και να κρυβόμαστε πίσω από ένα δέντρο και να μην κοιτάζουμε το δάσος, όπως είπε ο κ. Μητρόπουλος, είχε από κάποιους διεθνείς οργανισμούς την κατάταξη της χώρας μας. Ξέρετε, η έκθεση της Διεθνούς Διαφάνειας μάς κατατάσσει στην ογδοηκοστή θέση σε ζητήματα της διαφθοράς, άρα η Εσθονία που είναι εικοστή δεν είναι λίγο πιο κάτω. Και από τις χώρες της Ευρωπαϊκής Ένωσης βρισκόμαστε, δυστυχώς, μόνο μπροστά από τη Βουλγαρία και είμαστε πίσω απ’ όλες τις άλλες.
Θεωρώ ότι θα είναι ατόπημα το να μην πούμε ότι υπάρχει διαφθορά ακόμα και στην πολιτική, όπως υπάρχει παντού, ότι υπάρχει διαφθορά ακόμα και σε στελέχη του κρατικού μηχανισμού. Το ζητούμενο, όμως, είναι το εξής, μέσα από αυτήν τη διαδικασία: Μήπως δεν θέλουμε στους ικανούς, αξιόλογους και έντιμους δημοσίους υπαλλήλους να δώσουμε τα απαραίτητα όπλα, τα απαραίτητα εφόδια, την απαραίτητη τεχνογνωσία για να μπορέσουν να ασκήσουν καλύτερα το λειτούργημα που έχουν να κάνουν; 
Πού θα μπορούσε να βρει κανείς κοινούς τόπους; Θα μπορούσε να βρει κοινούς τόπους, όπως είπαμε, και μέσα στην επιτροπή, μέσα από τη διαδικασία του να μπορέσουμε να έχουμε πιο γρήγορη απονομή δικαιοσύνης στα διοικητικά δικαστήρια, μέσα από μία ψηφιακή διασύνδεση των υπηρεσιών, που να μην χρειάζεται ο ιδιώτης, παραδείγματος χάριν, για να πάρει μία άδεια για ένα μαγαζί υγειονομικού ενδιαφέροντος, να κάθεται να περιμένει δύο και τρεις μήνες. Θα πρέπει να ξέρετε ότι η γραφειοκρατία στην Ελλάδα στοιχίζει 2 δισεκατομμύρια ευρώ, κυρίες και κύριοι συνάδελφοι.
Και θα πω και κάτι τελευταίο, το οποίο δεν έχει σχέση με τη συζήτηση η οποία γίνεται σήμερα. Όμως, επειδή βλέπω ότι ο κάθε συνάδελφος ανεβαίνει στο Βήμα και ελευθέρως μπορεί να πει διάφορα πράγματα και να ασκήσει κριτική, θα το κάνω.</Speech> 
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Δεν χρειάζεται να το κάνετε και εσείς αυτό.</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΚΑΤΣΑΦΑΔΟΣ</Parlmember>: Όχι. Θέλω να πω μόνο κάτι για την παράταξη στην οποία ανήκω. 
Ξέρετε, το πιο εύκολο σε τέτοιες δύσκολες συνθήκες που βιώνει ο τόπος είναι να παρουσιάζονται κάποιοι πιο ευαίσθητοι από κάποιους άλλους, πιο πατριώτες από κάποιους άλλους. Εμείς, προτιμούμε να είμαστε πατριώτες, λοιπόν, και όχι πατριδοκάπηλοι και προσπαθούμε και είναι υποχρέωσή μας να είμαστε περισσότερο υπεύθυνοι και αυτό συνιστώ προς όλους. 
Να είστε καλά.
(Χειροκροτήματα από την πτέρυγα της Νέας Δημοκρατίας)</Speech>
 ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Το λόγο έχει ο κ. Μητρόπουλος.</ChairmanSpeech>
<Speech><Parlmember>ΑΛΕΞΙΟΣ ΜΗΤΡΟΠΟΥΛΟΣ</Parlmember>: Ευχαριστώ πολύ, κύριε Πρόεδρε. 
Κύριε Υπουργέ, -ξεχάστε ό,τι είπαμε για Εσθονία και για τη διαφθορά, την οποία δεχόμαστε- προτάξαμε λόγους πολιτικής και εθνικής αξιοπρέπειας. Αυτό που θα μείνει αύριο θα είναι ότι το ελληνικό Κοινοβούλιο, Έλληνες Βουλευτές παραδεχόμενοι κατά τον πιο πανηγυρικό τρόπο ότι εκπροσωπούν και ψηφίζονται από διεφθαρμένους Έλληνες πολίτες, ανέθεσαν στην Εσθονία να κάνει πρόγραμμα αντιδιαφθοράς. Είναι όπως αυτό που έμεινε χθες από μία συνέντευξη του προηγούμενου Πρωθυπουργού, το να χάσκει σε διεθνή δίκτυα. Όταν ρωτήθηκε ποια είναι γι’ αυτόν η σημαντικότερη ιδιότητά του, είπε το να συνεργάζεται με το Χάρβαρντ και όχι να είναι πρώην Έλληνας Πρωθυπουργός. Το αντιλαμβάνεστε; Και μας εγκαλείτε για λαϊκισμό; 
Δεν μπορεί Έλληνες Βουλευτές να λένε στους πολίτες που τους έφεραν εδώ ότι «εμείς παραδεχόμαστε ότι είστε διεφθαρμένοι και παραιτούμεθα του κυρίαρχου δικαιώματός μας εμείς να σας κάνουμε έντιμους πολίτες και παραδίδουμε το έργο στους Εσθονούς». Αυτό καταλάβατε απ’ αυτό που είπαμε εμείς, εγώ, ο Λαφαζάνης, ο Στρατούλης; Έτσι δεχθήκατε τη σεμνότητα, τη διεισδυτικότητα; 
Σας είπαμε λόγους ουσίας, σας είπαμε λόγους τύπου και σας είπαμε «κάνετέ το, αν θέλετε, αλλά μην εκθέτετε αυτούς τους περήφανους πολίτες, διότι βρισκόμαστε σε μία φάση κατολίσθησης, κατηφόρας, αλλοίωσης του πολιτεύματος και ερχόσαστε για μία διμερή, απλή πράξη να ζητήσετε την ψήφο Ελλήνων Βουλευτών, για να λένε τα διεθνή μίντια και οι Εσθονοί Βουλευτές ότι «οι Έλληνες Βουλευτές μάς ανέθεσαν να βγάλουμε από τη διαφθορά τον περήφανο ελληνικό λαό». 
Αυτό δεν δεχόμαστε και δεν μπορούμε να το δεχθούμε και ως Αριστεροί και ως Έλληνες πολίτες και ως πατριώτες. Δεν μπορούμε να το δεχθούμε με τίποτα. Πάρτε το πίσω, έστω την τελευταία στιγμή.</Speech> 
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Εκ των ομιλητών υπάρχει κάποιος που θέλει να δευτερολογήσει; 
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Εγώ, κύριε Πρόεδρε.</ChairmanSpeech> 
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Μάλιστα, κύριε Μαριά. 
Ολοκληρώνεται με τον κ. Μαριά ο κύκλος των ομιλητών, για να ξέρουμε τη διαδικασία. Εάν θέλει, θα μιλήσει ο Υπουργός και τελειώνει η συζήτηση. 
Ορίστε, κύριε Μαριά, έχετε το λόγο για τρία λεπτά. 
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Θα ήθελα να εξηγήσω στο συνάδελφο της Νέας Δημοκρατίας ότι εμείς οι νομικοί θεωρούμε το θεσμό της παραγραφής κορυφαίο ζήτημα για τη νομική επιστήμη, διότι διασφαλίζει τη σταθερότητα του δικαίου και είναι δεδομένος. Άρα, λοιπόν, τα θέματα παραγραφής είναι κυρίαρχα και πρέπει να τηρούνται. 
Από εκεί και πέρα, αν η παραγραφή είναι μικρή, ας την πάμε παραπέρα, ας μην είναι δεκαετής, ας είναι δεκαπενταετής. Πάντως, το να ερχόμαστε κάθε φορά, επειδή οι αρχές δεν έκαναν φορολογικούς ελέγχους, δεν μπόρεσαν να κάνουν καλά τη δουλειά τους και να τα παρατείνουμε πίσω συνεχώς, είναι λάθος σε σχέση με το νομικό πολιτισμό. Κατά την έννοια αυτή, είπαμε «με βαριά καρδιά», διότι επί της αρχής θα τηρούνται οι παραγραφές. Ας πάνε μακριά, βάλτε την εικοσαετία. Σημασία έχει, όμως, να τηρούνται, για να υπάρχει σταθερότητα σε όλα τα επίπεδα. 
Δεύτερον, μου κάνει εντύπωση, κύριε Πρόεδρε, που δεν υπάρχει καν έκθεση του Γενικού Λογιστηρίου του Κράτους στην κύρωση. Τι θα στοιχίσει αυτό το κομμάτι από το ΕΣΠΑ; Πόσα χρήματα είναι; Άλλες φορές υποτίθεται δεν φέρνατε τίποτα, αν δεν υπήρχε και η έκθεση του Γενικού Λογιστηρίου του Κράτους. Θα πληρωθεί –λέτε- από το ΕΣΠΑ η ιστορία «Εσθονία». Πόσο θα στοιχίσει; Άρα, πώς το εισάγετε για συζήτηση;
Τρίτον –και σημαντικό- δεν πήραμε απάντηση πρακτικά από την Κυβέρνηση για το θέμα της ιστορίας των υπαλλήλων του ΙΚΑ και των άλλων οι οποίοι πρέπει να προσληφθούν, διότι απολύονται σήμερα εις εκτέλεσιν αποφάσεων. Τώρα, πριν λήξει η συνεδρίαση, πρέπει να αποφασίσετε. Θα κάνετε δεκτή την τροπολογία του ΣΥΡΙΖΑ; Θέλετε να κάνετε δεκτές τις δικές μας προτάσεις; Θέλετε να τα αλλάξετε λίγο; Τώρα, πριν λήξει η συνεδρίαση, θα δοθεί απάντηση. Αλλιώς, είναι υποκριτικό, γιατί και άλλη φορά από αυτό το Βήμα ο Υπουργός, η Υφυπουργός –αν θυμάμαι καλά- Εργασίας είπε ότι θα λύσει το θέμα και δεν το έλυσε. 
Τέταρτον, δεν πήρα απάντηση για το Εθνικό Κέντρο Δημόσιας Διοίκησης και πώς μπορούμε να αξιοποιήσουμε όλη αυτήν τη διαδικασία και να μείνουν τα χρήματα εδώ. 
Από εκεί και πέρα, σε σχέση με τους πατριώτες που είπατε, αυτά αποδεικνύονται στην πράξη. Φέρτε για κύρωση εδώ κάθε μνημόνιο το οποίο σας επιβάλλει η τρόικα και μονογράφει ο Υπουργός Οικονομικών! Φέρτε το μνημόνιο 2, φέρτε το μνημόνιο 3! Φέρτε τα αυτά, λοιπόν! 
Εμείς μένουμε σταθεροί στις απόψεις μας και σας λέμε να δείτε στη συμφωνία με την Εσθονία –γιατί υπάρχει και ένα ζήτημα, κάπου το είδα- αν θα μεταφέρονται –και θέλω εδώ τον Υπουργό να μας πει- πληροφορίες που είναι ηλεκτρονικά καταγεγραμμένες. Η κύρωση μιλάει για ανταλλαγή και μεταφορά πληροφοριών. Ποιο επίπεδο πληροφοριών θα μεταφέρεται; Είναι λίγο αόριστο και θα ήθελα, κύριε Υπουργέ, αν μιλήσετε ξανά, να το διευκρινίσετε.</ChairmanSpeech> 
<Speech><Parlmember>ΔΗΜΗΤΡΙΟΣ ΣΤΡΑΤΟΥΛΗΣ</Parlmember>: Κύριε Πρόεδρε, μπορώ να έχω το λόγο;</Speech> 
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Κύριε Στρατούλη, όποτε θέλει καθένας έρχεται μέσα και ζητά το λόγο.</ChairmanSpeech> 
<Speech><Parlmember>ΔΗΜΗΤΡΙΟΣ ΣΤΡΑΤΟΥΛΗΣ</Parlmember>: Ήμουν εδώ, κύριε Πρόεδρε.</Speech> 
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Εδώ δεν ήσασταν, όταν ρώτησα τους ομιλητές. Εδώ ήσασταν όλη την ώρα εκτός από την κατάλληλη στιγμή.</ChairmanSpeech> 
<Speech><Parlmember>ΔΗΜΗΤΡΙΟΣ ΣΤΡΑΤΟΥΛΗΣ</Parlmember>: Και εκείνη τη στιγμή ήμουν εδώ.</Speech> 
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Έχετε το λόγο, κύριε Στρατούλη, για τρία λεπτά. Όμως, δεν είναι δυνατόν να γίνεται αυτό.</ChairmanSpeech> 
<Speech><Parlmember>ΔΗΜΗΤΡΙΟΣ ΣΤΡΑΤΟΥΛΗΣ</Parlmember>: Θα μιλήσω ένα λεπτό, κύριε Πρόεδρε.</Speech> 
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Ορίστε, έχετε το λόγο για ένα λεπτό.</ChairmanSpeech> 
<Speech><Parlmember>ΔΗΜΗΤΡΙΟΣ ΣΤΡΑΤΟΥΛΗΣ</Parlmember>: Επιμένουμε και εμείς. Συμφωνώ με το Νότη Μαριά, το συνάδελφο από τους Ανεξάρτητους Έλληνες, για την τροπολογία που καταθέσαμε και γι’ αυτό το ζητήσαμε από τον παριστάμενο Υπουργό να πάρει θέση, με την έννοια ότι τελικά ήταν μία τροπολογία που κατέθεσε ο ΣΥΡΙΖΑ για τους δύο διαγωνισμούς του ΙΚΑ και τους εργαζόμενους που κινδυνεύουν να απολυθούν και τους άλλους που δεν έχουν προσληφθεί. Περιμέναμε, από τη στιγμή που έξι από τα επτά κόμματα της Βουλής τοποθετήθηκαν διά των ομιλητών τους ή των Κοινοβουλευτικών τους Εκπροσώπων και είπαν ότι συμφωνούν στην κατεύθυνση της ρύθμισης αυτής, να υπήρχε μία συνεννόηση, να γινόταν δεκτή η τροπολογία ή να κατέθετε μια άλλη η Κυβέρνηση μέχρι αυτήν την ώρα, για να λυθεί το θέμα. Εμείς επιμένουμε. 
Σε κάθε περίπτωση, άκουσα τον Υπουργό που είπε ότι δεν την αποδέχεται. Πρέπει, όμως, να δεσμευτεί, αν συμφωνεί ότι πρέπει να υπάρξει θετική ρύθμιση για αυτές τις δύο κατηγορίες των εργαζομένων ή των υπό πρόσληψη στο ΙΚΑ. 
Πρέπει να δεσμευτεί για χρονικό όριο διότι, όπως είπε ο κ. Μαριάς, ήδη κοινοποιήθηκε μία πρώτη απόφαση του Διοικητικού Εφετείου και υπάρχει κίνδυνος από αύριο το πρωί να γίνουν απολύσεις. Αν αρχίσει αυτό, τότε θα απολυθούν και οι πεντακόσιοι. Δεν θα μείνει τίποτε. 
Κύριε Υπουργέ, απ’ ό,τι με πληροφόρησε ο Γενικός Γραμματέας του Υπουργείου σας –γιατί σήμερα είπατε ότι δεν το κάνετε δεκτό- θα καταθέσετε σχέδιο νόμου για συγχωνεύσεις και καταργήσεις αυτήν την Παρασκευή, το οποίο θα συζητηθεί την επόμενη εβδομάδα. Αν δεν το δέχεστε σήμερα –εμείς θέλουμε να το δεχθείτε- δεσμευθείτε ότι την Παρασκευή, μαζί με το καινούργιο νομοσχέδιο, θα δώσετε μία οριστική λύση στο πρόβλημα ώστε να υπάρξει κάποια διέξοδος.</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Ο κύριος Υπουργός δεσμεύθηκε ότι αρμοδίως θα μεταβιβάσει τη συζήτηση και δήλωσε αναρμοδιότητα, πράγμα λογικό. Δεν ήσασταν εδώ όμως, κύριε Στρατούλη, όταν το δήλωσε αυτό.</ChairmanSpeech> 
<Speech><Parlmember>ΔΗΜΗΤΡΙΟΣ ΣΤΡΑΤΟΥΛΗΣ</Parlmember>: Το άκουσα…</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Το λόγο έχει ο Υφυπουργός κ. Βολουδάκης, με τον οποίο ολοκληρώνεται η συζήτηση.</ChairmanSpeech>
<Speech><Parlmember>ΜΑΝΟΥΣΟΣ ΒΟΛΟΥΔΑΚΗΣ</Parlmember> (Υφυπουργός Διοικητικής Μεταρρύθμισης και Ηλεκτρονικής Διακυβέρνησης): Ευχαριστώ, κύριε Πρόεδρε.
Ενδεχομένως, κύριε συνάδελφε, δεν ήσασταν στην Αίθουσα πριν που είπα ότι, καθώς μιλάμε, είναι σε εξέλιξη…</Speech>
<Speech><Parlmember>ΔΗΜΗΤΡΙΟΣ ΣΤΡΑΤΟΥΛΗΣ</Parlmember>: Εγώ ήμουν.</Speech>
<Speech><Parlmember>ΜΑΝΟΥΣΟΣ ΒΟΛΟΥΔΑΚΗΣ</Parlmember> (Υφυπουργός Διοικητικής Μεταρρύθμισης και Ηλεκτρονικής Διακυβέρνησης): Δεν σας εγκαλώ. 
Επαναλαμβάνω ότι είναι σε εξέλιξη συνεννόηση του αρμοδίου Υπουργού κ. Βρούτση με το ΙΚΑ. Εν πάση περιπτώσει, αναμένουμε την οριστική θέση του εποπτεύοντος Υπουργείου για να δούμε πώς θα χειριστούμε το θέμα. Δεν βλέπω πώς θα μπορούσε να γίνει διαφορετικά για να αντιμετωπιστεί. Θα ήταν ανεύθυνο να ερχόταν κάποιος εδώ, χωρίς να έχει γίνει συνεννόηση με αυτούς που γνωρίζουν και χειρίζονται το θέμα και να πάρει μία θέση. 
Μου επιτρέπετε όμως αυτό να το συνδέσω με τη γενικότερη κουβέντα που κάνουμε και εννοώ την κουβέντα για την κύρωση του μνημονίου. Επιτέλους, κυρίες και κύριοι συνάδελφοι, πρέπει εδώ να μιλάμε επί του συγκεκριμένου, με συγκεκριμένες προτάσεις και με συγκεκριμένη κριτική, όχι να απομονώνουμε μία λέξη –επιμένω- από μία συμφωνία ανταλλαγής τεχνογνωσίας από κάποιους ειδικούς. 
Στην τεχνολογία της πληροφορικής έχει βαφτιστεί για κάποιο λόγο μία συμφωνία που πραγματεύεται γενικώς ζητήματα διαφθοράς. Καμμία σχέση. Η διαφθορά είναι μία από τις είκοσι δύο λέξεις του τίτλου και μία λέξη που πράγματι επαναλαμβάνεται και μέσα στο κείμενο, μια που η ηλεκτρονική διακυβέρνηση είναι ένας από τους τρόπους με τον οποίο διεθνώς θεωρείται ότι επιτυγχάνεται μεγαλύτερη διαφάνεια στη Δημόσια Διοίκηση.
Από εκεί μέχρι την εκτός κάθε μέτρου συζήτηση που έγινε στην Αίθουσα αυτή, υπάρχει πάρα πολύ μεγάλη απόσταση. Θα μου επιτρέψετε να πω ότι είναι όλα πάρα πολύ συγκεκριμένα και διαστασιολογημένα. Πρόκειται πραγματικά για έργο που θα γίνει μέσα στο ΕΣΠΑ. Προφανώς όταν αυτό αφορά την ανταλλαγή τεχνογνωσίας μεταξύ δημοσίων διοικήσεων για δύο χρόνια, είναι πραγματικά δύσκολο να προβλεφθεί και άνευ σημασίας το αν θα είναι δέκα ή δεκαπέντε τα εισιτήρια –ξαναλέω- που θα χρειαστούν. Η συνολική διάσταση και τάξη μεγέθους προκύπτει για όποιον θέλει να δει τα πράγματα και να τα αντιμετωπίσει με τη διάσταση που πραγματικά έχουν. 
Θα πω ξανά ότι στην πραγματικότητα εδώ αναπτύχθηκε στην Αίθουσα συνομωσιολογία και έγινε σύγχυση ακόμη και στον διεθνώς αποδεκτό και γνωστό όρο «τεχνολογίες πληροφορικής και επικοινωνιών». Κάπου εκεί παρεισέφρησε ο όρος πληροφορία έναντι πληροφορικής και για κάποιους αυτό έγινε μία συμφωνία με την οποία θα παραδώσουμε εθνικά μυστικά! 
Για το όνομα του Θεού! Θα πρέπει να είμαστε συγκεκριμένοι –εδώ είναι η σύνδεση με τα αρχικά- να βλέπουμε ποια είναι η δουλειά που έχουμε μπροστά μας να κάνουμε, γιατί όπως είπε ορθώς ο κύριος συνάδελφος –θα το επιστρέψω το επιχείρημα με άλλο τρόπο- ο πατριωτισμός δεν αποδεικνύεται με ρητορικά σχήματα και με ωραίες εμφανίσεις στη Βουλή, αλλά αποδεικνύεται στην πράξη με το έργο που επιτελεί ο καθένας μας.
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Λέει πρόσβαση σε πληροφορίες και υπηρεσίες.</Speech> 
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Μήπως πρέπει να αλλάξει αυτό που λέει, κύριε Υπουργέ;
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Λέει πρόσβαση…</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Σας παρακαλώ, κύριε Μαριά. Αφήστε να διευκρινίσει ο κύριος Υπουργός.
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Τη διευκρίνιση ζητήσαμε και εμείς.</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Δεν γίνεται να κάνω και εγώ τη δουλειά μου; Μιλήσατε τόσες φορές.
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Ζητήσαμε τη διευκρίνηση.</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Μήπως, κύριε Υπουργέ, αυτό που λέτε πρέπει να αλλάξει σε «και τεχνολογιών πληροφορικής και επικοινωνίας» και όχι «πληροφοριών»; Αυτό εννοούσατε πριν;
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Μπορώ να έχω το λόγο;</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Όχι, βέβαια. Να διευκρινίσει ο κύριος Υπουργός.</ChairmanSpeech>
<Speech><Parlmember>ΜΑΝΟΥΣΟΣ ΒΟΛΟΥΔΑΚΗΣ</Parlmember> (Υφυπουργός Διοικητικής Μεταρρύθμισης και Ηλεκτρονικής Διακυβέρνησης): Κύριε Πρόεδρε, ενδεχομένως μέσα στο κείμενο είναι…</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Όχι, μιλάω για την επικεφαλίδα του νομοσχεδίου.
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Να διευκολύνουμε;</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Στον τίτλο του νομοσχεδίου, στην τελευταία γραμμή λέει «και της γραφειοκρατίας μέσω της ηλεκτρονικής διακυβέρνησης και των τεχνολογιών...». Η επόμενη λέξη μήπως είναι «πληροφορικής»;</ChairmanSpeech> 
<Speech><Parlmember>ΜΑΝΟΥΣΟΣ ΒΟΛΟΥΔΑΚΗΣ</Parlmember> (Υφυπουργός Διοικητικής Μεταρρύθμισης και Ηλεκτρονικής Διακυβέρνησης): Είναι προφανές. Εδώ είναι ένα προφανές λάθος.</Speech> 
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Αν είναι προφανές, να το αλλάξουμε.</ChairmanSpeech> 
<Speech><Parlmember>ΜΑΝΟΥΣΟΣ ΒΟΛΟΥΔΑΚΗΣ</Parlmember> (Υφυπουργός Διοικητικής Μεταρρύθμισης και Ηλεκτρονικής Διακυβέρνησης): Ξαναλέω πως ο όρος «τεχνολογίες πληροφορικής και επικοινωνιών» είναι διεθνώς αποδεκτός και γνωστός.</Speech> 
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Ναι, αλλά δεν το γράφει αυτό.</ChairmanSpeech> 
<Speech><Parlmember>ΜΑΝΟΥΣΟΣ ΒΟΛΟΥΔΑΚΗΣ</Parlmember> (Υφυπουργός Διοικητικής Μεταρρύθμισης και Ηλεκτρονικής Διακυβέρνησης): Είναι λάθος νομοτεχνικό.</Speech> 
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Δικαίωμά σας είναι να διορθωθεί. Το διορθώνουμε, λοιπόν;</ChairmanSpeech> 
<Speech><Parlmember>ΜΑΝΟΥΣΟΣ ΒΟΛΟΥΔΑΚΗΣ</Parlmember> (Υφυπουργός Διοικητικής Μεταρρύθμισης και Ηλεκτρονικής Διακυβέρνησης): Βεβαίως.</Speech> 
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Μάλιστα.</ChairmanSpeech> 
<Speech><Parlmember>ΜΑΝΟΥΣΟΣ ΒΟΛΟΥΔΑΚΗΣ</Parlmember> (Υφυπουργός Διοικητικής Μεταρρύθμισης και Ηλεκτρονικής Διακυβέρνησης): Το νόημα του τίτλου είναι «τεχνολογίες πληροφορικής και επικοινωνιών». Είναι τυποποιημένος ο όρος «τεχνολογίες πληροφορικής και επικοινωνιών». Εκ παραδρομής γράφτηκε «πληροφοριών».</Speech> 
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Μάλιστα. 
Επιπροσθέτως, επειδή ενσωματώνονται και οι τροπολογίες, πρέπει στο τέλος να προστεθεί «...και άλλες διατάξεις». Έτσι συμπληρώνεται ο τίτλος του νομοσχεδίου.</ChairmanSpeech> 
<Speech><Parlmember>ΜΑΝΟΥΣΟΣ ΒΟΛΟΥΔΑΚΗΣ</Parlmember> (Υφυπουργός Διοικητικής Μεταρρύθμισης και Ηλεκτρονικής Διακυβέρνησης): Μάλιστα.</Speech> 
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Κατόπιν αυτών, κυρίες και κύριοι συνάδελφοι, κηρύσσεται περαιωμένη η συζήτηση επί της αρχής, των άρθρων και του συνόλου του σχεδίου νόμου του Υπουργείου Διοικητικής Μεταρρύθμισης και Ηλεκτρονικής Διακυβέρνησης: «Κύρωση του Μνημονίου Κατανόησης μεταξύ του Υπουργείου Διοικητικής Μεταρρύθμισης και Ηλεκτρονικής Διακυβέρνησης της Ελληνικής Δημοκρατίας και του Υπουργείου Οικονομικών Υποθέσεων και Επικοινωνιών της Δημοκρατίας της Εσθονίας για τη συνεργασία όσον αφορά τρόπους καταπολέμησης της διαφθοράς και της γραφειοκρατίας μέσω της ηλεκτρονικής διακυβέρνησης και των τεχνολογιών πληροφορικής και επικοινωνίας και άλλες διατάξεις». 
Ερωτάται το Σώμα: Γίνεται δεκτό το νομοσχέδιο επί της αρχής;</ChairmanSpeech> 
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech> 
<Speech><Parlmember>ΑΛΕΞΙΟΣ ΜΗΤΡΟΠΟΥΛΟΣ</Parlmember>: Κατά πλειοψηφία.</Speech> 
<Speech><Parlmember>ΒΑΣΙΛΕΙΟΣ ΚΑΠΕΡΝΑΡΟΣ</Parlmember>: Κατά πλειοψηφία.</Speech> 
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Συνεπώς το νομοσχέδιο του Υπουργείου Διοικητικής Μεταρρύθμισης και Ηλεκτρονικής Διακυβέρνησης «Κύρωση του Μνημονίου Κατανόησης μεταξύ του Υπουργείου Διοικητικής Μεταρρύθμισης και Ηλεκτρονικής Διακυβέρνησης της Ελληνικής Δημοκρατίας και του Υπουργείου Οικονομικών Υποθέσεων και Επικοινωνιών της Δημοκρατίας της Εσθονίας για τη συνεργασία όσον αφορά τρόπους καταπολέμησης της διαφθοράς και της γραφειοκρατίας μέσω της ηλεκτρονικής διακυβέρνησης και των τεχνολογιών πληροφορικής και επικοινωνίας και άλλες διατάξεις» έγινε δεκτό επί της αρχής κατά πλειοψηφία. 
Εισερχόμαστε στην ψήφιση των άρθρων και των τροπολογιών. 
Ερωτάται το Σώμα: Γίνεται δεκτό το άρθρο πρώτο ως έχει;</ChairmanSpeech> 
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech> 
<Speech><Parlmember>ΑΛΕΞΙΟΣ ΜΗΤΡΟΠΟΥΛΟΣ</Parlmember>: Κατά πλειοψηφία.</Speech> 
<Speech><Parlmember>ΒΑΣΙΛΕΙΟΣ ΚΑΠΕΡΝΑΡΟΣ</Parlmember>: Κατά πλειοψηφία.</Speech> 
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Συνεπώς το άρθρο πρώτο έγινε δεκτό ως έχει κατά πλειοψηφία.
Ερωτάται το Σώμα: Γίνεται δεκτή η τροπολογία με γενικό αριθμό 43 και ειδικό αριθμό 1;</ChairmanSpeech> 
<Speech><Parlmember>ΟΛΟΙ ΟΙ ΒΟΥΛΕΥΤΕΣ</Parlmember>: Δεκτή, δεκτή.</Speech> 
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Συνεπώς η τροπολογία με γενικό αριθμό 43 και ειδικό αριθμό 1 έγινε δεκτή ομοφώνως και εντάσσεται στο νομοσχέδιο ως ίδιο άρθρο. 
Ερωτάται το Σώμα: Γίνεται δεκτή η τροπολογία με γενικό αριθμό 44 και ειδικό αριθμό 2;</ChairmanSpeech> 
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτή, δεκτή.</Speech> 
<Speech><Parlmember>ΑΛΕΞΙΟΣ ΜΗΤΡΟΠΟΥΛΟΣ</Parlmember>: Παρών.</Speech>  
<Speech><Parlmember>ΒΑΣΙΛΕΙΟΣ ΚΑΠΕΡΝΑΡΟΣ</Parlmember>: Παρών.</Speech> 
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Συνεπώς η τροπολογία με γενικό αριθμό 44 και ειδικό αριθμό 2 έγινε δεκτή κατά πλειοψηφία και εντάσσεται στο νομοσχέδιο ως ίδιο άρθρο. 
Εισερχόμαστε στην ψήφιση του ακροτελεύτιου άρθρου.
Ερωτάται το Σώμα: Γίνεται δεκτό το ακροτελεύτιο άρθρο;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>:  Δεκτό, δεκτό.</Speech> 
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Το ακροτελεύτιο άρθρο έγινε δεκτό κατά πλειοψηφία.
Συνεπώς το νομοσχέδιο του Υπουργείου Διοικητικής Μεταρρύθμισης και Ηλεκτρονικής Διακυβέρνησης: «Κύρωση του Μνημονίου Κατανόησης μεταξύ του Υπουργείου Διοικητικής Μεταρρύθμισης και Ηλεκτρονικής Διακυβέρνησης της Ελληνικής Δημοκρατίας και του Υπουργείου Οικονομικών Υποθέσεων και Επικοινωνιών της Δημοκρατίας της Εσθονίας για τη συνεργασία όσον αφορά τρόπους καταπολέμησης της διαφθοράς και της γραφειοκρατίας μέσω της ηλεκτρονικής διακυβέρνησης και των τεχνολογιών πληροφορικής και επικοινωνίας και άλλες διατάξεις» έγινε δεκτό κατά πλειοψηφία επί της αρχής και επί των άρθρων. 
Δέχεστε στο σημείο αυτό να ψηφίσουμε το νομοσχέδιο και στο σύνολό του;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Μάλιστα, μάλιστα.
Ερωτάται το Σώμα: Γίνεται δεκτό το νομοσχέδιο και στο σύνολο;</Speech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech> 
<Speech><Parlmember>ΑΛΕΞΙΟΣ ΜΗΤΡΟΠΟΥΛΟΣ</Parlmember>: Κατά πλειοψηφία.</Speech> 
<Speech><Parlmember>ΒΑΣΙΛΕΙΟΣ ΚΑΠΕΡΝΑΡΟΣ</Parlmember>: Κατά πλειοψηφία.</Speech> 
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Το νομοσχέδιο έγινε δεκτό και στο σύνολο κατά πλειοψηφία.
Συνεπώς το νομοσχέδιο του Υπουργείου Διοικητικής Μεταρρύθμισης και Ηλεκτρονικής Διακυβέρνησης: «Κύρωση του Μνημονίου Κατανόησης μεταξύ του Υπουργείου Διοικητικής Μεταρρύθμισης και Ηλεκτρονικής Διακυβέρνησης της Ελληνικής Δημοκρατίας και του Υπουργείου Οικονομικών Υποθέσεων και Επικοινωνιών της Δημοκρατίας της Εσθονίας για τη συνεργασία όσον αφορά τρόπους καταπολέμησης της διαφθοράς και της γραφειοκρατίας μέσω της ηλεκτρονικής διακυβέρνησης και των τεχνολογιών πληροφορικής και επικοινωνίας και άλλες διατάξεις» έγινε δεκτό κατά πλειοψηφία, σε μόνη συζήτηση, επί της αρχής, των άρθρων και του συνόλου και έχει ως εξής:
(Να καταχωριστεί το κείμενο του νομοσχεδίου ΣΕΛ. 185α)</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Κυρίες και κύριοι συνάδελφοι, παρακαλώ το Σώμα να εξουσιοδοτήσει το Προεδρείο για την υπ’ ευθύνη του επικύρωση των Πρακτικών ως προς την ψήφιση στο σύνολο του παραπάνω νομοσχεδίου.</ChairmanSpeech> 
<Speech><Parlmember>ΟΛΟΙ ΟΙ ΒΟΥΛΕΥΤΕΣ</Parlmember>: Μάλιστα, μάλιστα.</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Το Σώμα παρέσχε τη ζητηθείσα εξουσιοδότηση.
Κύριοι συνάδελφοι, δέχεστε στο σημείο αυτό να λύσουμε τη συνεδρίαση;</ChairmanSpeech>
<Speech><Parlmember>ΟΛΟΙ ΟΙ ΒΟΥΛΕΥΤΕΣ</Parlmember>: Μάλιστα, μάλιστα.
Με τη συναίνεση του Σώματος και ώρα 13.45΄ λύεται η συνεδρίαση για αύριο ημέρα Πέμπτη 6 Δεκεμβρίου 2012 και ώρα 09.30΄, με αντικείμενο εργασιών του Σώματος: κοινοβουλευτικό έλεγχο, συζήτηση επικαίρων ερωτήσεων. 
Ο</Speech> ΠΡΟΕΔΡΟΣ                                                        ΟΙ ΓΡΑΜΜΑΤΕΙΣ
Τελευταία Αποθήκευση:	10/12/2012 11:30:00 πμ	Από:	N.tasoula
Εκτυπώθηκε:	10/12/2012 11:20:00 πμ</body>
</html>