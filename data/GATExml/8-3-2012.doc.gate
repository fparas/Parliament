<html><head><meta name="cp:revision" content="12"><meta name="date" content="2012-03-14T10:50:00Z"><meta name="Company" content="OTS"><meta name="Keywords" content=""><meta name="meta:word-count" content="79153"><meta name="subject" content=""><meta name="dc:creator" content="Production"><meta name="extended-properties:Company" content="OTS"><meta name="Word-Count" content="79153"><meta name="dcterms:created" content="2012-03-14T09:57:00Z"><meta name="dcterms:modified" content="2012-03-14T10:50:00Z"><meta name="Last-Modified" content="2012-03-14T10:50:00Z"><meta name="Last-Save-Date" content="2012-03-14T10:50:00Z"><meta name="meta:character-count" content="427432"><meta name="Template" content="Normal"><meta name="meta:save-date" content="2012-03-14T10:50:00Z"><meta name="dc:title" content="ΠΡΑΚΤΙΚΑ ΒΟΥΛΗΣ"><meta name="Application-Name" content="Microsoft Office Word"><meta name="modified" content="2012-03-14T10:50:00Z"><meta name="Edit-Time" content="31800000000"><meta name="cp:subject" content=""><meta name="Content-Type" content="application/msword"><meta name="creator" content="Production"><meta name="meta:author" content="Production"><meta name="dc:subject" content=""><meta name="extended-properties:Application" content="Microsoft Office Word"><meta name="meta:creation-date" content="2012-03-14T09:57:00Z"><meta name="meta:last-author" content="a.zoudiari"><meta name="Comments" content=""><meta name="Creation-Date" content="2012-03-14T09:57:00Z"><meta name="xmpTPg:NPages" content="1"><meta name="resourceName" content="8-3-2012.doc"><meta name="Last-Author" content="a.zoudiari"><meta name="w:comments" content=""><meta name="Character Count" content="427432"><meta name="Page-Count" content="1"><meta name="Revision-Number" content="12"><meta name="extended-properties:Template" content="Normal"><meta name="meta:keyword" content=""><meta name="Author" content="Production"><meta name="comment" content=""><meta name="meta:page-count" content="1"></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta>ΠΡΑΚΤΙΚΑ ΒΟΥΛΗΣ</head>
<body>8-3-12                                  429
(Σημείωση: Ο παρακάτω πίνακας περιεχομένων δεν αποτελεί το τελικό κείμενο, διότι εκκρεμούν ορθογραφικές και συντακτικές διορθώσεις)
ΠΙΝΑΚΑΣ ΠΕΡΙΕΧΟΜΕΝΩΝ
ΙΓ’ ΠΕΡΙΟΔΟΣ
ΠΡΟΕΔΡΕΥΟΜΕΝΗΣ ΚΟΙΝΟΒΟΥΛΕΥΤΙΚΗΣ ΔΗΜΟΚΡΑΤΙΑΣ
ΣΥΝΟΔΟΣ Γ΄
ΣΥΝΕΔΡΙΑΣΗ PA΄
Πέμπτη  8 Μαρτίου 2012
ΘΕΜΑΤΑ
 
Α. ΕΙΔΙΚΑ ΘΕΜΑΤΑ 
1. Επικύρωση Πρακτικών, σελ. 
2. Ανακοινώνεται ότι τη συνεδρίαση παρακολουθούν μαθητές από το Γυμνάσιο Τυμπακίου Ηρακλείου Κρήτης, το 10ο Δημοτικό Σχολείο Κορυδαλλού, το 23ο Δημοτικό Σχολείο Αθηνών, το Γενικό Λύκειο Γέρας Λέσβου, το Πειραματικό Γυμνάσιο Πανεπιστημίου Πάτρας, το 4ο Γυμνάσιο Κορίνθου, το Γυμνάσιο Αγιάς Λάρισας, το Δημοτικό Σχολείο Βορεινού - Νεοχωρίου Πέλλας και η Διακομματική κοινοβουλευτική αντιπροσωπεία του Ιταλικού Κοινοβουλίου με επικεφαλή τον Αντιπρόεδρο της Ιταλικής Βουλής κ. Ρόκο Μπουτιλιόνε, σελ. 
3. Συζήτηση με αφορμή τον εορτασμό της Παγκόσμιας Ημέρας της Γυναίκας, σελ. 
4. Επί προσωπικού θέματος, σελ. 
5. Επί διαδικαστικού θέματος, σελ. 
6. Επί του Κανονισμού, σελ. 
 
Β. ΚΟΙΝΟΒΟΥΛΕΥΤΙΚΟΣ ΕΛΕΓΧΟΣ 
1. Κατάθεση αναφορών, σελ. 
2. Απαντήσεις Υπουργών σε ερωτήσεις Βουλευτών, σελ. 
3. Ανακοίνωση του δελτίου επικαίρων ερωτήσεων της Παρασκευής 9 Μαρτίου 2012, σελ. 
4. Συζήτηση επικαίρων ερωτήσεων:
α) Προς τον Υπουργό Εργασίας και Κοινωνικής Ασφάλισης, σχετικά με τη θέση της Διοίκησης του ΙΚΑ στους πρώην εργαζομένους της βιομηχανίας &quot;ΣΒΕΚΗ&quot;, σελ. 
 β) Προς τον Υπουργό Προστασίας του Πολίτη, σχετικά με την αντιμετώπιση της εγκληματικότητας στη Λακωνία, σελ. 
γ) Προς τον Υπουργό Δικαιοσύνης, Διαφάνειας και Ανθρωπίνων Δικαιωμάτων, σχετικά με την αντιμετώπιση των προβλημάτων στις φυλακές της χώρας, σελ. 
 δ) Προς τον Υπουργό Υποδομών, Μεταφορών και Δικτύων, σχετικά με την κατάργηση των δημοσίων ΚΤΕΟ, σελ. 
 ε) Προς τον Υπουργό Πολιτισμού και Τουρισμού, σχετικά με την αναστροφή του αρνητικού κλίματος του τουρισμού της Χώρας στο εξωτερικό, σελ. 
 στ) Προς τον Υπουργό Περιβάλλοντος, Ενέργειας και Κλιματικής Αλλαγής, σχετικά με τις προθέσεις του Υπουργείου για την πώληση των υδροηλεκτρικών σταθμών σε ιδιώτες, σελ. 
 
Γ. ΝΟΜΟΘΕΤΙΚΗ ΕΡΓΑΣΙΑ 
1. Κατάθεση πρότασης νόμου:                                                                                        Είκοσι τρεις Βουλευτές κατέθεσαν πρόταση νόμου: &quot;Πρόσθετοι πόροι χρηματοδότησης και βελτίωσης της αδειοδοτικής διαδικασίας της ανάπτυξης των Ανανεώσιμων Πηγών Ενέργειας για την αντιμετώπιση της κλιματικής αλλαγής και άλλες διατάξεις σε θέματα αρμοδιότητας του Υπουργείου Περιβάλλοντος, Ενέργειας και Κλιματικής Αλλαγής&quot;, σελ. 
2. Συζήτηση και ψήφιση επί των άρθρων, των τροπολογιών και του συνόλου του σχεδίου νόμου του Υπουργείου Αγροτικής Ανάπτυξης και Τροφίμων: &quot;Ρυθμίσεις για την κτηνοτροφία και τις κτηνοτροφικές εγκαταστάσεις&quot;, σελ. 
3. Κατάθεση σχεδίου νόμου:                                                                                      Οι Υπουργοί Περιβάλλοντος, Ενέργειας και Κλιματικής Αλλαγής, Εσωτερικών, Οικονομικών, Εθνικής  Άμυνας, Υγείας και Κοινωνικής Αλληλεγγύης, Υποδομών, Μεταφορών και Δικτύων, Δικαιοσύνης, Διαφάνειας και Ανθρωπίνων Δικαιωμάτων, Αγροτικής Ανάπτυξης και Τροφίμων, Πολιτισμού και Τουρισμού, Παιδείας, Δια Βίου Μάθησης και Θρησκευμάτων και οι Αναπληρωτές Υπουργοί Περιβάλλοντος, Ενέργειας και Κλιματικής Αλλαγής και Ανάπτυξης, Ανταγωνιστικότητας και Ναυτιλίας, κατέθεσαν σχέδιο νόμου: &quot;Νέος Οικοδομικός Κανονισμός&quot;, σελ. 

ΠΡΟΕΔΡΟΣ                                                                                            ΠΕΤΣΑΛΝΙΚΟΣ Φ. , σελ.
ΠΡΟΕΔΡΕΥΟΝΤΕΣ                                                                                      ΑΡΓΥΡΗΣ Ε. , σελ.
ΖΗΣΗ Ρ. , σελ.                                                                                                  ΚΟΥΡΑΚΗΣ Α. , σελ.                                                                                       ΝΙΩΤΗΣ Γ., σελ.                                                                                       ΠΟΛΥΔΩΡΑΣ Β., σελ. 


ΟΜΙΛΗΤΕΣ

Α. Επί της συζήτησης με αφορμή τον εορτασμό της Παγκόσμιας Ημέρας της Γυναίκας:
ΑΜΜΑΝΑΤΙΔΟΥ-ΠΑΣΧΑΛΙΔΟΥ Ε. , σελ.
ΑΜΟΙΡΙΔΗΣ Ι. , σελ.
ΖΗΣΗ Ρ. , σελ.
ΚΕΦΑΛΟΓΙΑΝΝΗ  Ό. , σελ.
ΛΕΒΕΝΤΗΣ Α. , σελ.
ΜΩΡΑΪΤΗΣ Ν. , σελ.
ΝΙΚΟΛΑΪΔΟΥ Β. , σελ.
ΠΑΠΑΝΔΡΕΟΥ - ΠΑΠΑΔΑΚΗ Ο. , σελ.
ΠΕΡΛΕΠΕ - ΣΗΦΟΥΝΑΚΗ Α. , σελ.
ΠΕΤΑΛΩΤΗΣ Γ. , σελ.
ΠΕΤΣΑΛΝΙΚΟΣ Φ. , σελ.
ΠΟΛΥΔΩΡΑΣ Β. , σελ.
ΦΑΡΜΑΚΗ-ΓΚΕΚΗ Α. , σελ.

Β. Επί προσωπικού θέματος:
ΑΜΜΑΝΑΤΙΔΟΥ-ΠΑΣΧΑΛΙΔΟΥ Ε. , σελ.
ΑΡΓΥΡΗΣ Ε. , σελ.
ΝΙΚΟΛΑΪΔΟΥ Β. , σελ.
ΠΕΤΑΛΩΤΗΣ Γ. , σελ.

Γ. Επί διαδικαστικού θέματος:
ΑΡΓΥΡΗΣ Ε. , σελ.
ΒΕΝΙΖΕΛΟΣ Ε. , σελ.
ΖΗΣΗ Ρ. , σελ.
ΛΑΦΑΖΑΝΗΣ Π. , σελ.
ΜΑΝΩΛΑΚΟΥ Δ. , σελ.
ΜΠΕΝΤΕΝΙΩΤΗΣ Ε. , σελ.
ΜΩΡΑΪΤΗΣ Α. , σελ.
ΡΟΝΤΟΥΛΗΣ Α. , σελ.
ΣΑΛΜΑΣ Μ. , σελ.

Δ. Επί του Κανονισμού:
ΛΑΦΑΖΑΝΗΣ Π. , σελ.

Ε. Επί των επικαίρων ερωτήσεων:
ΑΛΙΒΙΖΑΤΟΣ Π. , σελ.
ΒΟΡΙΔΗΣ Μ. , σελ.
ΔΑΒΑΚΗΣ Α. , σελ.
ΔΙΩΤΗ Η. , σελ.
ΚΟΥΡΑΚΗΣ Α. , σελ.
ΚΟΥΤΡΟΥΜΑΝΗΣ Γ. , σελ.
ΜΑΝΙΑΤΗΣ Ι. , σελ.
ΝΑΚΟΣ Α. , σελ.
 ΌΘΩΝΑΣ Ε. , σελ.
ΟΙΚΟΝΟΜΟΥ Α. , σελ.
ΠΕΤΑΛΩΤΗΣ Γ. , σελ.
ΡΕΝΤΑΡΗ - ΤΕΝΤΕ  Ό. , σελ.

ΣΤ. Επί του σχεδίου νόμου του Υπουργείου Αγροτικής Ανάπτυξης και Τροφίμων:
ΑΗΔΟΝΗΣ Χ. , σελ.
ΑΪΒΑΛΙΩΤΗΣ Κ. , σελ.
ΑΜΟΙΡΙΔΗΣ Ι. , σελ.
ΑΡΓΥΡΗΣ Ε. , σελ.
ΒΕΝΙΖΕΛΟΣ Ε. , σελ.
ΓΙΟΥΜΑΤΖΙΔΗΣ Β. , σελ.
ΔΑΒΑΚΗΣ Α. , σελ.
ΔΗΜΗΤΡΟΥΛΟΠΟΥΛΟΣ Π. , σελ.
ΔΙΩΤΗ Η. , σελ.
ΔΡΙΒΕΛΕΓΚΑΣ Ι. , σελ.
ΘΕΟΔΩΡΙΔΗΣ Η. , σελ.
ΘΕΟΧΑΡΗ Μ. , σελ.
ΚΑΛΟΓΙΑΝΝΗΣ Σ. , σελ.
ΚΑΡΤΑΛΗΣ Κ. , σελ.
ΚΑΣΑΠΙΔΗΣ Γ. , σελ.
ΚΕΓΚΕΡΟΓΛΟΥ Β. , σελ.
ΚΟΛΛΙΑΣ Κ. , σελ.
ΚΟΥΤΣΟΥΚΟΣ Γ. , σελ.
ΛΑΦΑΖΑΝΗΣ Π. , σελ.
ΛΕΒΕΝΤΗΣ Α. , σελ.
ΜΑΝΩΛΑΚΟΥ Δ. , σελ.
ΜΠΕΝΤΕΝΙΩΤΗΣ Ε. , σελ.
ΜΩΡΑΪΤΗΣ Ν. , σελ.
ΠΑΠΑΓΕΩΡΓΙΟΥ Α. , σελ.
ΠΑΠΑΘΑΝΑΣΗ Α. , σελ.
ΠΑΡΑΣΤΑΤΙΔΗΣ Θ. , σελ.
ΠΟΛΑΤΙΔΗΣ Η. , σελ.
ΠΟΛΥΔΩΡΑΣ Β. , σελ.
ΡΟΝΤΟΥΛΗΣ Α. , σελ.
ΣΑΛΜΑΣ Μ. , σελ.
ΣΚΑΝΔΑΛΙΔΗΣ Κ. , σελ.
ΤΣΙΡΩΝΗΣ Δ. , σελ.
ΤΣΩΝΗΣ Ν. , σελ.
ΦΑΡΜΑΚΗ-ΓΚΕΚΗ Α. , σελ.

ΠΡΑΚΤΙΚΑ ΒΟΥΛΗΣ
ΙΓ΄ ΠΕΡΙΟΔΟΣ 
ΠΡΟΕΔΡΕΥΟΜΕΝΗΣ ΚΟΙΝΟΒΟΥΛΕΥΤΙΚΗΣ ΔΗΜΟΚΡΑΤΙΑΣ
ΣΥΝΟΔΟΣ Γ΄
ΣΥΝΕΔΡΙΑΣΗ  ΡΑ΄
Πέμπτη 8 Μαρτίου 2012
Αθήνα, σήμερα στις 8 Μαρτίου 2012, ημέρα Πέμπτη και ώρα 09.32΄ συνήλθε στην Αίθουσα των συνεδριάσεων του Βουλευτηρίου η Βουλή σε ολομέλεια για να συνεδριάσει υπό την προεδρία του Ζ’ Αντιπροέδρου αυτής κ. ΑΝΑΣΤΑΣΙΟΥ ΚΟΥΡΑΚΗ .
ΠΡΟΕΔΡΕΥΩΝ (<ChairmanSpeech><Parlmember>Αναστάσιος Κουράκης</Parlmember>): Κυρίες και κύριοι συνάδελφοι, αρχίζει η συνεδρίαση.
Παρακαλείται ο κύριος Γραμματέας να ανακοινώσει τις αναφορές προς το Σώμα. 
(Ανακοινώνονται προς το Σώμα από τον κ. Αθανάσιο Δαβάκη, Βουλευτή Λακωνίας, τα ακόλουθα:
Α. ΚΑΤΑΘΕΣΗ ΑΝΑΦΟΡΩΝ
1) Η Βουλευτής Μαγνησίας κ. ΡΟΔΟΥΛΑ ΖΗΣΗ κατέθεσε αναφορά με την οποία  ο Δήμαρχος Βόλου αιτείται την άμεση δημοπράτηση της εργολαβίας  που αφορά την αντιμετώπιση των εκκρεμοτήτων για την ολοκλήρωση του έργου οδικής παράκαμψης του Πολεοδομικού Συγκροτήματος Βόλου.
2) Ο Βουλευτής Ηρακλείου κ. ΕΜΜΑΝΟΥΗΛ ΣΤΡΑΤΑΚΗΣ κατέθεσε αναφορά με την οποία  το Δημοτικό Συμβούλιο Ηρακλείου Κρήτης αιτείται την επαναλειτουργία ενός τουλάχιστoν Ειδικού Εξεταστικού Κέντρου στο Ηράκλειο για τους μαθητές των ΕΠΑΛ με μαθησιακές δυσκολίες.
3) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αφορά στον κίνδυνο διάλυσης της Ένωσης Ιδιοκτητών Εφημερίδων.
4) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία  η κ. Ιωάννα Παϊσίδου διαμαρτύρεται για τη διακοπή του Επιδόματος Κωφαλαλίας της αδελφής της Βασιλικής Καλαϊτζίδου.
5) Ο Βουλευτής Β΄ Αθηνών κ. ΔΗΜΗΤΡΙΟΣ ΠΑΠΑΔΗΜΟΥΛΗΣ κατέθεσε αναφορά με την οποία  ο κ. Ιωάννης Λαζάρου εκφράζει τη διαμαρτυρία του για την παρακράτηση ποσού από τη σύνταξη των ασφαλισμένων στον ΟΑΕΕ υπέρ της Ομοσπονδίας Συνταξιούχων ΟΑΕΕ, χωρίς την έγγραφη συγκατάθεση των ασφαλισμένων και αιτείται την απόσυρση της σχετικής διάταξης.
6) Οι Βουλευτές Α΄ Θεσσαλονίκης κ. ΙΩΑΝΝΗΣ ΖΙΩΓΑΣ και Αχαΐας κ. ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ κατέθεσαν αναφορά με την οποία  η Πανελλαδική Αντιμονοπωλιακή Συσπείρωση Επαγγελματιών -Βιοτεχνών-Εμπόρων καταγγέλλει ότι χιλιάδες ασφαλισμένοι στον ΟΑΕΕ αντιμετωπίζουν  πρόβλημα αδυναμίας πληρωμής των εισφορών τους και αιτείται να θεωρηθούν άμεσα τα βιβλιάρια ασθενείας όλων των επαγγελματιών, βιοτεχνών, εμπόρων, αυτοκινητιστών, ανεξάρτητα αν χρωστάνε στο Ταμείο ή όχι και η κάλυψη να είναι με 100% χρηματοδότηση από το κράτος.
7) Οι Βουλευτές Κερκύρας κ. ΧΑΡΑΛΑΜΠΟΣ ΧΑΡΑΛΑΜΠΟΥΣ, Αχαΐας κ. ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ κατέθεσαν αναφορά με την οποία  οι Αντιδήμαρχοι Δημοτικών Κοινοτήτων Μαθρακίου, Οθωνών και Ερεικούσας Κέρκυρας αιτούνται τη μη διακοπή της ακτοπλοϊκής σύνδεσης των Διαποντίων Νησιών με το λιμάνι του Αγίου Στεφάνου στη Βόρεια Κέρκυρα μέχρι την υπογραφή της νέας συμβάσεως.
8) Οι Βουλευτές Αιτωλοακαρνανίας κ. ΝΙΚΟΛΑΟΣ ΜΩΡΑΪΤΗΣ και Β΄ Αθηνών κ. ΙΩΑΝΝΗΣ ΠΡΩΤΟΥΛΗΣ κατέθεσαν αναφορά με την οποία  το Δημοτικό Συμβούλιο του Δήμου Ξηρομέρου Νομού Αιτωλοακαρνανίας εκφράζει την αντίθεσή του στην πρόταση της Διεύθυνσης  Δευτεροβάθμιας Εκπαίδευσης του Νομού Αιτωλοακαρνανίας για κατάργηση των Λυκειακών Τάξεων του Γυμνασίου Φυτειών.
9) Ο Βουλευτής Λαρίσης κ. ΒΑΣΙΛΕΙΟΣ ΕΞΑΡΧΟΣ κατέθεσε αναφορά με την οποία  ο Σύλλογος Γονέων και Κηδεμόνων 7ου Γυμνασίου και Λυκειακών Τάξεων Λάρισας αιτείται την ίδρυση Λυκείου στη συνοικία Αγίου Γεωργίου Λαρίσης.
10) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία  το Δ.Σ. του Οργανισμού «Κηφισιά SOS» αιτείται την καταψήφιση όλων των διατάξεων σχετικά με την αδειοδότηση σταθμών βάσης κινητής τηλεφωνίας, με γνώμονα την προστασία της υγείας των πολιτών.
11) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία  ο Ραδιοφωνικός Σταθμός Πελοποννήσου ΕΡΑ αιτείται την αναστολή της απόφασης  της ΕΡΤ σχετικά με την αναστολή λειτουργίας του πομπού μεσαίων κυμάτων μέχρι την τοποθέτηση αναμεταδότη FM.
12) Ο Βουλευτής Αχαΐας κ. ΜΙΧΑΗΛ ΜΠΕΚΙΡΗΣ κατέθεσε δημοσίευμα εφημερίδας που αφορά σε επεισόδιο λιποθυμίας  μαθητών από χρήση ναρκωτικών ουσιών μέσα σε σχολείο του Κορυδαλλού.
13) Ο Βουλευτής Αχαΐας κ. ΜΙΧΑΗΛ ΜΠΕΚΙΡΗΣ κατέθεσε δημοσίευμα εφημερίδας το οποίο αναφέρεται στην προσπάθεια εθελοντικής ομάδας δράσης του Νομού Πιερίας να φέρει σε επαφή καταναλωτές και παραγωγούς.
14) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία  οι κ.κ. Γεώργιος και Αναστασία Πλαίτη αιτούνται την τροποποίηση  των άρθρων 975 και  977 του Κώδικα Πολιτικής Δικονομίας, προκειμένου να συμπεριληφθούν σε αυτά και περιπτώσεις ΑΜΕΑ.
15) Ο Βουλευτής Αχαΐας κ. ΜΙΧΑΗΛ ΜΠΕΚΙΡΗΣ κατέθεσε αναφορά με την οποία  οι εργαζόμενοι του Ελληνικού Κέντρου Ψυχικής Υγιεινής και Ερευνών (ΕΚΕΨΥΕ) παραρτήματος Πατρών προτείνει την κατάργηση του παραρτήματος και την ενσωμάτωση των υπηρεσιών και του προσωπικού του στο Κέντρο Ψυχικής Υγείας του Νοσοκομείου «Άγιος Ανδρέας».
16) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία  το Ίδρυμα Προασπίσεως Ηθικών και Πνευματικών Αξιών  εκφράζει την αντίθεσή του στην επιβολή ΦΠΑ στα προς λήξη τρόφιμα των εταιριών που χρησιμοποιούνται στην ανθρωπιστική βοήθεια.
17) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία  ο Σύλλογος Διδακτικού και Επιστημονικού Προσωπικού Εθνικής Σχολής Δημόσιας Υγείας εκφράζει τις θέσεις του σχετικά με τη προτεινόμενη ρύθμιση για την Εθνική Σχολή Δημόσιας Υγείας και αιτείται την ανεπιφύλακτη στήριξη των προτεινόμενων ρυθμίσεων.
18) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία  οι Σύλλογοι και τα Σωματεία Εργαζομένων στο «Βοήθεια στο Σπίτι» εκφράζουν τις θέσεις τους σχετικά με την ιδιωτικοποίηση της κατ’ οίκον φροντίδας και αιτούνται νομοθετικής ρυθμίσεως σχετικά με το καθεστώς τους.
19) Ο Βουλευτής Ηλείας κ. ΠΑΝΑΓΙΩΤΗΣ ΑΝΤΩΝΑΚΟΠΟΥΛΟΣ κατέθεσε αναφορά με την οποία  ο Δήμαρχος Ανδρίτσαινας - Κρέστενων αιτείται την αποπληρωμή δαπάνης μεταφοράς των μαθητών πρωτοβάθμιας και δευτεροβάθμιας εκπαίδευσης του Δήμου.
20) Ο Βουλευτής Ηλείας κ. ΠΑΝΑΓΙΩΤΗΣ ΑΝΤΩΝΑΚΟΠΟΥΛΟΣ κατέθεσε αναφορά με την οποία  ο Πρόεδρος του Επιμελητηρίου Ηλείας αιτείται την ενίσχυση των επιχειρήσεων της Ηλείας που επλήγησαν από τις πρόσφατες θεομηνίες.
21) Ο Βουλευτής Αχαΐας κ. ΜΙΧΑΗΛ ΜΠΕΚΙΡΗΣ κατέθεσε δημοσίευμα εφημερίδας το οποίο αναφέρεται στις ελλείψεις σε προσωπικό στο Ακτινολογικό Τμήμα του Νοσοκομείου Παίδων «Αγλαϊα Κυριακού».
22) Ο Βουλευτής Α΄ Αθηνών κ. ΑΘΑΝΑΣΙΟΣ ΠΛΕΥΡΗΣ κατέθεσε αναφορά με την οποία  η Ομοσπονδία Σωφρονιστικών Υπαλήλων Ελλάδας εκφράζει τις θέσεις της σχετικά με τα προβλήματα που αντιμετωπίζει ο  κλάδος κατά την άσκηση των υπηρεσιακών καθηκόντων του προσωπικού του.
23) Η Βουλευτής Φθιώτιδος κ. ΑΙΚΑΤΕΡΙΝΗ ΜΠΑΤΖΕΛΗ κατέθεσε αναφορά με την οποία  ο Αντιπεριφερειάρχης Στερεάς Ελλάδας αιτείται να γίνουν οι απαραίτητες ενέργειες για την ένταξη της Περιφέρειας Στερεάς Ελλάδας στον ΄Αξονα Προτεραιότητας 9 του Ε.Π.  Εκπαίδευση και Διά Βίου Μάθηση.
24) Ο Βουλευτής Α΄ Αθηνών κ. ΑΘΑΝΑΣΙΟΣ ΠΛΕΥΡΗΣ κατέθεσε αναφορά με την οποία  η Πανελλήνια Ομοσπονδία Αστυνομικών Υπαλλήλων και η Πανελλήνια Ομοσπονδία Αξιωματικών Αστυνομίας καταθέτουν τις προτάσεις τους στο σχέδιο νόμου «Παροχή υπηρεσιών ασφάλειας από ένοπλους ιδιώτες φρουρούς σε εμπορικά πλοία και άλλες διατάξεις».
25) Ο Βουλευτής Α΄ Αθηνών κ. ΑΘΑΝΑΣΙΟΣ ΠΛΕΥΡΗΣ κατέθεσε αναφορά με την οποία  η Ομοσπονδία Σωφρονιστικών Υπαλλήλων Ελλάδας καταθέτουν τις προτάσεις για την επίλυση προβλημάτων του κλάδου τους.
26) Ο Βουλευτής Μεσσηνίας κ. ΔΗΜΗΤΡΙΟΣ ΚΟΥΣΕΛΑΣ κατέθεσε αναφορά με την οποία  ο Δήμος Δυτικής Μάνης προτείνει διοικητική μεταβολή, προκειμένου να χαρακτηρισθούν άγονα το Κέντρο Υγείας Αγίου Νικολάου και τα περιφερειακά ιατρεία των τοπικών κοινοτήτων Πλάτσας, Καρδαμύλης και Κάμπου.
Β. ΑΠΑΝΤΗΣΕΙΣ ΥΠΟΥΡΓΩΝ ΣΕ ΕΡΩΤΗΣΕΙΣ ΒΟΥΛΕΥΤΩΝ
1. Στην με αριθμό 2298/05-12-2011 ερώτηση του Βουλευτή κ. Κολοκοτρώνης Άγγελο δόθηκε με το υπ’ αριθμ. ΓΚΕ/1025378 ΕΞ 2012 / 833/13-02-2012  έγγραφο  από τον Αναπληρωτή Υπουργό Οικονομικών  η ακόλουθη απάντηση:
�
2. Στην με αριθμό 2351/06/12/2011 ερώτηση του Βουλευτή κ. Μπεκίρη Μιχαήλ δόθηκε με το υπ’ αριθμ. ΓΚΕ 1025373 ΕΞ 2012 / 857/13-02-2012  έγγραφο  από τον Αναπληρωτή Υπουργό Οικονομικών  η ακόλουθη απάντηση:
�
3. Στην με αριθμό 3250/21-12-2011 ερώτηση της Βουλευτού κ. Σκραφνάκη Μαρίας δόθηκε με το υπ’ αριθμ. 273/13-02-2012 έγγραφο από τον Υφυπουργό Αγροτικής Ανάπτυξης και Τροφίμων η ακόλουθη απάντηση:
�
4. Στην με αριθμό 4543/17-01-2012 ερώτηση του Βουλευτή κ. Λυκουρέντζου Ανδρέα δόθηκε με το υπ’ αριθμ. 642/13-02-2012 έγγραφο  από τον Υφυπουργό Αγροτικής Ανάπτυξης και Τροφίμων η ακόλουθη απάντηση:
�
5. Στην με αριθμό 4717/20-01-2012 ερώτηση του Βουλευτή κ. Αϊβαλιώτη Κωνσταντίνου δόθηκε με το υπ’ αριθμ. Φ90022/2482/182/13-02-2012 έγγραφο  από τον Υπουργό Εργασίας και Κοινωνικής Ασφάλισης  η ακόλουθη απάντηση:
�
6. Στην με αριθμό 4893/24-01-2012 ερώτηση του Βουλευτή κ. Νικολόπουλου Νικόλαου δόθηκε με το υπ’ αριθμ. 21/45/ΑΣ 3255 δις/13-02-2012 έγγραφο  από τον Υπουργό Εξωτερικών η ακόλουθη απάντηση:
�
7. Στην με αριθμό 5035/26-01-2012 ερώτηση του Βουλευτή κ. Μπεκίρη Μιχαήλ δόθηκε με το υπ’ αριθμ. ΥΠ.ΠΟ.Τ./ΓΡ.ΥΠ/K.E./325/13-02-2012 έγγραφο  από τον Υφυπουργό Πολιτισμού και Τουρισμού  η ακόλουθη απάντηση:
�
8. Στην με αριθμό 5320/02-02-2012 ερώτηση του Βουλευτή κ. Μακρυπίδη Ανδρέα δόθηκε με το υπ’ αριθμ. 3446/13-02-2012 έγγραφο από τον Υφυπουργό Υποδομών, Μεταφορών και Δικτύων  η ακόλουθη απάντηση:</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Αναστάσιος Κουράκης</Parlmember>): Κυρίες και κύριοι συνάδελφοι, εισερχόμεθα στη συζήτηση των 
ΕΠΙΚΑΙΡΩΝ ΕΡΩΤΗΣΕΩΝ
Θα συζητηθεί η πρώτη με αριθμό 596/5-3-2012 επίκαιρη ερώτηση πρώτου κύκλου του Βουλευτή του Πανελλήνιου Σοσιαλιστικού Κινήματος κ. Αθανασίου Οικονόμου προς τον Υπουργό Εργασίας και Κοινωνικής Ασφάλισης, &#160; σχετικά με τη θέση της Διοίκησης του ΙΚΑ στους πρώην εργαζομένους της βιομηχανίας «ΣΒΕΚΗ».
Στην επίκαιρη ερώτηση θα απαντήσει ο Υπουργός Εργασίας και Κοινωνικής Ασφάλισης κ. Κουτρουμάνης.
Το λόγο έχει ο κ. Αθανάσιος Οικονόμου, για να αναπτύξει την ερώτησή του.
Κύριε Οικονόμου, έχετε το λόγο.</ChairmanSpeech>
<Speech><Parlmember>ΑΘΑΝΑΣΙΟΣ ΟΙΚΟΝΟΜΟΥ</Parlmember>: Ευχαριστώ, κύριε Πρόεδρε.
Κύριε Υπουργέ, μετά από πολύμηνη διαδικασία, η Συνεταιριστική Βιομηχανία Επεξεργασίας Κρέατος Ηπείρου ολοκλήρωσε τον πλειστηριασμό της. Κατά τον πλειστηριασμό αυτό καταγράφηκαν στο πινάκιο και καταχωρήθηκαν πρώτα οι εργαζόμενοι, η τράπεζα και διάφοροι άλλοι προμηθευτές και στη διαδικασία αυτή της καταχώρησης των πινακίων έκανε ανακοπή το ΙΚΑ, γιατί θεώρησε ότι δεν έχει καταγραφεί προνομιακά μαζί με τους εργαζόμενους, όπως εκτίμησε ότι θα έπρεπε να έχει γίνει με βάση το ν. 3863/10 που ψηφίστηκε.
Σε αυτή τη διαδικασία, κύριε Υπουργέ, σαράντα τρεις εργαζόμενοι, οι οποίοι είχαν δύο χρόνια να πληρωθούν, θεωρούν ότι κατάφορα αδικούνται -και αδικούνται κατά τη γνώμη μου και όχι μόνο κατά τη γνώμη μου- γιατί οι πολύμηνες προφορικές διαδικασίες που έγιναν, τόσο με το ΙΚΑ, όσο και με τις υπηρεσίες του Υπουργείου διαβεβαίωναν τους εργαζόμενους ότι έχουν δίκιο, καθώς ο ν. 3863 στο άρθρο 5 εξαιρεί πλειστηριασμούς οι οποίοι είχαν ξεκινήσει πριν από την ψήφιση του νόμου, όπως ο εν λόγω πλειστηριασμός της εταιρείας «ΣΒΕΚΗ».
Θεωρώ ότι η κατάσταση και η κίνηση που έκανε το ΙΚΑ, όχι μόνο δημιουργεί διάφορα ερωτηματικά, τα οποία θα σας θέσω αμέσως παρακάτω, αλλά θεωρώ επίσης ότι το ΙΚΑ ξέχασε για ποιον δρα, για ποιον λειτουργεί. Θεώρησε ότι λειτουργεί μόνο για τον οργανισμό και τον εαυτό του, πράγμα που σημαίνει ότι ξέχασε τον ασφαλιζόμενο, ξέχασε τον εργαζόμενο και εγκαταστάθηκε στον «Πύργο» του Κάφκα και ενίσχυσε τη γραφειοκρατία στο απόλυτο μεγαλείο της.
Σας θέτω αυτές τις ερωτήσεις, κύριε Υπουργέ, γιατί γνωρίζω ότι ξέρετε πολύ καλά το θέμα, ότι έχετε μιλήσει ή έχουν μιλήσει από το γραφείο σας και με τους εργαζόμενους και επίσης γνωρίζω την ευαισθησία σας. Αλλά κάποια στιγμή χρειάζεται μία αποφασιστικότητα, ώστε να αίρεται εκείνη η ευθυνοφοβία των υπαλλήλων, οι οποίοι για κάποιους λόγους αποφάσισαν να εκτιμήσουν αυτή τη διαδικασία, αλλά αυτή η διαδικασία προκαλεί όλα τα προβλήματα στους εργαζομένους. 
Τα ερωτήματα είναι πάρα πολύ συγκεκριμένα, αν και κατά πόσο έχετε την αποφασιστικότητα να αίρετε αυτή την αδικία από τους εργαζόμενους και το ΙΚΑ να προβεί σε αναίρεση της ανακοπής, ώστε οι εργαζόμενοι να πληρωθούν μετά από δύο-τρία χρόνια περίπου.</Speech>
ΠΡΟΕΔΡΕΥΩΝ (<ChairmanSpeech><Parlmember>Αναστάσιος Κουράκης</Parlmember>): Στην ερώτηση θα απαντήσει ο Υπουργός Εργασίας και Κοινωνικής Ασφάλισης, κ. Γεώργιος Κουτρουμάνης.
Κύριε Κουτρουμάνη, έχετε το λόγο.</ChairmanSpeech>
<Speech><Parlmember>ΓΕΩΡΓΙΟΣ ΚΟΥΤΡΟΥΜΑΝΗΣ</Parlmember> (Υπουργός Εργασίας και Κοινωνικής Ασφάλισης): Ευχαριστώ, κύριε Πρόεδρε.
Κύριε συνάδελφε, ένα από τα μεγάλα προβλήματα που είχαμε να αντιμετωπίσουμε όλο το προηγούμενο διάστημα, σε σχέση με τη διεκδίκηση των απαιτήσεων των ασφαλιστικών ταμείων ήταν το γεγονός ότι τα ταμεία στην κατάταξη που υπήρχε για τους πλειστηριασμούς ήταν ουσιαστικά στην τελευταία θέση. Δηλαδή, θα μπορούσαν να πληρωθούν όλοι οι υπόλοιποι και τελευταία τα ταμεία. Στις περισσότερες περιπτώσεις, αυτό οδηγούσε, βέβαια, στην αδυναμία του να εισπράξουν τα ταμεία και κυρίως το ΙΚΑ τις οφειλές.
Αυτό το καθεστώς άλλαξε, αυτό το πλαίσιο που ίσχυε μέχρι το καλοκαίρι του 2010 έχει αλλάξει και υπάρχει διαφορετική σειρά στην κατάταξη που γίνεται για τις απαιτήσεις. Δεν στρέφεται κατά των εργαζομένων αυτή η καινούργια σειρά, γιατί προηγούνται έναντι όλων οι εργαζόμενοι.
Όμως, η συγκεκριμένη εταιρεία δεν εφήρμοσε στην προκειμένη περίπτωση το ν. 3863. Η διαδικασία πλειστηριασμού έγινε μετά τις 15 Ιουλίου. Είχαν ξεκινήσει οι διαδικασίες εφαρμογής του πλαισίου αναγκαστικής είσπραξης, αλλά ο πλειστηριασμός έγινε μετά τη συγκεκριμένη ημερομηνία, οπότε η σειρά κατάταξης έπρεπε να γίνει με βάση το νέο καθεστώς που προέβλεπε ο ν. 3863. Οι εργαζόμενοι ούτως ή άλλως προηγούνται, αλλά στην τρίτη θέση, μετά τους πιστωτές, είναι τα ασφαλιστικά ταμεία.
Με αυτήν την κατάταξη, λοιπόν, που έκαναν οι εκπρόσωποι της εταιρείας, το ΙΚΑ βρίσκεται έβδομο στη σειρά. Είναι λάθος αυτή η κατάταξη. Συνεπώς, η ίδια η εταιρεία πρέπει να διορθώσει το λάθος που έχει κάνει. 
Το ΙΚΑ διεκδικεί 700 χιλιάδες ευρώ από τη συγκεκριμένη εταιρεία και θα προηγηθεί έναντι των τραπεζών ή άλλων που διεκδικούν οποιεσδήποτε οφειλές από την εταιρεία. 
Επαναλαμβάνω πως το ΙΚΑ δεν στρέφεται εναντίον των εργαζομένων, οι οποίοι θα πληρωθούν κανονικά. Πρέπει, όμως, να κλείσει η εκκρεμότητα αυτή με τη σειρά κατάταξης. Το ΙΚΑ διεκδικεί να είναι τρίτο στη σειρά και επομένως, να εξασφαλίσει την είσπραξη των 700 χιλιάδων ευρώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Αναστάσιος Κουράκης</Parlmember>): Ευχαριστούμε τον κύριο Υπουργό.
Το  λόγο έχει ο κ. Αθανάσιος Οικονόμου.</ChairmanSpeech>
<Speech><Parlmember>ΑΘΑΝΑΣΙΟΣ ΟΙΚΟΝΟΜΟΥ</Parlmember>: Κύριε Υπουργέ, βεβαίως το ΙΚΑ θα πρέπει να διεκδικήσει βάσει του ν. 3863 να προηγείται των υπολοίπων προμηθευτών και δανειστών της εταιρείας, όχι όμως των εργαζομένων. Αλλά εμμέσως, με τον τρόπο που χρησιμοποιεί την ανακοπή πληρωμής των εργαζομένων, στρέφεται κατά τους. Έχει ξεχάσει για ποιο λόγο υπάρχει. Το ΙΚΑ υπάρχει για να στηρίζει τους ασφαλιζόμενους, τους εργαζομένους και όχι για να διατηρεί έσοδα για το κράτος ή για τον οργανισμό απρόσωπα. 
Η διαδικασία του πλειστηριασμού άρχισε πριν τις 15 Ιουλίου που ψηφίστηκε ο νόμος. Σαφέστατα έχετε δίκιο ότι αυτό αναφέρει ο νόμος, αλλά ο νόμος ψηφίστηκε στις 15 Ιουλίου ενώ ο πρώτος πλειστηριασμός έγινε στις 31 Μαρτίου της ίδιας χρονιάς. Επαναλήφθηκε στις 28 Απριλίου και στις 16 Ιουνίου. Κρίθηκαν, όμως, άγονοι αυτοί οι διαγωνισμοί. Άρα, είχαν προηγηθεί τρεις διαγωνισμοί –δυο κανονικοί διαγωνισμοί και ένας επί πληρωμή συμβαλλόμενου προμηθευτή- πριν τις 15 Ιουλίου. Αυτά είναι κατατεθειμένα και είναι προς γνώση σας. 
Το ΙΚΑ αναφέρει ότι αυτή τη διαδικασία θα τη λύσουν τα δικαστήρια. Έχουμε αναλογιστεί τι σημαίνει αυτό; Είναι μια διαδικασία που θα μπορούσε να λυθεί με μια ερμηνευτική διάταξη του Υπουργείου σας, η οποία να διευκρινίζει ότι εξαιρούνται από το νόμο οι πλειστηριασμοί που βρίσκονται σε εξέλιξη. Δεν ξέρω πόσοι διαγωνισμοί βρίσκονταν σε εξέλιξη. Εγώ δεν γνωρίζω άλλους. Πόσοι να ήταν; Δυο, τρεις πλειστηριασμοί; Πρέπει, λοιπόν, να υπάρξει μια ερμηνευτική διάταξη που να απελευθερώνει και τις νομικές υπηρεσίες του ΙΚΑ.
Επίσης θα πρέπει να υπάρξει μια θετική διάθεση του ΙΚΑ, γιατί εδώ έχουμε να κάνουμε με μια δικαστική διαδικασία που θα ολοκληρωθεί μετά από δυο, τρία χρόνια. Έχουμε εργαζόμενους –και εδώ επικαλούμαι την κοινωνική σας ευαισθησία- που έχουν να πληρωθούν από το 2008. Θα περιμένουμε να  ολοκληρωθεί η διαδικασία το 2015 για να πληρωθούν οι εργαζόμενοι τα δεδουλευμένα τους; Θα μπορούσαν όλα αυτά να λυθούν με μια πολιτική βούληση, προς το συμφέρον των εργαζομένων και όχι αορίστως προς την πλευρά του ΙΚΑ. Το ΙΚΑ υπάρχει για τους εργαζόμενους. 
Θα ήθελα μια συγκεκριμένη σας δέσμευση ή μια συγκεκριμένη σας διάθεση, κύριε Υπουργέ. 
Τέλος, θα ήθελα να ρωτήσω και κάτι ακόμα όσον αφορά τους επαγγελματίες που βρίσκονταν σε περιοχές κάτω των δυο χιλιάδων κατοίκων και ανήκαν στον ΟΓΑ. Είναι ένα θέμα που εκκρεμεί. 
Τι εικόνα έχετε γι’ αυτούς τους επαγγελματίες, που ενώ βρίσκονταν στον ΟΓΑ εκκρεμεί να πάνε στον ΟΑΕΕ; Είχατε πει ότι θα υπάρξει μια κατώτατη κλίμακα του ΟΑΕΕ. Τι προτίθεστε να κάνετε, ώστε να ησυχάσει μια μεγάλη κοινωνική μερίδα, των επαγγελματιών της υπαίθρου; 
Ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Αναστάσιος Κουράκης</Parlmember>): Ευχαριστούμε τον κ. Οικονόμου.
Το λόγο έχει ο Υπουργός Εργασίας και Κοινωνικής Ασφάλισης κ. Γεώργιος Κουτρουμάνης.</ChairmanSpeech>
<Speech><Parlmember>ΓΕΩΡΓΙΟΣ ΚΟΥΤΡΟΥΜΑΝΗΣ</Parlmember> (Υπουργός Εργασίας και Κοινωνικής Ασφάλισης): Ευχαριστώ, κύριε Πρόεδρε. 
Κύριε συνάδελφε, όπως είπα και πριν, το ΙΚΑ και εμείς δεν αμφισβητούμε την προτεραιότητα που έχουν οι εργαζόμενοι σ’ αυτήν την περίπτωση, για να πληρωθούν τα δεδουλευμένα τους. Εκείνο που αμφισβητούμε είναι η σειρά κατάταξης μετά τους εργαζόμενους. 
Όταν το ΙΚΑ είναι έβδομο στη σειρά, με βάση την κατάταξη που έχει κάνει ο εκπρόσωπος της εταιρείας, το ΙΚΑ δεν έχει κανένα λόγο να διεκδικήσει οτιδήποτε, γιατί τα χρήματα που θα μοιραστούν σ’ αυτούς που προηγούνται, δεν επαρκούν ούτε για να ικανοποιήσουν αυτές τις απαιτήσεις. Άρα, το ΙΚΑ δεν έχει να πάρει τίποτα. Γι’ αυτό υπήρξε αυτή η αλλαγή. 
Εάν συνεχίζαμε την ίδια πρακτική, τα ασφαλιστικά ταμεία δεν θα είχαν κανένα λόγο να παίρνουν οποιαδήποτε πρωτοβουλία, προκειμένου να καταλήγουν στον πλειστηριασμό. Και τα προηγούμενα χρόνια σε ένα μεγάλο βαθμό τα ασφαλιστικά ταμεία έκαναν όλες εκείνες τις ενέργειες που απαιτούνταν, για να διασφαλίσουν τις όποιες απαιτήσεις για την καταβολή παλαιών οφειλών χωρίς να φτάνουν ποτέ στον πλειστηριασμό, γιατί δεν είχαν κανένα συμφέρον. Ουσιαστικά, ωφελούνταν όλοι εκείνοι που προηγούνταν. 
Αυτό δεν έχει να κάνει με τους εργαζόμενους και τη μισθοδοσία τους, με την καταβολή των δεδουλευμένων τους. Έχει να κάνει με τη σειρά κατάταξης, μετά ακριβώς από τους εργαζόμενους. 
Όσον αφορά τη συγκεκριμένη εταιρεία και την εξέλιξη που είχαμε σε σχέση με τον πλειστηριασμό, να σας αναφέρω ότι υπήρχαν πλειστηριασμοί που είχαν προηγηθεί. Αυτός είναι ο τελευταίος πλειστηριασμός, ο οποίος διενεργήθηκε μετά τις 15 Ιουλίου 2010 και επομένως, έπρεπε να εφαρμοστεί η νέα σειρά κατάταξης. Επομένως, δεν είναι υπόθεση του ΙΚΑ ή εμμονή του ΙΚΑ να ταλαιπωρήσει τους εργαζόμενους. Κάθε άλλο οι εργαζόμενοι, όπως είπα, έχουν δίκιο και πρέπει να ικανοποιηθούν τα αιτήματά τους για την καταβολή των δεδουλευμένων τους. 
Όμως, γιατί θα πρέπει να προηγούνται όλες οι τράπεζες και το δημόσιο και να έρχεται τελευταίο το ΙΚΑ; Γι’ αυτό λέμε ότι πρέπει να αλλάξει η σειρά κατάταξης, ούτως ώστε το ΙΚΑ να μπει στην τρίτη σειρά, έτσι όπως προβλέπει ο νόμος, για να μπορέσει και αυτό να εισπράξει τα χρήματα που του οφείλονται, δηλαδή τις 700 χιλιάδες ευρώ. 
Αυτή είναι ουσιαστικά η αντιδικία μας, αν θέλετε, με τη συγκεκριμένη εταιρεία και όχι με τους εργαζόμενους. Θέλουμε να ικανοποιήσουμε όχι μόνο τους εργαζόμενους που προηγούνται, αλλά και τις απαιτήσεις του ΙΚΑ. Διαφορετικά δεν θα εφαρμόζαμε το νόμο. 
Γνωρίζω ότι υπάρχει μια δικαστική διαδικασία, η οποία ενδεχομένως να ολοκληρωθεί στις αρχές Απριλίου. Ενδεχομένως, θα υποχρεωθεί η εταιρεία και δικαστικά να συμμορφωθεί με το νόμο και να μπει το ΙΚΑ στη σειρά κατάταξης που προβλέπει ο νόμος, δηλαδή στην τρίτη θέση. Έτσι θα λυθεί και το πρόβλημα των εργαζομένων.
Όσον αφορά το άλλο ερώτημα που θέσατε, η δική μας προσέγγιση είναι να υπάρξει μια ρύθμιση για τις ξενοδοχειακές επιχειρήσεις, που έχουν μικρό αριθμό δωματίων. Πρέπει να ενταχθούν σε μια ενδιάμεση ασφαλιστική κατηγορία στον ΟΑΕΕ. Γιατί όταν εταιρείες, επιχειρήσεις ή ξενοδοχεία λειτουργούν για μικρό χρονικό διάστημα, έχουν και λιγότερα έσοδα από τις άλλες μεγάλες επιχειρήσεις. Επομένως, είναι δίκαιο το αίτημα. 
Έχουμε κάνει συζητήσεις με το Ξενοδοχειακό Επιμελητήριο. Στον πρώτο νόμο που θα εισαχθεί στη Βουλή από την πλευρά του Υπουργείου Εργασίας, θα περιλαμβάνεται και ρύθμιση που θα αφορά τα μικρά ξενοδοχεία.
Ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Αναστάσιος Κουράκης</Parlmember>): Ευχαριστούμε τον κύριο Υπουργό.
Κυρίες και κύριοι συνάδελφοι, έχω την τιμή να ανακοινώσω στο Σώμα ότι παρακολουθούν τη συνεδρίασή μας από τα άνω δυτικά θεωρεία, αφού ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, πενήντα έξι μαθητές και μαθήτριες και πέντε εκπαιδευτικοί από το  Γυμνάσιου Τυμπακίου Ηρακλείου Κρήτης.
Η Βουλή τούς καλωσορίζει.
(Χειροκροτήματα απ’ όλες τις πτέρυγες της Βουλής)
Προχωρούμε στην δεύτερη με αριθμό 598/5-3-2012 επίκαιρη ερώτηση πρώτου κύκλου του Βουλευτή της Νέας Δημοκρατίας κ. Αθανασίου Δαβάκη προς τον Υπουργό Προστασίας του Πολίτη, σχετικά με την αντιμετώπιση της εγκληματικότητας στη Λακωνία. 
Στην επίκαιρη ερώτηση του κ. Δαβάκη θα απαντήσει ο Υφυπουργός Προστασίας του Πολίτη κ. Εμμανουήλ ΄Οθωνας. 
 Το λόγο έχει ο κ. Δαβάκης για την ανάπτυξη της ερώτησής του.</ChairmanSpeech> 
<Speech><Parlmember>ΑΘΑΝΑΣΙΟΣ ΔΑΒΑΚΗΣ</Parlmember>: Κύριε Πρόεδρε, αντικείμενο κι αυτής της κοινοβουλευτικής παρέμβασής μου είναι η συνεχώς αυξανόμενη κατά το τελευταίο χρονικό διάστημα έξαρση της εγκληματικότητας στο Νομό Λακωνίας. Δεν κομίζω γλαύκας εις Αθήνας, αλλά νομίζω ότι η ελληνική περιφέρεια και ιδιαίτερα ο ελληνικός Νότος, μέλος κι εκπρόσωπος του οποίου είστε κι εσείς ως Κρήτης πολιτικός, αντιμετωπίζουν τεράστια προβλήματα και λαθρομετανάστευσης, αλλά κυρίως έξαρσης της εγκληματικότητας. Ομιλώ για λαθρομετανάστευση, γιατί ένα μεγάλο κομμάτι των εγκληματογόνων εστιών της περιοχής μας οφείλεται και στους λαθρομετανάστες. Αναφέρομαι σε κάποιες συγκεκριμένες  εστίες.
 Όμως αυτό το οποίο δημιουργεί μεγάλα αισθήματα ανησυχίας είναι η κατάσταση η οποία επικρατεί σήμερα σε όλο τον Νομό Λακωνίας, κυρίως γύρω από τα αστικά κέντρα, την πρωτεύουσα του Νομού, αλλά και άλλες περιοχές. Όλος ο πληθυσμός, όλη η τοπική κοινωνία συνέχεται από αισθήματα φόβου, ανασφάλειας, μέχρι του σημείου να φθάνουν σε οργάνωση των τοπικών κοινωνιών, ομάδων πολιτών, για την υπεράσπιση των περιουσιών, των οικογενειών τους και του εαυτού τους, με ό,τι αυτό σημαίνει όσον αφορά την σύμπτυξη τέτοιων ομάδων για αυτοδικίες.
 Ζητώ, λοιπόν, με αυτή την κοινοβουλευτική μου παρέμβαση να γίνει αντιληπτό ότι επιτέλους –κι αυτό το λέω σαν μια γενική τοποθέτηση, η οποία αφορά το Υπουργείο Προστασίας του Πολίτη, το οποίο πρέπει να είναι Υπουργείο Προστασίας του Πολίτη, και δεν αφορά εσάς προσωπικά ως στέλεχος αυτού του Υπουργείου, της πολιτικής του ηγεσίας, αλλά αφορά κι εσάς υπό την έννοια της πολιτικής ιδιότητας- πρέπει να αφήσουμε την Αστυνομία να κάνει τη δουλειά της σε ορισμένα πράγματα. Έτσι πιστεύω. Μπορεί να κάνω λάθος, αλλά θέλω να μου το εξηγήσετε. Πρέπει να οργανώσουμε κάπως καλύτερα την παραβατικότητα. 
Και δεν θα πω για μικροπαραβατικότητα. Ποιος ομιλεί περί μικροπαραβατικότητας; Όταν μπαίνει στο σπίτι μου κάποιος αθίγγανος, Ρομά, αλλοδαπός ή ημεδαπός -γιατί και οι ημεδαποί το κάνουν, οι πάντες το κάνουν αυτό- και μου αδειάζει το σπίτι ή ληστεύει τους αδύναμους γονείς μου, αντιλαμβάνεστε ότι δεν μιλάμε για μικροπαραβατικότητα. Είναι τραυματικό γεγονός στη ζωή της κάθε οικογένειας αυτό. Άρα, ο όρος «μικροπαραβατικότητα» που λένε τελευταίως οι αστυνομικές αρχές, δεν υπάρχει. Είναι ένα σοβαρά τραυματικό γεγονός για κάθε οικογένεια πέραν του οικονομικού. 
Ζητάω, λοιπόν, με αυτή την παρέμβαση να αφήσουμε την Αστυνομία –το λέω και πάλι- να κάνει τη δουλειά της. Και πώς θα την αφήσουμε να κάνει τη δουλειά της; Όταν ξεφύγει από το πολιτικό σκέλος και γίνουν οι ρυθμίσεις οι οποίες πρέπει να γίνουν, οι παρεμβάσεις, αν θέλετε, προκειμένου να ανασταλεί αυτό το αίσθημα φόβου. Είναι τρομερό! Να γίνονται συγκεντρώσεις πολιτών, κύριε Πρόεδρε, σε τοπικά διαμερίσματα του Νομού Λακωνίας, με μόνο αντικείμενο και θέμα ημερήσιας διάταξης την υπεράσπισή τους από την παραβατικότητα, από τις εγκληματικές ενέργειες; Φθάνουν μέχρι του σημείου να σκέπτονται να προσλάβουν σεκιούριτι για να φυλάνε τα χωριά! Αυτά συμβαίνουν στο Νομό Λακωνίας. Σκέπτονται να βάλουν δηλαδή από πέντε ευρώ ο καθένας και να πάρουν πέντε σεκιούριτι με αυτοκίνητα, για να φυλάνε τα χωριά. Αυτά είναι πράγματα, τα οποία νομίζω ότι πρέπει να μας κάνουν να σκεφθούμε πάρα πολύ σοβαρά τις περαιτέρω κινήσεις μας. 
Οι προσπάθειες των αστυνομικών δυνάμεων του Νομού Λακωνίας είναι υπεράνθρωπες. Θέλω να το πω αυτό, για να μην παρεξηγηθώ. Είναι υπεράνθρωπες, δεδομένων των συνθηκών που αντιμετωπίζουν, δεδομένης της ελλείψεως προσωπικού κι ελλείψεως κάποιων τεχνικών μέσων, τα οποία θα μπορούσαν να είναι περισσότερα. Όμως δεν φθάνει αυτό. 
Σας ευχαριστώ.</Speech> 
ΠΡΟΕΔΡΕΥΩΝ (<ChairmanSpeech><Parlmember>Αναστάσιος Κουράκης</Parlmember>):	 Ευχαριστούμε τον κ. Δαβάκη.  
Το λόγο έχει ο Υφυπουργός Προστασίας του Πολίτη κ. Όθωνας.</ChairmanSpeech> 
<Speech><Parlmember>ΕΜΜΑΝΟΥΗΛ ΟΘΩΝΑΣ</Parlmember> (Υφυπουργός Προστασίας του Πολίτη): Ευχαριστώ, κύριε Πρόεδρε. 
Ξεκινώ με την εξής αναφορά, η οποία είναι ειλικρινής και ανυπόκριτη και δεν εντάσσεται στο πλαίσιο των συνήθων φιλοφρονήσεων, που συναδελφικά απονείμει ενίοτε ο ένας στον άλλον σ’ αυτήν την Αίθουσα. Ο κύριος συνάδελφος, που ανησυχεί για τα θέματα ασφάλειας της εκλογικής του περιφέρειας, είναι ένας συνάδελφος ο οποίος διακρίνεται για τη σοβαρότητα, την ευπρέπεια και τη μετριοπάθειά του. Όσο για την αναφορά του -νομίζω σ’ έναν βαθμό το διευκρίνισε- να αφεθεί επιτέλους η Αστυνομία να κάνει τη δουλειά της, θέλω να γίνει απολύτως σαφές ότι δεν υπάρχει κανείς στο Υπουργείο Προστασίας του Πολίτη σε πολιτικό επίπεδο, και φαντάζομαι και πουθενά αλλού, που να παρεμβαίνει και να εμποδίζει την Αστυνομία να κάνει τη δουλειά της. Αντιθέτως, η παρουσία μας εκεί έχει την έννοια της δημιουργίας των συνθηκών, των προϋποθέσεων και του απαιτούμενου πλαισίου, ώστε να μπορεί η Αστυνομία να κάνει τη δουλειά της, όσο καλύτερα γίνεται, μέσα σε μια συγκεκριμένη συγκυρία, που είναι σε όλους μας γνωστή για τις ιδιαίτερα δύσκολες συνθήκες της. 
Το έχω πει κι άλλη φορά, απαντώντας σε άλλους συναδέλφους, ότι σχεδόν όλοι οι συνάδελφοι, όλων των κομμάτων, απ’ όλους τους νομούς της Ελλάδος θα μπορούσαν να έχουν ένα κοινό κείμενο κοινοβουλευτικής ερώτησης γι’ αυτά τα θέματα. Αυτό καταδεικνύει ποιο είναι το μέγεθος του προβλήματος που καλείται καθημερινά να διαχειριστεί η Ελληνική Αστυνομία, σε όλη την Ελλάδα, είκοσι τέσσερις ώρες το εικοσιτετράωρο. 
Θέλω όμως, συμμεριζόμενος όλο αυτό, να κάνω μία διάκριση, στην οποία φαντάζομαι ότι επίσης συμφωνούμε όλοι όσοι είμαστε αυτή τη στιγμή στην Αίθουσα και συνομιλούμε για το θέμα. Και θα έπρεπε να συμφωνεί το σύνολο του πολιτικού κόσμου και της ελληνικής κοινωνίας. Όσο δεν βοηθάει η ωραιοποίηση μιας κατάστασης και ο στρουθοκαμηλισμός, άλλο τόσο και ίσως και περισσότερο δεν βοηθάει η καλλιέργεια ενός κλίματος αναστάτωσης και φόβου. Εντείνει έναν πανικό από τον οποίο πράγματι, διακατέχονται ομάδες πληθυσμού, ιδιαίτερα σε μεγάλες ηλικίες, σε αρκετά σημεία της Ελλάδος, λόγω ακριβώς αυτού του κλίματος. 
Προσπαθώ να αποφύγω τα υπηρεσιακά νούμερα και τα στατιστικά στοιχεία. Είναι πάρα πολύ εύκολο κανείς να διαλέξει πέντε νούμερα για να επιχειρηματολογήσει από τη δική σας πλευρά και να διαλέξει και ο απαντών Υπουργός άλλα πέντε αριθμητικά στοιχεία, για να εξωραΐσει την κατάσταση. Δεν θα μπω σ’ αυτή τη διαδικασία. 
Αυτό που θέλω κατ’ αρχήν να υπενθυμίσω είναι ότι η Ελληνική Αστυνομία στο χρόνο που πέρασε, όπου είχαμε ουσιαστικά απαγόρευση προσλήψεων στο δημόσιο τομέα, ενισχύθηκε κατ’ εξαίρεσιν -και αναγνωρίζοντας η Κυβέρνηση ακριβώς αυτά τα προβλήματα- με συνολικά περίπου δυόμισι χιλιάδες αστυνομικούς, ειδικούς φρουρούς κι αξιωματικούς ειδικών καθηκόντων, ουσιαστικά καλύπτοντας τις μεγάλες ανάγκες που έχει κυρίως το λεκανοπέδιο. Είναι ένα άλλο μεγάλο πεδίο αναμέτρησης με το κάθε μορφής έγκλημα, το μικρό, το μεσαίο ή το μεγάλο, κύριε Πρόεδρε και κύριοι συνάδελφοι, το να μπορέσουμε να απελευθερώσουμε κάποιες δυνάμεις και να ενισχύσουμε την περιφέρεια με όσο το δυνατόν καλύτερο τρόπο το επόμενο διάστημα. Έχουμε επίγνωση -και το λέω επίσης με πάρα πολλή σαφήνεια και με συγκεκριμένο τρόπο- ότι η Λακωνία είναι ένας από τους νομούς -διότι δεν είναι η μόνη- που λόγω ειδικών συνθηκών είναι πάνω από τον μέσο όρο των δεικτών εγκληματικότητας σε σχέση με όλη την επικράτεια, όπου αναγνώρισα ότι υπάρχουν παρόμοια προβλήματα. Επομένως, αυτό θεωρώ ότι πρέπει να ληφθεί υπόψη στον σχεδιασμό του Υπουργείου και θα ληφθεί. 
Θέλω επίσης να σας διαβεβαιώσω ότι οι πρόσφατες επιτυχίες της Ελληνικής Αστυνομίας και στη συγκεκριμένη περιοχή -υπενθυμίζω ότι μέσα στον Φεβρουάριο έγιναν δύο ευρείας κλίμακας αστυνομικές επιχειρήσεις, όπου στη μία προσήχθησαν σαράντα άτομα και συνελήφθησαν τελικά δεκατρία, ενώ στη δεύτερη προσήχθησαν ογδόντα άτομα και συνελήφθησαν πενήντα πέντε- δεν αποτελούν ούτε για την Αστυνομία ούτε για την πολιτική ηγεσία συμπτώματα που μπορούν να οδηγήσουν σε εφησυχασμό. Αντιθέτως, θέλουμε –κι αυτή είναι η κατεύθυνσή μας- να αποτελέσουν τη βάση νέων προσπαθειών για το καλύτερο δυνατό αποτέλεσμα.</Speech> 
ΠΡΟΕΔΡΕΥΩΝ (<ChairmanSpeech><Parlmember>Αναστάσιος Κουράκης</Parlmember>): Ευχαριστούμε τον Υφυπουργό κ. Όθωνα.
Το λόγο έχει ο κ. Αθανάσιος Δαβάκης για την δευτερολογία του.</ChairmanSpeech>
<Speech><Parlmember>ΑΘΑΝΑΣΙΟΣ ΔΑΒΑΚΗΣ</Parlmember>: Κατ’ αρχάς, θέλω να ευχαριστήσω τον κύριο Υπουργό για τα καλά του λόγια. Να γνωρίζει ότι το ίδιο αισθάνομαι και εγώ γι’ αυτόν. Διακονεί μια περιοχή η οποία τον τιμά και καλό θα είναι σε τέτοια θέματα ασφάλειας, που μας αφορούν όλους, να διεπόμεθα από αυτούς τους τόνους και αυτά τα ειλικρινή αισθήματα.
Είπατε για επιχειρήσεις της Ελληνικής Αστυνομίας. Στις 2 Φεβρουαρίου έγινε μια τέτοιου είδους επιχείρηση, η οποία εξιχνίασε πενήντα δύο κλοπές. Ήταν μία περίπτωση όπου δύο άτομα Ρομά, Αθίγγανοι είχαν κάνει πενήντα δυο κλοπές και «τσέπωσαν» –το λέει εδώ- 189.000 ευρώ. 
Θα σας αναφέρω περιοχές. Αμύκλες έντεκα περιπτώσεις κλοπών, προάστιο της Σπάρτης. Παλαιοπαναγιά, τρεις περιπτώσεις κλοπών. Μαγούλα έξι περιπτώσεις κλοπών. Ποταμιά Λακωνίας από οικία κλοπή. Άγιος Ιωάννης πέντε περιπτώσεις κλοπών. Ριβιώτισσα δυο περιπτώσεις κλοπών. Σπάρτη δυο περιπτώσεις κλοπών. Ξηροκάμπι τα ίδια. Αγία Ειρήνη Σπάρτης, αποπειράθηκαν να αφαιρέσουν πράγματα από οικία ημεδαπού. Κοκκινόραχη τέσσερις περιπτώσεις κλοπών. Αφισσού κλοπή. Τραπεζοντή δυο περιπτώσεις κλοπών. Κυδωνιά κλοπές. Ανώγεια δυο περιπτώσεις κλοπών. Γούναρι Σπάρτης αφαίρεσαν από οικία χρηματικό ποσό. Μυστράς δυο περιπτώσεις κλοπών. Καλάμι Σπάρτης κλοπές. Στο Παλαιολόγιο αφαίρεσαν από οικία ημεδαπού χρυσαφικά και κοσμήματα και εν συνεχεία Πολύδενδρο, Συκαράκι, Κλαδάς, Καραβά. Είναι συνοικισμοί της Σπάρτης, που σημαίνει ότι σε απόσταση ποδός, πέντε λεπτών μπορεί να επέμβει το Αστυνομικό Τμήμα. Δεν φοβούνται τίποτα. Ριφιφί στους Μολάους σε κατάστημα χρυσαφικών. Ληστεία, μέρα μεσημέρι, στο Γύθειο.  Επίθεση σε υπάλληλο των ΕΛΤΑ στον  Πύργο Δυρού πριν από τέσσερις πέντε μέρες.
Αυτό που είπατε -πολύ σωστά- ότι είμαστε πάνω από το μέσο όρο στη Λακωνία, είναι πολύ σημαντικό και είναι αληθές. Το ζήτημα είναι ότι πρέπει να ληφθούν άμεσα μέτρα. Τι θα προτείνω; Αυτή η επιχείρηση της 2ας Φεβρουαρίου να επαναλαμβάνεται μια φορά την εβδομάδα, να έρχεται από την περιφέρεια Πελοποννήσου, από την ανωτέρα διοίκηση Πελοποννήσου ένα κλιμάκιο μια φορά την εβδομάδα. Δεν νομίζω ότι θα χρειαστεί για πολύ καιρό. Οι παραβατικές εστίες, οι εγκληματογόνες εστίες επικοινωνούν με ειδικά σήματα μεταξύ τους. Όταν βλέπουν ότι έρχεται κάποιο πούλμαν με ειδικούς φρουρούς από την Τρίπολη ή από τις εγχώριες δυνάμεις, θα σφίξουν λίγο τα πράγματα σε όλους αυτούς τους παραβατικούς τύπους, οι οποίοι λυμαίνονται την περιοχή.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή) 
Σας διαβάζω ένα μικρό απόκομμα εντύπου από ένα χωριό της περιοχής των Μολάων, την Απιδιά. Λέει: «Συγκέντρωση στις 7 Φεβρουαρίου των πολιτιστικών φορέων κ.λπ. του Κοινοτικού Διαμερίσματος Απιδιάς του Δήμου Ευρώτα. Ο Δήμος Ευρώτα ζητάει να συμπαραταχθεί η Αστυνομία μαζί του. Οι σύλλογοι και οι φορείς θα προσλάβουν σεκιούριτι με στόχο την αστυνόμευση της περιοχής σε συνεργασία με τα αστυνομικά τμήματα. Καλούν όλους τους συμπολίτες, παρά την οικονομική κρίση να θωρακίσουν τις οικίες τους με τεχνολογικό εξοπλισμό και με οποιοδήποτε άλλο πρόσφορο τρόπο, ώστε να προφυλαχθούν.»
(Στο σημείο αυτό την Προεδρική Έδρα καταλαμβάνει ο  Γ&apos; Αντιπρόεδρος της Βουλής κ.  ΕΥΑΓΓΕΛΟΣ ΑΡΓΥΡΗΣ )
Κλέβουν τις βάνες των γεωτρήσεων κυρίως οι αθίγγανοι οι οποίοι αρέσκονται στη συλλογή σιδηρού υλικού, χαλκού κ.λπ. γιατί τα μεταπωλούν. Σήμερα, σε αυτές τις εποχές, κύριε Πρόεδρε, είναι δυνατόν να αναγκάζεται ένας αγρότης να αλλάξει το αρδευτικό του σύστημα επειδή του το έχει κλέψει ένας τσιγγάνος; Δηλαδή, να τρελαινόμαστε!</Speech> 
ΠΡΟΕΔΡΕΥΩΝ (<ChairmanSpeech><Parlmember>Ευάγγελος Αργύρης</Parlmember>): Κλείστε παρακαλώ την ομιλία σας.</ChairmanSpeech>
<Speech><Parlmember>ΑΘΑΝΑΣΙΟΣ ΔΑΒΑΚΗΣ</Parlmember>: Πρέπει να δείτε με θετικό τρόπο το αίτημα για τη  μετάθεση έξι ειδικών φρουρών στη Λακωνία. Υπάρχουν έξι ειδικοί φρουροί, οι οποίοι κατάγονται από την περιοχή και θα ήταν ευχής έργο αυτό, επειδή ξέρουν την περιοχή. 
Παρακαλώ θερμά, κύριε Υπουργέ, να το δείτε με θετικό πνεύμα. Να υπάρξουν επίσης και κάποιες αυστηρότερες ποινές. Συλλαμβάνουν τον παραβάτη με τη συγκεκριμένη διαδικασία και μετά από λίγο είναι έξω.
Εν πάση περιπτώσει, αυτό ζητώ, κύριε Υπουργέ. Νομίζω ότι σε αυτές τις δύσκολες εποχές, τους δυσχείμερους καιρούς που λέμε, αυτού του είδους οι παραβατικές εστίες και αυτό το κλίμα της τρομοκρατίας είναι ό,τι χειρότερο, θα έλεγα, μπορεί να συμβεί σε αυτά που περνάει ο λαός μας.
Ευχαριστώ πολύ.</Speech>
ΠΡΟΕΔΡΕΥΩΝ (<ChairmanSpeech><Parlmember>Ευάγγελος Αργύρης</Parlmember>): Το λόγο έχει ο Υφυπουργός Προστασίας του Πολίτη κ. Εμμανουήλ Όθωνας για να απαντήσει στην ερώτηση.</ChairmanSpeech>
<Speech><Parlmember>ΕΜΜΑΝΟΥΗΛ ΟΘΩΝΑΣ</Parlmember> (Υφυπουργός Προστασίας του Πολίτη): Δεν έχω πάρα πολλά πράγματα, κύριε Πρόεδρε, να προσθέσω στα όσα ήδη ανέφερα στην πρωτολογία μου.
Θα ήταν ιδιαίτερα πρόχειρο και ελάχιστα σοβαρό, αλλά και ειλικρινές εάν έσπευδα να συγκεκριμενοποιήσω μέτρα ή να υιοθετήσω προτάσεις εν θερμώ χωρίς συνεννόηση με τους έχοντες την επιχειρησιακή ευθύνη του σχεδιασμού, που δεν είναι άλλοι από το Αρχηγείο και τους Επιτελείς της Ελληνικής Αστυνομίας.
Και πάλι, όμως, ειλικρινά θέλω να διαβεβαιώσω ότι κρατάω κάποια πράγματα από αυτά που είπατε, κυρίως γιατί έχετε αυταπόδεικτη γνώση των ιδιαιτεροτήτων και των συνθηκών που επικρατούν στην περιοχή. Θα αποτελέσουν αντικείμενο κατεύθυνσης και πλαισίου με το οποίο και η Γενική Αστυνομική Διεύθυνση, αλλά και σε επίπεδο Αρχηγείου θα δούμε πώς μπορούμε να ανταποκριθούμε σ’ αυτό το οποίο ούτως ή άλλως είμαστε υποχρεωμένοι και έχουμε ευθύνη να ανταποκριθούμε για τους Έλληνες πολίτες σε όλη τη χώρα, στα αστικά κέντρα και στην περιφέρεια, που είναι η διασφάλιση ενός αισθήματος ασφαλείας, όπως δικαιούνται σε αυτές τις συνθήκες τις οποίες πολλές φορές περιγράφουμε.
Στα θέματα της στελέχωσης θέλω επίσης να σας πω -χωρίς αυτό να αποτελεί δικαιολογία, απλά είναι η αλήθεια- ότι η κάλυψη των οργανικών θέσεων στο Νομό Λακωνίας -η οποία προφανώς υπολείπεται του συνόλου- είναι σε ένα μέσο όρο, ο οποίος συγκριτικά δεν θα έλεγα ότι είναι χειρότερος -κάθε άλλο- από άλλους αντίστοιχους νομούς. 
Δεν είναι, όμως, αυτό το θέμα μας. Το θέμα μας είναι πράγματι πώς ο συνδυασμός της στελέχωσης με τον εξορθολογισμό των υπηρεσιών και την επικαιροποίηση των επιχειρησιακών σχεδίων και τις έκτακτες επιχειρήσεις, όπως σωστά είπατε, θα φέρουν ένα αποτέλεσμα. Και σ’ αυτή την κατεύθυνση να είστε σίγουρος ότι θα κινηθούμε και με τη δική σας συνεργασία, αλλά και των άλλων συναδέλφων και των εκπροσώπων των τοπικών κοινωνιών.
Να είστε καλά.</Speech>
ΠΡΟΕΔΡΕΥΩΝ (<ChairmanSpeech><Parlmember>Ευάγγελος Αργύρης</Parlmember>): Ευχαριστούμε τον κύριο Υφυπουργό.
Η τρίτη με αριθμό 607/5-3-2012 επίκαιρη ερώτηση πρώτου κύκλου της Ε΄ Αντιπροέδρου της Βουλής και Βουλευτού του Κομμουνιστικού Κόμματος Ελλάδας κ. Βέρας Νικολαΐδου προς την Υπουργό Ανάπτυξης Ανταγωνιστικότητας και Ναυτιλίας, σχετικά με τη διασφάλιση των εργασιακών δικαιωμάτων των ναυτεργατών των πλοίων «ELLI T» και «IONIAN QUEEN» και την ανάγκη καταβολής των δεδουλευμένων τους δεν συζητείται λόγω κωλύματος της κυρίας Υπουργού και διαγράφεται.
Η τέταρτη με αριθμό 605/5-3-2012 επίκαιρη ερώτηση πρώτου κύκλου του Βουλευτή του Λαϊκού Ορθόδοξου Συναγερμού κ. Αλέξανδρου Χρυσανθακόπουλου προς τον Υπουργό Οικονομικών, σχετικά με τη ρύθμιση των ιδιωτικών χρεών στις τράπεζες δεν συζητείται λόγω κωλύματος του κυρίου Υπουργού και διαγράφεται.
Ακολουθεί η πέμπτη με αριθμό 600/5.3.2012 επίκαιρη ερώτηση πρώτου κύκλου του Ζ’ Αντιπροέδρου της Βουλής και Βουλευτή του Συνασπισμού Ριζοσπαστικής Αριστεράς κ. Αναστάσιου Κουράκη προς τον Υπουργό Δικαιοσύνης, Διαφάνειας και Ανθρωπίνων Δικαιωμάτων, σχετικά με την αντιμετώπιση των προβλημάτων στις φυλακές της χώρας.
Το λόγο έχει ο κ. Κουράκης για δυο λεπτά, προκειμένου να αναπτύξει την ερώτησή του.</ChairmanSpeech>
<Speech><Parlmember>ΑΝΑΣΤΑΣΙΟΣ ΚΟΥΡΑΚΗΣ</Parlmember> (Ζ΄ Αντιπρόεδρος της Βουλής): Ευχαριστώ, κύριε Πρόεδρε.
Η ερώτησή μας αφορά την κατάσταση που επικρατεί στις ελληνικές φυλακές. Δυστυχώς, είναι η πολλοστή φορά που επανερχόμαστε σ’ αυτό το θέμα, το οποίο κατά ένα τρόπο ανεξήγητο ή εξηγήσιμο, από την άλλη πλευρά, παραμένει άλυτο.
Κυρίες και κύριοι συνάδελφοι και κύριε Υφυπουργέ, το τραγικό που συμβαίνει αυτή τη στιγμή στην ελληνική κοινωνία είναι ότι δεν αυξάνεται μόνο ο αριθμός των αστέγων έξω στους δρόμους, αλλά αυξάνεται και ο αριθμός των αστέγων –και κυριολεκτώ- μέσα στις ελληνικές φυλακές. 
Σε ερώτηση που καταθέσαμε χθες, αναφέρουμε ότι στις φυλακές που βρίσκονται στην Κω, σε τρεις θαλάμους, οι εκατόν είκοσι πέντε κρατούμενοι πρέπει να κοιμηθούν σε ενενήντα κρεβάτια. Αυτό σημαίνει ότι τριάντα πέντε άνθρωποι κοιμούνται ανάμεσα στα κρεβάτια, στους διαδρόμους, κάτω από τα κρεβάτια άλλων συγκρατουμένων, ακόμα και μέσα στις τουαλέτες. Το πρωί αυτοί οι άνθρωποι, ωσεί αστέγων, παίρνουν τα στρώματα και τα ρούχα τους που έχουν βάλει τη νύχτα για να τα στρώσουν και την άλλη μέρα το πρωί να τα ξαναμαζέψουν. Καταλαβαίνετε ότι αυτό είναι μια κατάσταση η οποία ντροπιάζει τους πάντες. 
Καταλαβαίνουμε ότι το κύριο ζήτημα, όχι το μοναδικό, όμως, που επικρατεί στις φυλακές, είναι ο υπερπληθυσμός.΄Γνωρίζουμε ότι έχουν ληφθεί διάφορα μέτρα προσωρινής αποσυμφόρησης. Έχουν αποδώσει ελάχιστα, όπως και η τελευταία ρύθμιση που έκανε το Υπουργείο έχει δώσει πολύ λίγα αποτελέσματα. Ο αριθμός των κρατουμένων είναι πολύ μεγαλύτερος από τον αριθμό των θέσεων που υπάρχουν στις φυλακές. 
Είχα πει και στην επιτροπή ότι όταν δεν μπορούμε να εξασφαλίσουμε αξιοπρεπείς συνθήκες σε έναν κρατούμενο, απλώς δεν μπορεί να μπει στη φυλακή. Αυτό, δηλαδή, που γίνεται στη Σουηδία και προσφάτως, έμαθα ότι γίνεται και στη Φινλανδία, όπου υπάρχουν τόσοι κρατούμενοι για τόσες θέσεις. Όταν κάποιος καταδικάζεται, αν δεν υπάρχει θέση που να εξασφαλίζει αξιοπρεπή διαβίωση, περιμένει μέχρι να αδειάσει θέση και να μπει.
Δεν μπορεί να συνεχιστεί αυτό το φαινόμενο. Οι λύσεις στο θέμα του υπερπληθυσμού –και κλείνω με αυτό, κύριε Πρόεδρε- είναι ότι θα πρέπει να προσέξουμε τις προφυλακίσεις. Είναι ένας τεράστιος αριθμός προφυλακισμένων ανθρώπων, ενώ δεν θα έπρεπε. Γίνεται μία κατάχρηση αυτού του μέτρου. Θα πρέπει να προχωρήσει ο νόμος περί ναρκωτικών, που θα δώσει μια πολύ μεγάλη ανάσα βγάζοντας έξω τους ανθρώπους που είναι για μικροπαραβατικότητα περί τα ναρκωτικά. Βεβαίως, πρέπει να προωθηθεί και η αναμόρφωση του Ποινικού Κώδικα, όπως έχει υποσχεθεί το Υπουργείο.
Αυτό που λέμε εμείς, το λέει και ο ειδικός εισηγητής του ΟΗΕ για τα βασανιστήρια. Στην έκθεση με τα ευρήματά του, που καταθέτει, λέει χαρακτηριστικά ότι πρέπει να καταπολεμηθεί το φαινόμενο του υπερπληθυσμού των εγκαταστάσεων κράτησης, αναμορφώνοντας το Ποινικό Δίκαιο και τον Κώδικα Ποινικής Δικονομίας, με στόχο την αποποινικοποίηση ορισμένων αδικημάτων, τη μείωση των ποινών και την εφαρμογή άλλων μορφών ποινών, που δεν έχουν κράτηση, όπως είναι οι εναλλακτικές μορφές έκτισης της ποινής.
Θα σας παρακαλούσα, στην απάντησή σας, αν είναι δυνατόν, να υπάρχει μία ρητή δέσμευση σχετικά με τα νομοθετήματα, που γνωρίζω πολύ καλά ότι είναι έτοιμα στο Υπουργείο Δικαιοσύνης και το χρονοδιάγραμμα κατάθεσής τους στη Βουλή, προκειμένου να αντιμετωπίσουμε με ένα θεσμικό τρόπο το ζήτημα του υπερπληθυσμού στις ελληνικές φυλακές.
Ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Ευάγγελος Αργύρης</Parlmember>): Στην ερώτηση του κ. Κουράκη θα απαντήσει ο Υφυπουργός Δικαιοσύνης, Διαφάνειας και Ανθρωπίνων Δικαιωμάτων κ. Γιώργος Πεταλωτής.
Ορίστε, κύριε Υπουργέ, έχετε το λόγο.</ChairmanSpeech>
<Speech><Parlmember>ΓΕΩΡΓΙΟΣ ΠΕΤΑΛΩΤΗΣ</Parlmember> (Υφυπουργός Δικαιοσύνης, Διαφάνειας και Ανθρωπίνων Δικαιωμάτων): Ευχαριστώ, κύριε Πρόεδρε.
Ευχαριστώ και τον κύριο συνάδελφο, που μέσα από μία ερώτηση που πραγματικά αποδίδει την ανησυχία και του κυρίου συναδέλφου, αλλά και όλων μας, γιατί αναφέρεται στο χρόνιο πρόβλημα των ελληνικών φυλακών, μου δίνει την ευκαιρία να απαντήσω και να αποτυπώσω την πραγματική κατάσταση.
Όντως, η κατάσταση στις ελληνικές φυλακές κάθε άλλο παρά προσιδιάζει με την πολύ ιδεατή, όμως –είναι η αλήθεια- αποτύπωση, που θα μπορούσε να γίνει και να συγκριθεί με το σωφρονιστικό σύστημα της Σουηδίας και της Φιλανδίας. 
Εμείς, ειλικρινά θα θέλαμε πάρα πολύ, κύριε συνάδελφε, να έχουμε τέτοιου είδους καταστήματα κράτησης και να έχουμε εκείνες τις δυνατότητες και ως πολιτεία, αλλά και ως κοινωνία και ως κοινωνικο-οικονομική κατάσταση, που να μας επιτρέπει να φυλακίζονται άνθρωποι, μόνο όταν υπάρχει θέση στις ελληνικές φυλακές. Κάτι τέτοιο, όμως, είναι πραγματικά αδιανόητο για τα σημερινά δεδομένα. Είναι η αλήθεια ότι ένα σωφρονιστικό σύστημα, για να λειτουργήσει με τέτοιους τρόπους χρειάζεται εκ βάθρων αναμόρφωση.
Εδώ έρχομαι να απαντήσω και στο τελευταίο σας ερώτημα, όσον αφορά το νέο Σωφρονιστικό Κώδικα, ο οποίος είναι ένας πραγματικά πολύ προοδευτικός και προχωρημένος Σωφρονιστικός Κώδικας. Εμείς τον έχουμε παρουσιάσει και τον έχουμε δώσει ήδη στη δημοσιότητα. Έχει τελειώσει, έχει ολοκληρωθεί η επεξεργασία του. Απομένει να εισαχθεί στην  αρμόδια επιτροπή της Βουλής, για να πάρει το δρόμο προς την Ολομέλεια.
Βούλησή μας είναι να ψηφιστεί αυτός ο σωφρονιστικός κώδικας. Εξαρτάται, όμως, από την ημερομηνία που θα γίνουν εκλογές και, φυσικά, από το χρόνο αυτής της Κυβέρνησης.
Θα ήθελα, όμως, εδώ να πω και κάτι άλλο. Όποιο σωφρονιστικό κώδικα και να φέρουμε, όποιο καλό νομοθέτημα –το καλύτερο νομοθέτημα του κόσμου- όχι μόνο σωφρονιστικό, αλλά και στα άλλα επίπεδα που αναφέρατε, εάν δεν έχουμε τέτοιες δομές, που θα μπορούν να εξυπηρετήσουν τις ανάγκες υλοποίησης αυτών των νομοθετημάτων, δεν κάνουμε τίποτα. Άλλωστε και τώρα, ο Σωφρονιστικός Κώδικας, ο ήδη υπάρχων, έχει αρκετά θετικά στοιχεία, τα οποία όμως, δεν μπορούν να εφαρμοστούν στην πράξη. Δεν μπορούν να εφαρμοστούν, γιατί μέχρι τώρα δεν κάναμε σημαντικές προσπάθειες για να έλθουμε συνολικά και ριζικά να αναμορφώσουμε το σωφρονιστικό σύστημα.
Σίγουρα –επαναλαμβάνω- δεν είναι καλά τα πράγματα. Τα έχουμε πει πολλές φορές. Έχω απαντήσει πολλές φορές και σε γραπτές ερωτήσεις και σε επίκαιρες ερωτήσεις εδώ στη Βουλή. Όμως, θα πρέπει να αποκαθιστούμε την αλήθεια.
Πρώτα απ’ όλα, θέλω να τονίσω ότι η μεγάλη διαφορά με το παρελθόν είναι ότι εμείς δεν κρύβουμε την κατάσταση. Την αποτυπώνουμε, τη δίνουμε στη δημοσιότητα. Αρκεί να σκεφθεί κανείς ότι πριν από δυόμισι χρόνια δεν επιτρεπόταν καν η είσοδος του Συνηγόρου του Πολίτη στα καταστήματα κράτησης της χώρας μας. Σήμερα, όχι μόνο ο Συνήγορος του Πολίτη εισέρχεται, αλλά εισέρχονται και πολλοί φορείς ανεξάρτητοι, μη κυβερνητικές οργανώσεις, που βοηθούν τους κρατουμένους, παρατηρητές ανεξάρτητοι και από τον ΟΗΕ –όπως αναφέρατε ούτως ή άλλως μία έκθεσή τους- γιατί ακριβώς δεν έχουμε να κρύψουμε τίποτα. Κρύβοντας το πρόβλημα, δεν το λύνουμε.
Από εκεί και πέρα, όμως, θα ήθελα πραγματικά να μην υπερβάλουμε. Δηλαδή, αναφέρετε κάποια ζητήματα, τα οποία είναι υπαρκτά. Υπάρχει, όμως, μία υπερβολή σε ένα σημείο, ότι πεινάνε οι κρατούμενοι λόγω της δραματικής μείωσης της ποιότητας και της ποσότητας της τροφής. Αυτό δεν συμβαίνει.
Πρώτα απ’ όλα, υπήρχε αποχή από το συσσίτιο λίγες μέρες σε κάποια καταστήματα κράτησης. Αυτό έχει σταματήσει να υπάρχει. Όπως και το γεγονός ότι δεν έμπαιναν το μεσημέρι στα κελιά τους ως ένδειξη διαμαρτυρίας οι κρατούμενοι, έχει σταματήσει κι αυτό.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Υφυπουργού) 
Όσον αφορά τα τροφεία, στην καθημερινή τροφή, όντως υπήρχε μία μείωση των δαπανών και για την τροφή των κρατουμένων, όπως υπάρχει κάθετη μείωση και οριζόντια και συνολική σε ένα μεγάλο ποσοστό, μάλιστα, στους προϋπολογισμούς των Υπουργείων. Προσέξαμε, όμως, επειδή ο κρατούμενος βρίσκεται σε μία ιδιαίτερη κατάσταση ψυχολογική και σωματική, να μην λείψει τίποτα από τους κρατουμένους. Έχω, μάλιστα, ζητήσει ενδεικτικά να μου φέρουν για να προσκομίσω εδώ στη Βουλή ένα πρόγραμμα ημερήσιας διατροφής, όπου αποδεικνύεται –και είναι πραγματικότητα- ότι ελέγχουμε κάθε μέρα με καθημερινή διαχείριση από το Υπουργείο Δικαιοσύνης, έτσι ώστε το φαγητό των κρατουμένων να μη θιχθεί στο ελάχιστο.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ευάγγελος Αργύρης</Parlmember>): Κλείστε την ομιλία σας, κύριε Υπουργέ.</ChairmanSpeech>
<Speech><Parlmember>ΓΕΩΡΓΙΟΣ ΠΕΤΑΛΩΤΗΣ</Parlmember> (Υφυπουργός Δικαιοσύνης, Διαφάνειας και Ανθρωπίνων Δικαιωμάτων): Ναι, κλείνω για να συνεχίσω στη δευτερομιλία μου. 
Αυτή είναι μία πραγματικότητα και δίνοντάς της διαστάσεις υπερβολικές, νομίζω ότι δεν συμβάλλουμε στο να λυθούν τα προβλήματα. 
Τα υπόλοιπα θα τα πω στη δευτερολογία μου. Ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Ευάγγελος Αργύρης</Parlmember>): Ο ερωτών Βουλευτής κ. Κουράκης, έχει το λόγο.</ChairmanSpeech>
<Speech><Parlmember>ΑΝΑΣΤΑΣΙΟΣ ΚΟΥΡΑΚΗΣ</Parlmember> (Ζ΄ Αντιπρόεδρος της Βουλής): Κύριε Υπουργέ, όπως κι εσείς ομολογήσατε, υπάρχει μείωση στο ποσό που δίνουμε στο ημερήσιο σιτηρέσιο. Αυτό έχει ως αποτέλεσμα τη χειροτέρευση της ποιότητας της τροφής. Άλλωστε, δεν έτρωγαν «με χρυσά κουτάλια» οι κρατούμενοι το προηγούμενο διάστημα. 
Η μείωση έχει προφανείς δυσμενείς επιπτώσεις και για έναν ιδιαίτερο λόγο. Ξέρετε πολύ καλά -είναι σε γνώση σας- ότι υπάρχει μία ανακοίνωση καταγγελίας της Ένωσης Ιατρών Νοσοκομείων της Φθιώτιδας για την αύξηση των κρουσμάτων φυματίωσης, όχι μόνο στους κρατουμένους, αλλά και στο προσωπικό που υπηρετεί εκεί, δηλαδή τους σωφρονιστικούς και άλλους υπαλλήλους. Έχουμε μία πενταπλάσια αύξηση, από ότι στο γενικό πληθυσμό, του δείκτη διαμόλυνσης, δηλαδή της θετικής «μαντού» Αυτό, βεβαίως, οφείλεται στις συνθήκες διαβίωσης και διατροφής εν γένει στις φυλακές. Είναι ένας δείκτης του τι ακριβώς συμβαίνει.
Πρέπει να σας πω ότι ανάλογη καταγγελία για τις συνθήκες υπάρχει από την Ομοσπονδία Σωφρονιστικών Υπαλλήλων Ελλάδος, των οποίων το προσωπικό έχει, επίσης, μειωθεί δραματικά, με αποτέλεσμα και οι ίδιοι να έχουν μία πολύ μεγάλη επιβάρυνση. Θα ήθελα να θυμίσουμε ότι εξαιρούνται από τα βαρέα και ανθυγιεινά επαγγέλματα, το οποίο είναι αδιανόητο σχετικά με τις συνθήκες όπου εργάζονται οι υπάλληλοι αυτοί και πολλά άλλα.
Ένα πολύ ενδιαφέρον που το έχουμε βάλει και ως ερώτηση, αλλά θα ήθελα να μου το απαντήσετε αν είστε έτοιμος, είναι το εξής ζήτημα: Στις φυλακές του Ναυπλίου ο Διευθυντής, προκειμένου να αποφυλακιστεί κάποιος ο οποίος δικαιούται αποφυλάκιση, του ζητά 200 ή 500 ή περισσότερα ευρώ υπέρ φιλανθρωπικών ιδρυμάτων κατ’ εντολήν –απ’ ότι λέει- του Εισαγγελέα Πρωτοδικών του Ναυπλίου. Μάλιστα, αυτό ο Εισαγγελέας το ερμηνεύει κάνοντας χρήση όρων που υπάρχουν στη ευεργετική διάταξη της τελευταίας νομοθετικής ρύθμισης.
Και επειδή αυτό που λέμε εμείς και το καταλαβαίνει και ο καθένας ότι η φιλανθρωπία και η επίδειξη αλληλεγγύης δεν μπορεί να επιβάλλεται δια νόμου και ακόμη περισσότερο, επειδή το 60% των κρατουμένων είναι άποροι, είναι αδιανόητο να αποφυλακίζονται, ζητώντας τους χρήματα. Έφτασαν μέχρι και τις 10.000 ευρώ, υπέρ φιλανθρωπικού σκοπού, προκειμένου να αποφυλακιστούν.
Καταλαβαίνετε ότι αυτό μόνο θυμηδία προκαλεί και σας παρακαλώ να επιληφθείτε, γιατί είναι αδιανόητο. Το καταλαβαίνω και από την άποψή σας και από την αντίδραση που έχετε αυτή τη στιγμή.
Τέλος, θα ήθελα να λάβετε σοβαρά υπ’ όψιν σας -το έχουμε θέσει πάρα πολλές φορές ως αίτημα- ότι το ζήτημα των αδειών των κρατουμένων έχει διαταραχθεί βάναυσα, καθώς αυτή τη στιγμή γίνεται μια χορήγηση με το σταγονόμετρο. Πάρα πολλοί κρατούμενοι δικαιούνται άδειας -η οποία, όπως ξέρουμε, βοηθάει πάρα πολύ την επανασύνδεσή τους με την κοινωνία και την ομαλή ένταξή τους μετά την αποφυλάκιση- και αυτή τη στιγμή, επειδή ακριβώς χρειάζεται μια ομοφωνία -αλλιώς πρέπει να επιληφθεί του ζητήματος ο Εισαγγελέας και το Συμβούλιο- δεν χορηγείται σχεδόν καμμία άδεια.
Όλα αυτά οδηγούν σε ένα πολύ δυσμενές κλίμα και θα έλεγα ότι πρέπει να ληφθούν μέτρα. Θα ήθελα να μου πείτε πραγματικά με ένα ρητό τρόπο το εξής: Το νομοθέτημα για τα ναρκωτικά, το οποίο αντιμετώπισε ορισμένες αντιδράσεις          -αναγνωρίζω- πλην, όμως, η αιτιολογική έκθεση και η φιλοσοφία του Υπουργείου ήταν εξαιρετικά προοδευτική και θα έδινε μια ουσιαστική και πολύ μεγάλη ανακούφιση στον πληθυσμό των φυλακών, καθώς το 43% των ευρισκόμενων στις φυλακές είναι για αδικήματα περί τα ναρκωτικά, πού ακριβώς βρίσκεται; Έχετε σκοπό να το επαναφέρετε στο αμέσως προσεχές διάστημα; Είναι, θα έλεγα, από τα λίγα μέτρα που πραγματικά μπορούν να δώσουν μια μεγάλη ανάσα στο ζήτημα που συζητούμε και το οποίο σχετίζεται και με τις συνθήκες διαβίωσης των κρατουμένων.
Σας ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Ευάγγελος Αργύρης</Parlmember>): Ο Υφυπουργός κ. Γεώργιος Πεταλωτής έχει το λόγο, για να κλείσουμε τη συζήτηση της ερώτησης.</ChairmanSpeech>
<Speech><Parlmember>ΓΕΩΡΓΙΟΣ ΠΕΤΑΛΩΤΗΣ</Parlmember> (Υφυπουργός Δικαιοσύνης, Διαφάνειας και Ανθρωπίνων Δικαιωμάτων): Κύριε συνάδελφε, «με χρυσά κουτάλια» δεν τρώει κανείς στην ελληνική κοινωνία. Άρα, «με χρυσά κουτάλια» δεν θα μπορούσαν να τρώνε ούτε οι κρατούμενοι.
Εμείς, αυτό που φροντίζουμε και διαχειριζόμαστε καθημερινά ως Υπουργείο είναι να υπάρχει μια αξιοπρεπής και ευπρεπής διαίτηση των κρατουμένων, έτσι όπως ορίζει ο νόμος και οι συνθήκες τις οποίες έχουμε υπογράψει ως χώρα για τα ανθρώπινα δικαιώματα και σας διαβεβαιώνω ότι αυτό τηρείται απαρέγκλιτα. Κάποιες διαμαρτυρίες που υπήρχαν γιατί δεν υπάρχει κάθε πρωί γάλα, αλλά υπάρχει εναλλάξ γάλα με τσάι και μαρμελάδα και όλα τα λοιπά, νομίζω ότι κάθε άλλο παρά μας παραπέμπουν σε μη σωστή διατροφή των κρατουμένων. Και εκεί που μειώθηκε κατ’ ελάχιστον το ποσό το οποίο χορηγείται για τη διατροφή των κρατουμένων είναι μόνο στους ενήλικους κρατουμένους, ενώ σε όλες τις υπόλοιπες ομάδες των ανηλίκων, των ασθενών, των οροθετικών δεν έχει θιχτεί καθόλου το σιτηρέσιο, αλλά και μειώνοντας κατά πολύ λίγο το χρηματικό ποσό για τη διατροφή, προσέξαμε να κάνουμε οικονομία σε κάποια ζητήματα, που δεν γινόταν μέχρι τότε. Αυτό σας διαβεβαιώ ότι έτσι γίνεται.
Από κει και πέρα, επειδή θίξατε ένα ζήτημα το οποίο όντως είναι σημαντικό και είναι σημαντικό, γιατί όταν υπάρχει ένας χώρος συγχρωτισμού και όχι με τις καλύτερες συνθήκες, φυσικά, πολλών κρατουμένων, πολλοί από τους οποίους έρχονται από την αλλοδαπή για τους λόγους και με τους τρόπους που ξέρουμε, όπου δεν υπήρχε υγειονομική παρακολούθησή τους και όπου και μέχρι τώρα δεν κατέστη δυνατόν να υπάρχει υγειονομική παρακολούθησή τους, παρά μόνο η στοιχειώδης, είναι εύλογο και αυτονόητο ότι θα εμφανίζονται κάποια νοσήματα.
Εκεί, πρώτα απ’ όλα, εφαρμόζουμε ένα σύστημα, έτσι ώστε σε όλες τις φυλακές της χώρας, περιοδικά και κατά διαστήματα τακτικά και τακτά, να εξετάζονται οι κρατούμενοί τους από γιατρούς για λοιμώδη νοσήματα. Ήδη γίνεται αυτό σε όλες τις φυλακές της χώρας. Ήδη πριν από μια εβδομάδα υπογράψαμε ως Υπουργείο Δικαιοσύνης σύμβαση για να γίνει εξέταση για λοιμώδη νοσήματα -ηπατίτιδες, φυματίωση, AIDS- από τον ΟΚΑΝΑ σε τρεις φυλακές, στις Φυλακές Κορυδαλλού, στις Φυλακές Πάτρας και στις Φυλακές Κομοτηνής. Το ίδιο γίνεται και στις Φυλακές των Διαβατών, αλλά και σε όλες τις φυλακές κάνουμε τέτοιου είδους εξετάσεις.
Όσον αφορά τη φυματίωση, για να μην αναστατώνεται η κοινωνία, πραγματικά υπήρχαν κρούσματα φυματίωσης στο Κατάστημα Κράτησης Δομοκού. Φυματίωση εντοπίστηκε μόνο σε δύο κρατουμένους. Ο πρώτος μετήχθη από το Νοσοκομείο Κρατουμένων Κορυδαλλού, λαμβάνοντας ήδη αντιφυματική αγωγή, χωρίς να υπάρχει πλέον κίνδυνος μετάδοσης της νόσου. Το δεύτερο κρούσμα εντοπίστηκε το Σεπτέμβριο, οπότε μετήχθη στο Γενικό Νοσοκομείο Λαμίας για να λάβει αντιφυματική αγωγή.
Επίσης, αντιφυματική αγωγή χορηγήθηκε προληπτικά σε τέσσερις κρατουμένους και η διεύθυνση του Καταστήματος, σε συνεργασία με τη Διοίκηση του Νοσοκομείου Λαμίας προέβη στους ελέγχους «μαντού», έτσι ώστε να προληφθεί η περαιτέρω διάδοση της νόσου αυτής. Θέλω να πω ότι υπάρχει ζήτημα το οποίο αντιμετωπίστηκε άμεσα και αυτό κάνουμε καθημερινά με καθημερινή διαχείριση.
Όσον αφορά στις εύλογες ανησυχίες σας για τα νομοθετήματα, για το νόμο περί ναρκωτικών, είναι πραγματικά ένα πολύ προχωρημένο νομοθέτημα. Βλέπουμε την αντιμετώπιση των ναρκωτικών σε μια διαφορετική φάση, βάση και φιλοσοφία. Ήδη έχει περάσει από την επιτροπή, όπως γνωρίζετε και πρέπει να πάρει το δρόμο προς την Ολομέλεια.
Αντιλαμβανόμαστε δύο ζητήματα: Πρώτον, ότι υπάρχει ένας περιορισμένος χρόνος, όπως προβλέπουμε όλοι, στην Ολομέλεια αυτή και δεύτερον, ότι υπάρχει μια Κυβέρνηση που στηρίζεται από δύο κόμματα και πρέπει να υπάρχει και η ενδεδειγμένη πλειοψηφία. Εμάς, βούλησή μας, είναι αυτό το νομοθέτημα να το κάνουμε νομοθέτημα του ελληνικού κράτους. Πιστεύουμε σε αυτό το νομοθέτημα, πιστεύουμε ότι ο τοξικομανής πρέπει να έχει διαφορετική αντιμετώπιση από τον απλό χρήστη, από το διακινητή πρώτα απ’ όλα και ότι τον απλό χρήστη πρέπει να τον δούμε αλλιώς. Μια σειρά από ζητήματα τα οποία υπάρχουν σε αυτό τον Κώδικα περί Ναρκωτικών μάς εκπροσωπούν και αντιπροσωπεύουν την άποψή μας και τη φιλοσοφία μας. Από κει και πέρα, σας είπα και τα ζητήματα που υπάρχουν ως προς τον χρόνο της Ολομέλειας αυτής.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Υφυπουργού)
Κλείνοντας, θα ήθελα να πω ότι είναι πολλά τα ζητήματα. Όντως, οι συνθήκες κράτησης είναι άσχημες, υπό την έννοια ότι δεν είναι έτσι όπως θα θέλαμε να είναι. Η αποσυμφόρηση τώρα φαίνεται και μετράμε τα αποτελέσματα αυτής της αποσυμφόρησης.</Speech>
ΠΡΟΕΔΡΕΥΩΝ (<ChairmanSpeech><Parlmember>Ευάγγελος Αργύρης</Parlmember>): Κλείστε, σας παρακαλώ, κύριε Υφυπουργέ.</ChairmanSpeech>
<Speech><Parlmember>ΓΕΩΡΓΙΟΣ ΠΕΤΑΛΩΤΗΣ</Parlmember> (Υφυπουργός Δικαιοσύνης, Διαφάνειας και Ανθρωπίνων Δικαιωμάτων): Το προσωπικό έχει ελλείψεις, γιατί δεν γίνονται προσλήψεις και το ξέρουμε. Έχουμε ζητήσει την εξαίρεση για τους σωφρονιστικούς υπαλλήλους και για το επίδομά τους ήδη υπάρχει ΚΥΑ, όπου έχει αποφασιστεί ότι θα το λαμβάνουν.</Speech>
ΠΡΟΕΔΡΕΥΩΝ (<ChairmanSpeech><Parlmember>Ευάγγελος Αργύρης</Parlmember>): Ευχαριστούμε.
Συνεχίζουμε με την πρώτη υπ’ αριθμό 593/5-3-2012 επίκαιρη ερώτηση δεύτερου κύκλου της Βουλευτού του Πανελλήνιου Σοσιαλιστικού Κινήματος κ. Όλγας Ρενταρή-Τέντε προς τον Υπουργό Υποδομών, Μεταφορών και Δικτύων, σχετικά με την κατάργηση των δημοσίων ΚΤΕΟ.
Η Βουλευτής ΠΑΣΟΚ κ. Ρενταρή-Τέντε έχει το λόγο για δύο λεπτά, για να αναπτύξει την ερώτησή της.</ChairmanSpeech>
<Speech><Parlmember>ΟΛΓΑ ΡΕΝΤΑΡΗ-ΤΕΝΤΕ</Parlmember>: Ευχαριστώ, κύριε Πρόεδρε.
Κύριε Υπουργέ, πρόσφατα δημοσιεύματα που αναρτήθηκαν στον Τύπο και στα blogs έκαναν σαφή την πρόθεσή σας και τη δήλωσή σας ότι προτίθεστε να καταργήσετε τα δημόσια ΚΤΕΟ ανά την Ελλάδα. Η δικαιολογία που επικαλείστε είναι ότι αυτά τα ΚΤΕΟ είναι παρωχημένες υπηρεσίες.
Όμως, τα στοιχεία που εξέτασα μου λένε ότι το 2011 το Υπουργείο Μεταφορών έδωσε 4 εκατομμύρια περίπου για αναβάθμιση του εξοπλισμού των δημοσίων ΚΤΕΟ. Και τα πενήντα εννέα δημόσια ΚΤΕΟ έχουν αναβαθμιστεί και έχουν, επίσης, πιστοποιηθεί.
Έπειτα, μου στείλατε ένα έγγραφο στο οποίο μου λέτε: στο πρώτο εξάμηνο του 2011 τα πενήντα επτά δημόσια ΚΤΕΟ έλεγξαν εκατόν τριάντα χιλιάδες οχήματα και εισέπραξαν 6 εκατομμύρια ευρώ, ενώ τα εκατόν πενήντα τρία ιδιωτικά έλεγξαν οκτακόσιες τριάντα χιλιάδες οχήματα και εισέπραξαν 41 εκατομμύρια ευρώ.
Εγώ θα ήθελα να πω το εξής: Ελέγξατε εάν αυτά τα ιδιωτικά ΚΤΕΟ έχουν δώσει το 10% του παραβόλου και το 23% του ΦΠΑ; Διότι τα δημόσια ΚΤΕΟ δίνουν συστηματικά και ανά μήνα στον κρατικό προϋπολογισμό έσοδα τα οποία υπολόγισε η τρόικα και φοβούμαι ότι, αν τα καταργήσουμε αυτά τα έσοδα, πάλι θα τα ζητήσουμε από τους μισθωτούς και τους συνταξιούχους.
Κύριε Υπουργέ, γνωριζόμαστε πάρα πολύ καλά σε αυτά τα δυόμισι χρόνια. Ξέρετε πολύ καλά ότι είμαι υπέρ των μεταρρυθμίσεων, είμαι υπέρ της κατάργησης των μονοπωλίων και των ολιγοπωλίων, αλλά όσον αφορά τα δημόσια ΚΤΕΟ έχουμε να κάνουμε με μία εξαιρετική περίπτωση δημόσιας υπηρεσίας, η οποία τριπλασιάζει τα έσοδά της, σε σύγκριση με τα έξοδά της, έχει ένα απίστευτα καλό επιστημονικό προσωπικό, το οποίο με την πείρα του αποδεικνύει ότι με αξιοπιστία και διαφάνεια κάνει τους τεχνικούς ελέγχους. Έχουμε πέντε και κάτι εκατομμύρια ανέλεγκτα οχήματα σε όλη τη χώρα. Επιπλέον, έχουμε και μία τεράστια περιουσία και έναν άρτιο εξοπλισμό, ο οποίος δημιουργήθηκε από τα χρήματα του ελληνικού κράτους. 
(Στο σημείο αυτό την Προεδρική Έδρα καταλαμβάνει ο Ζ΄ Αντιπρόεδρος της Βουλής κ. ΑΝΑΣΤΑΣΙΟΣ ΚΟΥΡΑΚΗΣ )
Θα ήθελα, λοιπόν, να ρωτήσω τον Υπουργό αν είναι αληθές το περιεχόμενο των δηλώσεών σας, τι σκοπεύετε να κάνετε με την περιουσία, τους εργαζόμενους και γενικά τη λειτουργία των ΚΤΕΟ, γιατί θα πρέπει -πριν κλείσω- να πω ότι αν κάτι δεν πάει καλά με τα δημόσια ΚΤΕΟ δεν είναι δική τους ευθύνη. Υπάρχουν  παραλείψεις και αμφισημίες από το Υπουργείο Μεταφορών.
Ευχαριστώ.</Speech> 
ΠΡΟΕΔΡΕΥΩΝ (<ChairmanSpeech><Parlmember>Αναστάσιος Κουράκης</Parlmember>): Ευχαριστούμε την κ. Ρενταρή-Τέντε. 
Το λόγο έχει ο Υπουργός Υποδομών, Μεταφορών και Δικτύων κ. Μαυρουδής Βορίδης, για να απαντήσει στην κυρία Βουλευτή.</ChairmanSpeech> 
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember> (Υπουργός Υποδομών, Μεταφορών και Δικτύων): Ευχαριστώ, κύριε Πρόεδρε. 
Είναι νομίζω ενδιαφέρον να ξανασκεφθούμε λίγο, ειδικά στην παρούσα συγκυρία, το τι θέλουμε να κάνει αυτό που λέγεται ελληνικό δημόσιο και να το σκεφθούμε στη βάση του. Κοιτάξτε, είναι ένα θέμα να λες είμαι υπέρ των μεταρρυθμίσεων και είναι ένα άλλο θέμα να λες ότι όταν εν συνεχεία αρχίζουν αυτές οι μεταρρυθμίσεις η συγκεκριμένη δεν πρέπει να γίνει ούτε και η άλλη πρέπει να γίνει ούτε και η επόμενη πρέπει να γίνει. Άρα, ναι, είμαστε υπέρ των μεταρρυθμίσεων, αρκεί να μην γίνονται μεταρρυθμίσεις! 
Ποιο είναι, λοιπόν, το κριτήριο που θα θέσουμε, για να δούμε σε τελευταία ανάλυση ποια πρέπει και ποια δεν πρέπει να είναι η λειτουργία του δημοσίου; Τι πρέπει να κάνει το ελληνικό κράτος; Εγώ, σκεπτόμενος πάνω σε αυτό το ερώτημα, το οποίο είναι ένα μεγάλο ηθικό και πολιτικό ερώτημα, κατέληξα στο εξής όσον αφορά το συγκεκριμένο θέμα που με ρωτάτε: Ένα ζήτημα είναι βέβαιο. Δεν υπάρχει κανείς λόγος το κράτος να παρέχει υπηρεσίες τεχνικού ελέγχου, διατηρώντας συνεργεία. Δεν ξέρω γιατί το κράτος πρέπει να διατηρεί συνεργεία. Δεν ξέρω για ποιο λόγο πρέπει να κάνει αυτήν τη δουλειά. 
Κατ’ αρχάς, η θέση μου είναι ότι αυτή η παροχή υπηρεσίας πρέπει να σταματήσει, ειδικώς όταν η υπηρεσία αυτή παρέχεται ήδη από τον ιδιωτικό τομέα. Για ποιο λόγο πρέπει να συνεχίσει να παρέχεται από το δημόσιο; Αν με ρωτάτε για την πρόθεσή μου, σας τη δηλώνω. Η πρόθεσή μου είναι να σταματήσει να παρέχεται αυτή η υπηρεσία από το δημόσιο. 
Έχοντας πει αυτό, είναι προφανές ότι υπάρχουν ζητήματα. Αναφέρατε παραδείγματος χάριν ένα ζήτημα, ότι είναι πιστοποιημένα τα δημόσια ΚΤΕΟ. Κανένα δημόσιο ΚΤΕΟ δεν είναι πιστοποιημένο. Δεν υπάρχει πιστοποιημένο δημόσιο ΚΤΕΟ. 
Αναφέρατε ένα άλλο θέμα, ότι υπάρχει μία επένδυση που έχει γίνει 4.700.000 ευρώ σε μηχανήματα και ρωτήσατε τι θα γίνουν αυτά τα μηχανήματα. Αυτό είναι ένα θέμα. Πράγματι, η οποιαδήποτε ρύθμιση σταματάει τη συγκεκριμένη παροχή υπηρεσίας από το δημόσιο πρέπει κάτι να πει για την τύχη αυτής της περιουσίας. 
Υπάρχει ένα άλλο μεγάλο ζήτημα –γιατί συναντήθηκα με τους εργαζόμενους και το συζητήσαμε αυτό- ποια είναι η τύχη των εργαζομένων και αν αυτές οι θέσεις εργασίας διασφαλίζονται ή όχι. Εκεί θα πω κατ’ αρχάς ότι αυτοί είναι εργαζόμενοι στις περιφέρειες, δεν είναι εργαζόμενοι του Υπουργείου Υποδομών. Άρα, κατ’ αρχάς, το Υπουργείο Υποδομών δεν έχει να πει κάτι για τους εργαζόμενους των περιφερειών. Είναι ένα ζήτημα να αποφασίσουν οι περιφέρειες τι θέλουν να κάνουν τους συγκεκριμένους εργαζομένους. Οφείλω, επίσης, να πω ότι οι εργαζόμενοι αυτοί δεν είναι εργαζόμενοι στα ΚΤΕΟ, είναι εργαζόμενοι στις διευθύνσεις μεταφορών των οικείων περιφερειών. Επομένως, αυτό δίνει ένα εύρος δυνατοτήτων για το πώς μπορούν να αξιοποιηθούν οι συγκεκριμένοι εργαζόμενοι. 
Με ρωτήσατε για τα περίφημα έσοδα που υπάρχουν από τα δημόσια ΚΤΕΟ στο ελληνικό δημόσιο. Τα έσοδα αυτά προέρχονται κυρίως από παράβολα, τα οποία ούτως ή άλλως θα δίνονται και στο ιδιωτικό ΚΤΕΟ. Άρα, γιατί σε τελευταία ανάλυση να μην δοθούν στο ιδιωτικό ΚΤΕΟ οι δουλειές; Με αυτόν τον τρόπο αναπτύσσεται και ο ιδιωτικός τομέας. 
Υπάρχουν μια σειρά από ζητήματα. Τα αφήνω σε εκκρεμότητα, για να τοποθετηθώ στη δευτερολογία μου. Μου είπατε κάτι για το 10%, για το 23% του ΦΠΑ. Στη δευτερολογία μου θα αγγίξω και αυτά τα δύο θέματα. Σας ξαναλέω, όμως, ότι η κατ’ αρχάς κατεύθυνση είναι αυτή την οποία σας εξήγησα.</Speech> 
ΠΡΟΕΔΡΕΥΩΝ (<ChairmanSpeech><Parlmember>Αναστάσιος Κουράκης</Parlmember>): Ευχαριστούμε τον κύριο Υπουργό. 
Το λόγο έχει η κ. Όλγα Ρενταρή-Τέντε για τη δευτερολογία της.</ChairmanSpeech> 
<Speech><Parlmember>ΟΛΓΑ ΡΕΝΤΑΡΗ-ΤΕΝΤΕ</Parlmember>: Κύριε Υπουργέ, ευχαριστώ για την απάντησή σας. 
Εδώ φαίνεται και η διαφορά στο τι εννοούμε ελεύθερη αγορά, ιδίως ανταγωνισμό κ.λπ.. Εγώ είμαι υπέρ εκείνων των κρατικών οργανισμών οι οποίοι μπορούν να αποκεντρωθούν, μπορούν επί ίσοις όροις να ανταγωνιστούν και τον ιδιωτικό τομέα. Και θα μπορούσε αυτό να γίνει με μία ενιαία τιμολογιακή πολιτική, που θα προδιέγραφε το Υπουργείο σας. Πιστεύω ότι κάποτε θα πρέπει να μιλήσουμε για ουσιαστική αποκέντρωση. 
Είπατε, λοιπόν, ότι αυτά –οι εργαζόμενοι, το καθεστώς συντήρησης κ.λπ. των ΚΤΕΟ- υπάγονται στις περιφέρειες. Ένα εύλογο ερώτημα είναι γιατί δεν αποκεντρώνουμε και τους πόρους, για να υπάρξει ουσιαστική αποκέντρωση αρμοδιοτήτων και πόρων, έτσι ώστε η περιφερειακή αυτοδιοίκηση, η οποία πάσχει αυτόν τον καιρό και από έλλειψη κονδυλίων και από δυναμική και δυνατότητες αναπτυξιακών προοπτικών, να έχει αυτό το περιθώριο. Η εμπειρία έδειξε ότι και από τα τέλη κυκλοφορίας οι τοπικές αυτοδιοικήσεις έχουν προχωρήσει σε πολλά αναπτυξιακά έργα, τα οποία δεν θα γίνονταν αν περίμεναν την επιχορήγηση από τον κρατικό προϋπολογισμό. 
Επίσης, πολύ πρόσφατα ψηφίσαμε –νομίζω στις 10-12-2011- ένα νόμο που έλεγε ότι θα δοθούν από το Υπουργείο Μεταφορών οι προδιαγραφές και οι όροι, τα όργανα που θα πρέπει να χρησιμοποιηθούν. Μέχρι σήμερα αυτό δεν έχει δοθεί.
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού) 
Παράλληλα, το Υπουργείο δεν έχει κάνει τίποτα, για να δει πού βρίσκεται το μηχανογραφικό σύστημα των δημοσίων ΚΤΕΟ, ενώ το 2000 έχει πληρώσει στην ALTEC 200.000 ευρώ, για να υπάρχει άμεση σύνδεση των δημοσίων ΚΤΕΟ με το Υπουργείο και να δίνονται τα αποτελέσματα των τεχνικών ελέγχων. Μέχρι σήμερα, ενώ ήταν να ολοκληρωθεί το 2001, δεν έχει ακόμα ολοκληρωθεί αυτή η σύμβαση. 
Αυτό που θέλω να πω είναι ότι μπορεί να είστε υπέρ αυτού του άκρατου φιλελευθερισμού της αγοράς που αυτορρυθμίζεται –δεν είμαι κατά των ιδιωτικών ΚΤΕΟ, καθόλου- αυτήν τη στιγμή, όμως, σας δίνω κάποια δεδομένα. Πέντε εκατομμύρια και κάτι οχήματα που επιβαρύνουν το περιβάλλον, που είναι επικίνδυνα για την οδική ασφάλεια δεν μπορούν να ελεγχθούν από τα ήδη υπάρχοντα ΚΤΕΟ. Άρα, γιατί να καταργηθεί το δημόσιο ΚΤΕΟ; 
Θα ήθελα να σας δώσω και ένα παράδειγμα. Από την Ορεστιάδα μέχρι τη Θεσσαλονίκη δεν υπάρχει ιδιωτικό ΚΤΕΟ που κάνει ελέγχους σε λεωφορεία και φορτηγά. Δηλαδή, πρέπει ο Ορεστιαδίτης να πηγαίνει στη Θεσσαλονίκη; Εντάξει, είπαμε να τα καταργήσουμε, είπαμε ότι θέλουμε λιγότερο κρατισμό, αλλά κατόπιν αξιολόγησης. 
Επί δυόμισι χρόνια τους αναποτελεσματικούς, τους κοστοβόρους οργανισμούς που ταλαιπωρούν και τον πολίτη ούτε τολμήσαμε να τους αγγίξουμε. Μία υπηρεσία, η οποία είναι αξιόπιστα, με διαφάνεια και με αποτελεσματικότητα στην υπηρεσία του πολίτη αυτή θέλουμε άμεσα να την καταργήσουμε, με το πρόσχημα του ελεύθερου ανταγωνισμού. 
Εδώ είναι και η βασική ιδεολογική μας διαφορά. Εσείς πιστεύετε ότι όλα θα πρέπει να δοθούν στον ιδιωτικό τομέα, ο οποίος ποτέ δεν ελέγχεται –μα ποτέ- και εγώ είμαι σίγουρη ότι δεν δίνουν το 10%  και ότι δεν έχετε εισπράξει το 23% από το ΦΠΑ. Επίσης, έχετε ιδιωτικά ΚΤΕΟ δίπλα στα γκαράζ τους και τα συνεργεία και αυτός είναι αθέμιτος ανταγωνισμός. 
Όμως, θεωρείτε αθέμιτο ανταγωνισμό τα 10 ευρώ λιγότερα που δίνουν οι άνθρωποι στα δημόσιο ΚΤΕΟ. Όχι! Μπορεί να συγκυβερνούμε, αλλά θα πρέπει, όπως πολύ σωστά είπατε, να κάνουμε διαχωρισμό για το τι εννοούμε λέγοντας «ουσιαστική μεταρρύθμιση», «ουσιαστική αποκέντρωση», «ουσιαστική απελευθέρωση της αγοράς». Από τη στιγμή που υπάρχουν αυτά τα δεδομένα, δεν νομίζω ότι δικαιούμαστε άμεσα να πετάξουμε ιδιωτικές περιουσίες και ανθρώπους που εκπαιδεύουν νεώτερους. Ξέρετε και τι άλλο έχουν αυτοί οι άνθρωποι στους τεχνικούς ελέγχους; Την εμπειρία τους. Είκοσι πέντε χρόνια δουλεύουν. Κανένας δεν τους έχει κατηγορήσει για ανεπαρκή τεχνικό έλεγχο.
Σας ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Αναστάσιος Κουράκης</Parlmember>): Ευχαριστούμε, κυρία Ρενταρή-Τέντε.
Το λόγο έχει ο κύριος Υπουργός για τη δευτερολογία του.
Κύριε Υπουργέ, ορίστε, έχετε το λόγο.</ChairmanSpeech>
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember> (Υπουργός Υποδομών, Μεταφορών και Δικτύων): Ευχαριστώ, κύριε Πρόεδρε.
Κυρία συνάδελφε, πράγματι μπορούμε να ανοίξουμε μία μεγάλη συζήτηση, αλλά επιτρέψτε μου να επιμείνω στο συγκεκριμένο επιχείρημα, διότι εγώ δεν έθεσα το ζήτημα της αξιολόγησης της λειτουργίας των δημοσίων ΚΤΕΟ, το οποίο θα μπορούσε να τεθεί όμως, δεν το έθεσα εγώ. Εγώ δεν ξεκινώ με τη σκέψη ότι λειτουργούν καλά, άρα να σταματήσει αυτή η συγκεκριμένη δραστηριότητα. Εγώ λέω κάτι που είναι κατά τη γνώμη μου ριζικότερο. Ακόμα και καλά να λειτουργούν, ακόμα και υποδειγματικά να λειτουργούν, είναι μία δραστηριότητα που δεν υπάρχει λόγος να την κάνει το ελληνικό δημόσιο. Και αυτό είναι που λέω ότι πρέπει να σκεφτούμε ξανά. Πρέπει να σκεφτούμε ξανά τι ακριβώς θέλουμε να κάνει το κράτος. 
Υπάρχουν, προφανώς, πολλές διαφορετικές απόψεις και αντιλήψεις γι’ αυτό. Θα μου επιτρέψετε να σας πω ότι σε τελευταία ανάλυση, αν θέλουμε να εξορθολογήσουμε αυτήν ακριβώς τη δημόσια λειτουργία, πρέπει να ξεκινήσουμε από τέτοιου είδους σκέψεις, δηλαδή από το αξιωματικό, από το κεντρικό, από το βασικότερο ζήτημα που είναι το τι πρέπει και τι δεν πρέπει και μετά να πάμε σε ορθολογικές προσεγγίσεις που εμπεριέχουν αξιολογήσεις της λειτουργίας.
Όπως ξέρετε, το ζήτημα των τεχνικών ελέγχων των οχημάτων συνδέεται κυρίως με ένα πολύ μεγάλο και κεντρικό θέμα, που είναι η οδική ασφάλεια. Αυτός είναι ο τεχνικός έλεγχος οχημάτων. Και εκεί υπάρχουν πάρα πολύ μεγάλα κενά. Εκεί θα συμφωνήσω, είμαι κοντά στη σκέψη σας και στην κριτική σας. Υπάρχουν πολύ μεγάλα κενά. Ένα από τα μεγαλύτερα κενά έχουν να κάνουν με το μηχανογραφικό έλεγχο. Δεν το θέτω εν τη στενή εννοία –το συγκεκριμένο θέμα θα το κοιτάξω, δεν είμαι έτοιμος να σας απαντήσω σ’ αυτό που θέσατε- αλλά θα σας πω ένα θέμα που κατά τη γνώμη μου έχει ένα μεγάλο κενό. Δεν είναι πλήρως μηχανογραφημένα και ελεγχόμενα όλα τα οχήματα, προκειμένου να μπορούμε να δούμε αν πράγματι περνάνε ή δεν περνάνε ΚΤΕΟ.
(Στο σημείο αυτό κτυπάει προειδοποιητικά το κουδούνι λήξεως του χρόνου ομιλίας του κυρίου Υπουργού)
Μου θέσατε το ζήτημα της καταβολής του 10%. Εγώ θα σας πω ξεκάθαρα ότι κατά τη γνώμη μου πρέπει να καταργήσουμε αυτό το 10%. Αυτό το 10% είναι ένα απομεινάρι που ουσιαστικά επιβαρύνει τις συγκεκριμένες επιχειρήσεις και τις μεταχειρίζεται με τρόπο διαφορετικό απ’ αυτόν που μεταχειριζόμαστε όλες τις άλλες επιχειρήσεις. Γιατί ειδικώς αυτές οι ιδιωτικές επιχειρήσεις πρέπει να έχουν ένα πρόσθετο βάρος, ένα πρόσθετο τέλος απ’ ότι έχουν όλες οι άλλες ιδιωτικές επιχειρήσεις σε άλλους τομείς;
Στην πραγματικότητα και αυτό είναι ένα απομεινάρι του κρατισμού. Έχουν αυτό το 10% ως επιβάρυνση, διότι πληρώνουν την απελευθέρωση της συγκεκριμένης αγοράς. Επειδή τους ανοίχτηκε η πρόσβαση στη συγκεκριμένη αγορά, τους βάλαμε να δίνουν πίσω ένα 10%. Δεν ξέρω τώρα το δημοσιονομικό κόστος. Λέω την κατ’ αρχάς πρόθεση και κατεύθυνση. Εγώ θα ήθελα οι φορολογικές επιβαρύνσεις να εξομοιωθούν. Δεν υπάρχει λόγος γι’ αυτήν την πρόσθετη επιβάρυνση.
Εκείνο, όμως, το οποίο εδώ πρέπει να ξεκαθαριστεί είναι ότι δεν ανοίγουμε μία γενική συζήτηση φιλελευθερισμού ή σοσιαλδημοκρατίας …</Speech>
<Speech><Parlmember>ΟΛΓΑ ΡΕΝΤΑΡΗ-ΤΕΝΤΕ</Parlmember>: Ή εννοιών.</Speech>
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember> (Υπουργός Υποδομών, Μεταφορών και Δικτύων): ...ή κάτι τέτοιο.
Νομίζω ότι εδώ βρισκόμαστε όλοι –θα έπρεπε να βρισκόμαστε όλοι- «στην ίδια βάρκα» υπό την εξής έννοια. Πρέπει να μειώσουμε τη λειτουργία του δημοσίου, πρέπει να εξορθολογήσουμε τη λειτουργία του, πρέπει να αποδεχθούμε ότι το ελληνικό δημόσιο θα κάνει λιγότερα πράγματα και πιο αποτελεσματικά απ’ ό,τι έκανε μέχρι χθες και, επομένως, πρέπει όλοι να μπούμε σε μία τέτοια λογική και φιλοσοφία. Αν δεν το υιοθετήσουμε αυτό ως μία αξιακή αρχή που θα μας καθορίζει και θα μας κανονίζει τις επιμέρους επιλογές, εν συνεχεία θα λέμε βεβαίως θέλουμε τις μεταρρυθμίσεις, βεβαίως θέλουμε την αποτελεσματικότητα του δημοσίου, βεβαίως θέλουμε τον εξορθολογισμό του επί της αρχής, αλλά όταν θα πάμε να αγγίξουμε το συγκεκριμένο θα λέμε αυτό μην το πειράζετε ή «αν συμφωνούμε να πειράξουμε αυτό, τότε δεν πρέπει να πειράξουμε το άλλο». Όμως, έτσι δεν θα πάμε πουθενά!
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Υπουργού)
Εγώ λέω, λοιπόν, ότι αυτή τη στιγμή μελετάμε το ζήτημα των δημοσίων ΚΤΕΟ σ’ αυτήν την κατεύθυνση που σας ανέφερα. Προφανώς, υπάρχουν ζητήματα που πρέπει να τα δει κανείς στη λεπτομέρειά τους. Δεν γνωρίζω αν ο πολιτικός χρόνος εν όψει των πολιτικών εξελίξεων επαρκεί για να γίνει αυτή η μελέτη, αλλά σας καταθέτω την πρόθεση και την κατεύθυνση στην οποία κατά τη γνώμη μου θα έπρεπε να κινηθεί η ελληνική Πολιτεία και στο βαθμό που μπορώ, σ’ αυτήν την κατεύθυνση θα κινηθώ.
Ευχαριστώ πολύ.</Speech>
ΠΡΟΕΔΡΕΥΩΝ (<ChairmanSpeech><Parlmember>Αναστάσιος Κουράκης</Parlmember>): Ευχαριστούμε τον κύριο Υπουργό.</ChairmanSpeech>
<Speech><Parlmember>ΟΛΓΑ ΡΕΝΤΑΡΗ-ΤΕΝΤΕ</Parlmember>: Κύριε Πρόεδρε, θα ήθελα το λόγο επί προσωπικού.</Speech>
ΠΡΟΕΔΡΕΥΩΝ (<ChairmanSpeech><Parlmember>Αναστάσιος Κουράκης</Parlmember>): Δεν υπάρχει κάποιο προσωπικό θέμα, που να είπε ο κύριος Υπουργός.</ChairmanSpeech> 
<Speech><Parlmember>ΟΛΓΑ ΡΕΝΤΑΡΗ-ΤΕΝΤΕ</Parlmember>: Είπε κάτι που είναι αντίθετο με μένα.</Speech> 
ΠΡΟΕΔΡΕΥΩΝ (<ChairmanSpeech><Parlmember>Αναστάσιος Κουράκης</Parlmember>): Τι εννοείτε;</ChairmanSpeech>
<Speech><Parlmember>ΟΛΓΑ ΡΕΝΤΑΡΗ-ΤΕΝΤΕ</Parlmember>: Είπε ότι βοηθάω τις συντεχνίες.</Speech>
ΠΡΟΕΔΡΕΥΩΝ (<ChairmanSpeech><Parlmember>Αναστάσιος Κουράκης</Parlmember>): Όχι. Εντάξει τώρα. Δεν είναι τόσο φοβερό.</ChairmanSpeech>
<Speech><Parlmember>ΟΛΓΑ ΡΕΝΤΑΡΗ-ΤΕΝΤΕ</Parlmember>: Δεν είναι συντεχνιακό το θέμα για μένα.</Speech>
ΠΡΟΕΔΡΕΥΩΝ (<ChairmanSpeech><Parlmember>Αναστάσιος Κουράκης</Parlmember>): Προφανώς δεν είναι. Καλώς.
Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού προηγουμένως ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, τριάντα ένας μαθητές και μαθήτριες και δύο εκπαιδευτικοί από το 10ο Δημοτικό Σχολείο Κορυδαλλού.
Η Βουλή τούς καλωσορίζει. 
(Χειροκροτήματα απ’ όλες τις πτέρυγες της Βουλής)
 Προχωρούμε στη συζήτηση της δεύτερης με αριθμό 597/5-3-2012 επίκαιρης ερώτησης δευτέρου κύκλου του Βουλευτή της Νέας Δημοκρατίας κ. Αθανασίου Νάκου προς τον Υπουργό Πολιτισμού και Τουρισμού, σχετικά με την αναστροφή του αρνητικού κλίματος του τουρισμού της χώρας στο εξωτερικό.
Στην ερώτηση θα απαντήσει ο Υφυπουργός Πολιτισμού και Τουρισμού κ. Αλιβιζάτος.
Το λόγο έχει ο κ. Αθανάσιος Νάκος, για να αναπτύξει την ερώτησή του σε δύο λεπτά.
Ορίστε, κύριε Νάκο, έχετε το λόγο.</ChairmanSpeech>
<Speech><Parlmember>ΑΘΑΝΑΣΙΟΣ ΝΑΚΟΣ</Parlmember>: Ευχαριστώ, κύριε Πρόεδρε.
Κύριε Υπουργέ, πριν από λίγες μέρες δημοσίευμα της βρετανικής εφημερίδας «Daily Mail» αποτύπωσε με τον πλέον γλαφυρό τρόπο την αρνητική εικόνα που σήμερα παρουσιάζει η χώρα μας στο εξωτερικό. Σύμφωνα μ’ αυτό, οι Βρετανοί επισκέπτες στη χώρα μας ειδοποιούνται πως για την ασφάλειά τους πρέπει –και καλό είναι- να εγγραφούν σε υπηρεσία ενημέρωσης του Foreign Office, η οποία θα τους αποστέλλει διαρκώς πληροφορίες για την κοινωνική κατάσταση στην Ελλάδα. Επίσης, την περασμένη Κυριακή, δεκάδες γερμανικές εφημερίδες αναφέρονταν στα πρόσφατα βίαια επεισόδια και στο αντιγερμανικό κλίμα που επικρατεί στη χώρα μας.
Δυστυχώς, τα παραπάνω δημοσιεύματα παραμένουν μέχρι στιγμής αναπάντητα από την ηγεσία του Υπουργείου και συμβάλλουν, δυστυχώς, στην περαιτέρω μείωση των προκρατήσεων και στις μαζικές ακυρώσεις τουριστικών πακέτων.
(Στο σημείο αυτό κτυπάει προειδοποιητικά το κουδούνι λήξεως του χρόνου ομιλίας του κυρίου Βουλευτή)
Πρόσφατα, η Γενική Πανελλαδική Ομοσπονδία Επιχειρήσεων Τουρισμού σε ανακοίνωσή της τονίζει ότι γίνεται αποδέκτης ενημέρωσης περί μαζικών ακυρώσεων τουριστικών πακέτων με προορισμό την Αθήνα, λόγω του κλίματος ανασφάλειας που έχει δημιουργηθεί.
Επιπλέον, σε έρευνα που διεξήχθη για λογαριασμό του «Travel Industry Club», όπως αναφέρει η «DEUTSCHE WELLE», παρατηρείται μείωση που φθάνει ως το 30% για τους tour operator στο γερμανόφωνο χώρο, δηλαδή Γερμανία και Αυστρία, ενώ εκπρόσωποι της «TUI» υποστηρίζουν ότι πράγματι, οι κρατήσεις για τις διακοπές στην Ελλάδα εμφανίζουν μείωση κατά 27%.
Ακόμη, δεκάδες είναι οι αναφορές που αναφέρουν ότι η αγορά της Γερμανίας έχει πέσει σε λιγότερο από το 40%, ενώ η πτώση ξεκινά από τη Μεγάλη Βρετανία στο 20%.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Μισό λεπτό, κύριε Πρόεδρε.
Ανησυχητικά για την Ελλάδα, επίσης, είναι τα στοιχεία δημοσκόπησης, βάσει της οποίας μόνο το 1,1% των Γερμανών πολιτών σκοπεύει να παραθερίσει στην Ελλάδα.
Κύριε Υπουργέ, το 2011 έκλεισαν διακόσια πενήντα ξενοδοχεία σε όλη την Ελλάδα και αυτό δεν ήταν αρκετό για να ταρακουνήσει την Κυβέρνηση. Δεν υπάρχει πολιτική δράση για την αναστροφή αυτού του δυσμενούς κλίματος για τη χώρα και η κατάσταση επιδεινώνεται μέρα με τη μέρα. Η Κυβέρνηση –και αναφέρομαι στο σύνολο της Κυβέρνησης και όχι μεμονωμένα στο Υπουργείο Τουρισμού- δεν πρέπει να ολιγωρήσει άλλο. Χρειάζονται συντονισμένες κινήσεις, για να μην επαναληφθούν οι ίδιες εικόνες και τα ίδια επεισόδια –αυτό είναι απαραίτητο- και να υπάρξει μία επικοινωνιακή στρατηγική ενημέρωσης των Μέσων Μαζικής Επικοινωνίας σχετικά με την πραγματική κατάσταση. Πρέπει να περάσει το μήνυμα ότι είμαστε μία ασφαλής χώρα, για να μπορέσει ο άλλος να προγραμματίσει τον ερχομό του στην Ελλάδα.
Δεν έχουν απομείνει άλλα πράγματα, κύριε Υπουργέ. Ξέρουμε ότι η παραγωγική δυναμικότητα της χώρας βρίσκεται στο ναδίρ. Απέμεινε ο τουρισμός. Εάν και ο τουρισμός έχει αυτά τα χάλια, όπως δείχνει ότι θα έχει, δεν ξέρω τι άλλο μπορεί κανείς να περιμένει για ανάκαμψη, για ανάπτυξη και για όλα αυτά. Υπάρχει παντελής απουσία. Τι κάνατε για να αναστρέψετε αυτό το κλίμα; Εμείς δεν είδαμε κάποια συντονισμένη ενέργεια που να απαντάει σ’ αυτά τα δημοσιεύματα και να λέει, για παράδειγμα, ότι αυτά είναι μεμονωμένα γεγονότα ή ότι έχουν ληφθεί μέτρα για να μην επαναληφθούν ή ότι η Ελλάδα είναι ασφαλής χώρα προορισμού. Σημειωτέον ότι ο ξένος βλέποντας τα επεισόδια, δεν διακρίνει την Αθήνα ή το κέντρο των Αθηνών από την επαρχία ή από άλλους τουριστικούς προορισμούς. Τα βάζει όλα στο μυαλό του ως Ελλάδα. Γι’ αυτά έπρεπε να έχει παρθεί κάποια πρωτοβουλία, η οποία δυστυχώς δεν έχει παρθεί. Τι περιμένετε;</Speech> 
ΠΡΟΕΔΡΕΥΩΝ (<ChairmanSpeech><Parlmember>Αναστάσιος Κουράκης</Parlmember>):  Ευχαριστούμε τον κ. Νάκο. 
Το λόγο έχει ο Υφυπουργός Πολιτισμού και Τουρισμού κ. Αλιβιζάτος.</ChairmanSpeech> 
<Speech><Parlmember>ΠΕΤΡΟΣ-ΠΑΥΛΟΣ ΑΛΙΒΙΖΑΤΟΣ</Parlmember> (Υφυπουργός Πολιτισμού και Τουρισμού): Ευχαριστώ, κύριε Πρόεδρε, όπως ευχαριστώ και το Βουλευτή Μαγνησίας κ. Νάκο για την ερώτησή του. 
Επιτρέψτε μου να διαφωνήσω ότι η Κυβέρνηση και δη το Υπουργείο Τουρισμού ολιγωρεί. Σαφώς και έχετε δίκιο ότι υπάρχει ένα πρόβλημα το οποίο ήδη αντιμετωπίζεται και θα σας εξηγήσω πώς. 
Κατ’ αρχάς, πρέπει να σας πω ότι εδώ και μήνες σε όλη την Ευρώπη -κάτι που διαπίστωσα και από το Ελσίνκι, όπου είχα πάει στην έκθεση, αλλά και από το Μιλάνο- υπάρχει ένα περιορισμός προκρατήσεων, όχι μόνο για την Ελλάδα, αλλά για όλους τους προορισμούς, οι οποίοι υπάρχουν. Αυτό είναι πρωτοφανές. Συζήτησα με όλους τους tour operator τότε και τους δημοσιογράφους και αυτή ήταν η διαπίστωση. Δεν είχε ξαναγίνει μέχρι τώρα Ιανουάριο και Φεβρουάριο μήνα να υπάρχει πτώση των προκρατήσεων. Αυτό είναι γενικό. 
Από εκεί και πέρα, ναι, αντιμετωπίσαμε όλα αυτά τα προβλήματα ιδίως μετά τα γεγονότα στην Αθήνα εκείνης την ημέρα, αλλά δεν έχουμε ολιγωρήσει. 
Όσον αφορά το τι κάναμε -στη δευτερολογία μου θα σας δώσω και άλλα στοιχεία- πρώτον, έγινε μια συνάντηση μεταξύ του Υπουργού κ. Γερουλάνου και του κ. Δήμα, στην οποία εξετάστηκαν όλες οι δυνατότητες ενεργοποίησης του Υπουργείου Εξωτερικών -και όχι μόνο- προκειμένου να αντιμετωπιστεί αυτή η δυσμενής για τη χώρα μας κατάσταση, αλλά για να λυθούν και τα άλλα θέματα βίζας και συνεργασίας, θέματα που αφορούν και το νομό σας. 
Το δεύτερο το οποίο έγινε –και εδώ έχω το αγγλικό δημοσίευμα το οποίο αναφέρατε- ήταν το εξής: Κατ’ αρχάς, πρέπει να ξέρετε –και το ξέρετε- ότι στην Αγγλία, επειδή υπάρχει η αντι-ευρωπαϊκή νοοτροπία και επειδή θεωρούν το ευρώ ως καταστροφή, οι δηλώσεις του κ. Χέιγκ, του Υπουργού Εξωτερικών της Αγγλίας, παραποιήθηκαν. Τις συνέδεσαν με το νόμισμα και η «Daily Mail» εμφάνισε άλλα πράγματα. Βεβαίως, παραδέχομαι ότι το Foreign Office αμέσως μετά, έβγαλε μια ανακοίνωση, η οποία -επιτρέψτε μου να πω- ήταν επιεικώς απαράδεκτη. Σ’ αυτήν την ανακοίνωση καλούσε τους, όπως σωστά είπατε, Άγγλους επισκέπτες και τους διαμένοντες εν Ελλάδι να δηλώσουν πού μένουν, τι κάνουν κ.λπ.. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Υφυπουργού)
Η αντίδραση, κύριε Βουλευτά, ήταν άμεση. Εγώ ο ίδιος κάλεσα τον Άγγλο πρέσβη στο γραφείο μου, όπου, ναι μεν αποδέχθηκα ότι παραποιήθηκαν οι δηλώσεις του κ. Χέιγκ -μάλιστα εδώ καταθέτω και το ηχητικό απόσπασμα των δηλώσεών του- αλλά συγχρόνως του επισήμανα ότι ο τρόπος με τον οποίο το Υπουργείο Εξωτερικών, το Foreign Office, χειρίστηκε την όλη ιστορία ήτο επιεικώς απαράδεκτος –και μάλιστα όχι «απαράδεκτος», γιατί χρησιμοποίησα άλλες λέξεις- διότι στην Αγγλία πέρυσι έγιναν πολύ χειρότερα και υπήρχαν και θύματα. Εκεί εμείς ούτε νότα βγάλαμε ούτε τίποτα, προκειμένου να προστατεύσουμε τους πολίτες μας που έμεναν εκεί, αλλά και αυτούς οι οποίοι επισκέπτονταν τη χώρα. 
(Στο σημείο αυτό ο Υφυπουργός Πολιτισμού και Τουρισμού κ. Πέτρος-Παύλος Αλιβιζάτος καταθέτει για τα Πρακτικά το προαναφερθέν ηχητικό απόσπασμα, το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
Μάλιστα, δεν σας αποκρύπτω ότι έφτασα στο σημείο –παρ’ όλο που δεν ήταν αρμοδιότητά μου- να του πω ότι αν εξακολουθήσει αυτή η πολιτική, με τα πρώτα επεισόδια που θα γίνουν στην Αγγλία –διότι, όπως ξέρετε, επεισόδια γίνονται παντού- θα βγάλουμε και εμείς νότα. 
Δεύτερον, όλοι οι διαμένοντες στην Ελλάδα Άγγλοι υπήκοοι έγραψαν δηκτικότατα σχόλια εναντίον της «Daily Mail». Εδώ είναι τα δημοσιεύματα και τα σχόλια των εν Ελλάδι διαμενόντων. Επίσης, εν συνεννοήσει με το ITO –όπως ξέρετε, το ITO είναι το Independent Tour Operator στην Αγγλία- έβγαλαν μια ανακοίνωση εναντίον του Foreign Office, την οποία θα προτιμούσα να μην τη μεταφράσω, διότι οι λέξεις και οι εκφράσεις που χρησιμοποιούν είναι επιεικώς απαράδεκτες. 
(Στο σημείο αυτό ο Υφυπουργός Πολιτισμού και Τουρισμού κ. Πέτρος-Παύλος Αλιβιζάτος καταθέτει για τα Πρακτικά τα προαναφερθέντα έγγραφα, τα οποία βρίσκονται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
Από εκεί και πέρα, αμέσως μετά ο Υπουργός κ. Γερουλάνος μετέβη στην Αγγλία και έδωσε συνεντεύξεις σε όλα τα μεγάλα μέσα μαζικής ενημέρωσης της Ευρώπης και της Αμερικής. 
Σας καταθέτω τις δηλώσεις του και στα μέσα, όπως είναι το BBC, το CNBC, το CNN, το Bloomberg, το Reuters, το SKY, το ITV κ.λπ., όπου εκεί εξήγησε όλα αυτά τα οποία είπατε. Δηλαδή, ό,τι ένα μεμονωμένο γεγονός, δεν μπορεί να χαρακτηρίζει τη χώρα μας. 
(Στο σημείο αυτό ο Υφυπουργός Πολιτισμού και Τουρισμού κ. Πέτρος-Παύλος Αλιβιζάτος καταθέτει για τα Πρακτικά τα προαναφερθέντα έγγραφα, τα οποία βρίσκονται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
Επιτρέψτε μου, στη δευτερολογία μου να σας πω τι άλλο έχουμε κάνει. 
Ευχαριστώ, κύριε Πρόεδρε.</Speech>  
ΠΡΟΕΔΡΕΥΩΝ (<ChairmanSpeech><Parlmember>Αναστάσιος Κουράκης</Parlmember>): Ευχαριστούμε τον Υφυπουργό Πολιτισμού και Τουρισμού κ. Αλιβιζάτο. 
Το λόγο έχει ο κ. Νάκος για να δευτερολογήσει.</ChairmanSpeech> 
<Speech><Parlmember>ΑΘΑΝΑΣΙΟΣ ΝΑΚΟΣ</Parlmember>: Λυπάμαι, κύριε Υπουργέ, που θα σας στενοχωρήσω. Και βεβαίως, δεν θα στενοχωρήσω εσάς, πρόσφατα υπουργοποιηθέντα, αλλά την ηγεσία που εδώ και δυόμισι χρόνια προΐσταται του Υπουργείου Τουρισμού. Αυτά που άκουσα αποτελούν διάγνωση των αιτιών για τις οποίες γίνεται το κακό. Αυτό, όμως, μόνο στη «νεκροψία» θα μας βοηθήσει. 
Εκείνο που θα μας βοηθούσε αυτή τη στιγμή, πέρα από αυτά τα οποία πολύ σωστά κάνατε, θα ήταν μια εκστρατεία ενημέρωσης. Εδώ έφτασαν ιδιώτες από άλλα μέρη με σύνθημα «Give Greece a chance» και με δικά τους χρήματα να προβάλλουν καταχωρήσεις σε ευρωπαϊκά έντυπα. Υπήρξαν αντίστοιχες καταχωρήσεις από το Υπουργείο Πολιτισμού και Τουρισμού, προκειμένου να αποτραπεί η ζημιά; Υπήρξε σύσκεψη του Υπουργού Πολιτισμού και Τουρισμού με τον Υπουργό Προστασίας του Πολίτη, όπου ο Υπουργός Πολιτισμού και Τουρισμού να επισημαίνει το πόσο μεγάλη ζημιά κάνουν αυτά τα επεισόδια; 
Εμείς ακούσαμε χθες τον κ. Παπουτσή να λέει ότι όλα καλά τα έκανε. Αυτές είναι οι συνέπειες αυτής της ανυπαρξίας πολιτικής. Ο κ. Ανδρεάδης, Πρόεδρος του ΣΕΤΕ, είπε ότι έχει γίνει τεράστια ζημιά στην εικόνα που έχουν οι ξένες χώρες για τους Έλληνες. Η εικόνα δεν είναι πλέον θετική. 
Η Κυβέρνηση πρέπει να βάλει λεφτά και να χρησιμοποιήσει εργαλεία για να αλλάξει αυτή η εικόνα. Είναι χαρακτηριστικό ότι η Επιτροπή Διαχείρισης Κρίσεων, την οποία εσείς δημιουργήσατε –ο Υπουργός δημιούργησε- είναι ουσιαστικά αδρανοποιημένη. Και όπως καταγγέλλει η ΓΕΠΟΕΤ, απαιτείται άμεση ενεργοποίηση των συναρμόδιων Υπουργείων, όπως είναι και το Υπουργείο Εξωτερικών, προκειμένου να αρχίσει εκστρατεία. 
Ξέρετε, η συκοφάντηση, το «να σου βγει το κακό όνομα», είναι εύκολο. Το δύσκολο είναι να αναστρέψεις αυτήν την κατάσταση. Χρειάζεται στρατηγική, μέσα, τρόπους, θέλει προσπάθεια.
Με συγχωρείτε, κύριε Υπουργέ, αλλά εγώ αυτήν την προσπάθεια δεν τη βλέπω. Βεβαίως, δεν αναφέρομαι στον εσωτερικό τουρισμό, ο οποίος θεωρείται απόπαιδο και ο οποίος σήμερα όπου ζει, αναπνέει με συσκευή υποστήριξης. Δεν αναπνέει καν. Και είναι θέμα χρόνου, τα διακόσια πενήντα ξενοδοχεία που έκλεισαν, να γίνουν πεντακόσια. 
Εγώ δεν είδα, για να ησυχάσω κι εγώ κι όλοι μας, ένα ολοκληρωμένο σχέδιο που να λέει: το σχέδιο μας είναι αυτό, θα αντιμετωπίσουμε την κατασυκοφάντηση με αυτόν τον τρόπο, θα συνεννοηθούμε να μην γίνουν καινούργια επεισόδια τέτοιας μορφής, θα κάνουμε προβολή στο εξωτερικό, θα ενισχύσουμε τον εσωτερικό τουρισμό με αυτά τα μέτρα, ένα ολοκληρωμένο πακέτο για τη μεγαλύτερη βιομηχανία και μοναδική πλέον της χώρας. Δεν υπάρχει κάτι άλλο. Αν κι αυτό καταστραφεί, δεν υπάρχει πλέον τίποτα. 
Ευχαριστώ, κύριε Πρόεδρε.</Speech>
ΠΡΟΕΔΡΕΥΩΝ (<ChairmanSpeech><Parlmember>Αναστάσιος Κουράκης</Parlmember>): Ευχαριστούμε το Βουλευτή κ. Αθανάσιο Νάκο.
Το λόγο έχει ο κ. Πέτρος Αλιβιζάτος, Υφυπουργός Πολιτισμού και Τουρισμού.
Κύριε Υπουργέ, έχετε το λόγο.</ChairmanSpeech> 
<Speech><Parlmember>ΠΕΤΡΟΣ-ΠΑΥΛΟΣ ΑΛΙΒΙΖΑΤΟΣ</Parlmember> (Υφυπουργός Πολιτισμού και Τουρισμού): Ευχαριστώ, κύριε Πρόεδρε.
Κύριε  Βουλευτά, σας ευχαριστώ που αναφερθήκατε στο σύντομο της θητείας μου στο Υπουργείο αυτό, αλλά επειδή υπήρξατε Υπουργός -και επιτυχημένος Υπουργός- ξέρετε πολύ καλά ότι το κράτος έχει συνέχεια, όπως έχει συνέχεια και η ευθύνη. Επομένως, καταλαβαίνετε ότι δεν κοιτάζω τι έγινε ή δεν έγινε, συνυπευθυνότητα μπορείτε να πείτε ότι έχω κι εγώ σε όλα αυτά τα πράγματα. Δεν είναι σωστό αυτό το οποίο λέτε, ότι δεν υπάρχει σχέδιο, ότι δεν έχουν γίνει ή δεν πρόκειται να γίνουν ενέργειες. Θα πρέπει να ξέρετε, ανεξάρτητα αυτών που έγιναν για να αντιμετωπιστεί η κρίση των δημοσιευμάτων, ότι έγιναν πολλά. Κατ’ αρχάς μόνο οι επισκέψεις των Υπουργών στις εκθέσεις αυτούς τους δύο μήνες και η συνεχής προσωπική επαφή με tour operator και Μέσα Μαζικής Ενημέρωσης έδωσε την ευκαιρία να μπορέσει να αρχίσει η προσπάθεια αναστροφής του κλίματος. Στην Ιταλία στην έκθεση εγώ έδωσα συνεντεύξεις σε δώδεκα κανάλια, σε όλα τα κανάλια ξεχωριστά, όπου εκεί εξήγησα ότι αυτό το οποίο έγινε δεν μπορεί να χαρακτηρίζει μία χώρα. 
Από προχθές μάλιστα ο κ. Γερουλάνος και ο κ. Νικητιάδης είναι στο Βερολίνο. Μπορείτε να διαβάσετε στον Τύπο τι γίνεται εκεί με τις συνεντεύξεις και τις επαφές εν συνεργασία με τον κ. Ανδρεάδη και τους άλλους φορείς. 
Ο ΕΟΤ από την άλλη μεριά, πρέπει να ξέρετε, ότι έχει ένα μεγάλο σχέδιο, το οποίο υλοποιεί αυτή τη στιγμή με συμμετοχές σε διεθνείς εκθέσεις, σε τριάντα εννέα τουριστικές εκθέσεις, όπου ο Πρόεδρος και ο Γενικός Γραμματέας, συνοδεύοντας έναν από τους τρεις της ηγεσίας του Υπουργείου έχουν συνεχείς επαφές με όλους τους φορείς, έχουν συνεχείς επαφές με τα media, για να μπορέσουν να τους εξηγήσουν τι γίνεται στην Ελλάδα. 
Έχουμε αυτήν τη στιγμή ένα καινούργιο πρόγραμμα για περαιτέρω συμμετοχές και σε άλλες διεθνείς εκθέσεις. Προωθούμε την καινούργια ιστοσελίδα του ΕΟΤ, το γνωστό «visit Greece». Μέσω της διαδικτυακής πύλης του Google έχουμε αρχίσει και περνάμε όλα αυτά τα μηνύματα, όπως και διαφήμιση για την Ελλάδα, σε ένα σωρό χώρες, την Αγγλία, τη Γερμανία, τη Ρωσία, το Ισραήλ κ.λπ.. Κάναμε μνημόνια διαφήμισης με την «Olympic Air», όπου πετάει στο εξωτερικό, για να μπορέσουμε να διαφημίσουμε την Ελλάδα. 
Από εκεί και πέρα, πρέπει να σας πω ότι είναι συνεχής η επαφή με τους φορείς και με το Δήμαρχο Αθηναίων. Εγώ είχα μία συνάντηση μαζί του τις προάλλες, για να συζητήσουμε το όλο θέμα. Απ’ ότι γνωρίζω και ο Υπουργός είχε συζητήσει με τον ομόλογό του το θέμα των επεισοδίων. Επειδή έλειπα, δεν ξέρω τι συζήτησαν για να σας ενημερώσω. Πάντως, υπάρχει η συνεχής επαφή και οι συνεχείς ενέργειες όλων μας με τους φορείς και οι ενέργειες, κύριε Βουλευτά, είναι κοινές. 
Συμφωνώ ότι μπορούν να γίνουν πολλά. Ξέρετε όμως ότι δυστυχώς μας λείπει κάτι, που άλλες χώρες έχουν. Έχετε δίκιο για την πτώση. Ελπίζω το Βερολίνο, μετά τις επισκέψεις και τις δράσεις που κάνουν οι συνάδελφοί μου και ο Γενικός Γραμματέας του ΕΟΤ, να αναστρέψει κατά κάποιον τρόπο το κλίμα. Πρέπει να καταλάβουν ότι δεν είναι δυνατόν να κατηγορούν την Ελλάδα για κάποιο επεισόδιο που έγινε στην Αθήνα και να παραβλέπουν –και αυτό είναι το μότο- τα επεισόδια που γίνονται συνεχώς στις πόλεις τους, όπου εκεί κανείς δεν βγαίνει να μιλήσει. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Υφυπουργού)
Πιστεύω ότι παρ’ όλη την έλλειψη χρημάτων, θα μπορέσουμε να προωθήσουμε το καινούργιο πρόγραμμα με όσα ελάχιστα μέσα έχουμε και με τις συνεχείς επισκέψεις και επαφές και με τη συνεννόηση και την αγαστή συνεργασία που έχουμε με το ΣΕΤΕ και τους άλλους φορείς που αναφέρατε, οι οποίοι προχθές ήταν στο γραφείο μου …</Speech> 
ΠΡΟΕΔΡΕΥΩΝ (<ChairmanSpeech><Parlmember>Αναστάσιος Κουράκης</Parlmember>): Αν έχετε την καλοσύνη, ολοκληρώστε, κύριε Υφυπουργέ.</ChairmanSpeech>
<Speech><Parlmember>ΠΕΤΡΟΣ-ΠΑΥΛΟΣ ΑΛΙΒΙΖΑΤΟΣ</Parlmember> (Υφυπουργός Πολιτισμού και Τουρισμού): 
Τελειώνω, κύριε Πρόεδρε. 
…έτσι ώστε να αναστραφεί το κλίμα, κύριε Βουλευτά και σιγά σιγά να επαναφέρουμε τον τουρισμό στα επίπεδα που ήταν τις προηγούμενες χρονιές. 
Ευχαριστώ.</Speech> 
ΠΡΟΕΔΡΕΥΩΝ (<ChairmanSpeech><Parlmember>Αναστάσιος Κουράκης</Parlmember>): Ευχαριστούμε τον Υφυπουργό Πολιτισμού και Τουρισμού, κ. Αλιβιζάτο.
Η τέταρτη με αριθμό 604/5-3-2012 επίκαιρη ερώτηση δεύτερου κύκλου του Βουλευτή του Λαϊκού Ορθόδοξου Συναγερμού κ. Κυριάκου Βελόπουλου προς τον Υπουργό Οικονομικών, σχετικά με το «κούρεμα» των ομολόγων των ιδιωτών δεν θα συζητηθεί λόγω κωλύματος του κυρίου Υπουργού και διαγράφεται. 
Προχωρούμε στην τέταρτη με αριθμό 601/5-3-2012 επίκαιρη ερώτηση δεύτερου κύκλου της Βουλευτού του Συνασπισμού Ριζοσπαστικής Αριστεράς κ. Ηρούς Διώτη προς τον Υπουργό Περιβάλλοντος, Ενέργειας και Κλιματικής Αλλαγής, σχετικά με τις προθέσεις του Υπουργείου για την πώληση των υδροηλεκτρικών σταθμών σε ιδιώτες. 
Στην ερώτηση της κ. Διώτη θα απαντήσει ο Υφυπουργός Περιβάλλοντος, Ενέργειας και Κλιματικής Αλλαγής, κ. Μανιάτης. 
Το λόγο έχει η κ. Διώτη για να αναπτύξει την ερώτησή της.</ChairmanSpeech> 
<Speech><Parlmember>ΗΡΩ ΔΙΩΤΗ</Parlmember>: Ευχαριστώ, κύριε Πρόεδρε.
Κύριε Υπουργέ, με το ν. 4046/2012, το μνημόνιο 2, μπήκαν κυριολεκτικά «σε μία νύχτα» επίσημα οι βάσεις για το ξεπούλημα της ΔΕΗ. Δεσμευτήκατε στους δανειστές μας, ερήμην της ελληνικής κοινωνίας και ψηφίσατε την αναδιάρθρωση μέχρι τον Ιούνιο του 2012, με στόχο την ιδιωτικοποίησή της. 
Δεν νοιάζεστε αν εφαρμόζετε καταστροφική πολιτική, δεν διστάζετε να προχωρήσετε σε ξεπούλημα της δημόσιας περιουσίας και των δημοσίων υποδομών. 
Στο ίδιο πλαίσιο της ιδιωτικοποίησης της ΔΕΗ, στον ίδιο νόμο, ορίζεται ότι η Κυβέρνηση λαμβάνει τα απαραίτητα μέτρα, προκειμένου να μπορέσει να πουλήσει υδροηλεκτρική παραγωγική ικανότητα και άλλα παραγωγικά περιουσιακά στοιχεία σε επενδυτές. 
Η ΔΕΗ σήμερα διαθέτει συνολικά δεκαέξι μεγάλους υδροηλεκτρικούς σταθμούς σε λειτουργία, που αντιστοιχούν στο 22% περίπου της συνολικής ισχύος του διασυνδεδεμένου συστήματος. Η πραγματική μέση παραγωγή όλων των υδροηλεκτρικών σταθμών αντιστοιχεί περίπου στο 10% της όλης ηλεκτρικής παραγωγής. 
Κύριε Υπουργέ, ο Υδροηλεκτρικός Σταθμός Πλαστήρα στην Καρδίτσα έχει ισχύ 129,9 MW. Όλο το πλέγμα της δραστηριότητας που αναπτύσσει είναι τεράστιο, αφού εκτός του ότι παράγει σημαντική ποσότητα ηλεκτρικής ενέργειας, αρδεύει χιλιάδες στρέμματα σε ολόκληρο το Θεσσαλικό Κάμπο, ενώ στη λειτουργία του οφείλουν την ύδρευσή τους εκατοντάδες χιλιάδες κάτοικοι και επιχειρήσεις. Ταυτόχρονα, όποιος ελέγχει τον Υδροηλεκτρικό Σταθμό της Λίμνης Πλαστήρα, ουσιαστικά ελέγχει και την τεχνητή Λίμνη Ταυρωπού, για τη δημιουργία της οποίας οι κάτοικοι της Νεβρόπολης έδωσαν τη γη τους και η πιθανολογούμενη πώλησή της εγκυμονεί κινδύνους για την ιδιωτικοποίηση των αγαθών της ενέργειας και του νερού και την εκτόξευση των τιμών τους. Η υδροηλεκτρική ενέργεια, κύριε Υπουργέ, είναι κοινωνικό αγαθό και όχι εμπόρευμα για κερδοσκοπία.
Κύριε Υπουργέ, η φημολογία και μόνο το Δεκέμβρη του 2011 για πώληση του Υδροηλεκτρικού Σταθμού του Πλαστήρα ξεσήκωσε αντιδράσεις σε όλη την τοπική κοινωνία, ενώ η περιφέρεια Θεσσαλίας έχει ξεκαθαρίσει ότι δεν πρόκειται να επιτρέψει κάτι τέτοιο. Θέλουμε, λοιπόν, σήμερα να ξεκαθαρίσετε τις προθέσεις και της Κυβέρνησης και του Υπουργείου σας, σχετικά με την πώληση των υδροηλεκτρικών σταθμών σε ιδιώτες. 
Ευχαριστώ.</Speech> 
ΠΡΟΕΔΡΕΥΩΝ (<ChairmanSpeech><Parlmember>Αναστάσιος Κουράκης</Parlmember>): Ευχαριστούμε την κυρία Διώτη. 
Το λόγο έχει ο Υφυπουργός Περιβάλλοντος, Ενέργειας και Κλιματικής Αλλαγής, κ. Ιωάννης Μανιάτης.
Κύριε Υφυπουργέ, έχετε το λόγο.</ChairmanSpeech> 
<Speech><Parlmember>ΙΩΑΝΝΗΣ ΜΑΝΙΑΤΗΣ</Parlmember> (Υφυπουργός Περιβάλλοντος, Ενέργειας και Κλιματικής Αλλαγής): Κυρία συνάδελφε, γνωρίζετε ότι αυτή τη στιγμή βρισκόμαστε μπροστά σε ένα εξαιρετικά απαιτητικό πρόγραμμα διαρθρωτικών αλλαγών, το οποίο είναι αναμφισβήτητο ότι θα αλλάξει δομές και συνήθειες πολλών δεκαετιών. 
Σχετικά με την αύξηση του ανταγωνισμού στην παραγωγή ηλεκτρικής ενέργειας, η Κυβέρνηση πρέπει πολύ σύντομα να οριστικοποιήσει τα μέτρα που θα διασφαλίσουν την πρόσβαση τρίτων στην παραγωγή ενέργειας από λιγνίτη. 
Πριν από λίγες ημέρες να σας πω ότι ολοκληρώθηκαν τα αποτελέσματα της έρευνας αγοράς, αυτό που ονομάζεται διεθνώς market test, έγιναν οι έλεγχοι αυτοί από την Ευρωπαϊκή Επιτροπή και είμαστε πολύ κοντά στο να παρθούν οι τελικές αποφάσεις, που θα προκύψουν ασφαλώς μετά από συνεννόηση της ελληνικής Κυβέρνησης και της Ευρωπαϊκής Επιτροπής. 
Στο πλαίσιο τώρα της ιδιωτικοποίησης της ΔΕΗ, η Κυβέρνηση εξετάζει και μέτρα που αφορούν στην πώληση υδροηλεκτρικής παραγωγικής ικανότητας. Η πώληση αυτή είναι ξεχωριστή από την πώληση της λιγνιτικής, που γνωρίζετε πολύ καλά ότι προβλέπεται στην ελληνική υπόθεση του λιγνίτη που είναι σε εξέταση εδώ και πάρα πολλά χρόνια. Ωστόσο, μπορεί να δοθεί στους επενδυτές η δυνατότητα αγοράς και υδροηλεκτρικής παραγωγικής ικανότητας. 
Το Υπουργείο βρίσκεται σε συνεργασία με τους συμβούλους αποκρατικοποίησης της ΔΕΗ για τον καθορισμό του σχήματος με το οποίο θα προχωρήσει η πώληση μονάδων της ΔΕΗ. Στην απόφαση που τελικά θα παρθεί, θα συνεκτιμηθούν οι απαιτήσεις που θα τεθούν από τις κατευθύνσεις της Ευρωπαϊκής Ένωσης για τις λιγνιτικές μονάδες, προκειμένου να διασφαλιστούν οι συνθήκες υγιούς ανταγωνισμού στην χονδρεμπορική και λιανική αγορά ηλεκτρικής ενέργειας αλλά και να διασφαλιστεί το μέγιστο δυνατό όφελος για τη ΔΕΗ από την αντίστοιχη πώληση παγίων. Πρέπει να σας πω, μάλιστα, ότι πολύ σύντομα αναμένουμε να μας καταθέσουν σύμβουλοι ιδιωτικοποίησης την τελική τους πρόταση.
(Στο σημείο αυτό την Προεδρική Έδρα καταλαμβάνει ο Πρόεδρος της Βουλής κ. ΦΙΛΙΠΠΟΣ ΠΕΤΣΑΛΝΙΚΟΣ )
 Να κάνω τώρα ένα σχόλιο πριν τελειώσω την πρώτη μου τοποθέτηση αναφορικά με το πού βρισκόμαστε και ποιος είναι ο ανταγωνισμός που ισχύει στην χονδρική και λιανική αγορά ηλεκτρικής ενέργειας στη χώρα. Γνωρίζετε ότι η ΔΕΗ σήμερα κατέχει περίπου το 70% της χονδρεμπορικής αγοράς και το 99% της λιανικής αγοράς και βεβαίως, η ΔΕΗ είναι η μοναδική εταιρεία στη χώρα μας που έχει στην ιδιοκτησία της και λιγνιτικές και υδροηλεκτρικές μονάδες.
Άρα, για να ανακεφαλαιώσω, για να αυξηθεί ο ανταγωνισμός και να ισορροπήσει η σχέση ανάμεσα στη χονδρεμπορική και λιανική αγορά εξετάζουμε διάφορες εναλλακτικές λύσεις. Έχει ήδη εξαγγείλει το Υπουργείο ότι μία από τις δυνατές λύσεις που εξετάζονται είναι αυτό που ονομάζουμε μικρή ΔΕΗ. Η μικρή ΔΕΗ μπορεί να συμπεριλαμβάνει και υδροηλεκτρικές μονάδες.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Υφυπουργού)</Speech>
ΠΡΟΕΔΡΟΣ (<ChairmanSpeech><Parlmember>Φίλιππος Πετσάλνικος</Parlmember>): Ολοκληρώστε, παρακαλώ, κύριε Μανιάτη.</ChairmanSpeech>
<Speech><Parlmember>ΙΩΑΝΝΗΣ ΜΑΝΙΑΤΗΣ</Parlmember> (Υφυπουργός Περιβάλλοντος, Ενέργειας και Κλιματικής Αλλαγής): Ολοκληρώνω, κύριε Πρόεδρε.
 Όσον αφορά δε τα ευρωπαϊκά δεδομένα και την έλλειψη ανταγωνισμού στη χώρα μας, να σας πω ότι με την εξαίρεση της Γαλλίας, όπου εκεί υπάρχει δεσπόζουσα θέση της EDF με τους πυρηνικούς σταθμούς, οι υπόλοιπες χώρες όπου ισχύει ένα καθεστώς ανάλογο με της Ελλάδας είναι μόνο η Κύπρος, η Μάλτα, η Εσθονία, η Λιθουανία και η Λετονία, ένα καθεστώς, δηλαδή, όπου εκτός της μεγάλης, της έχουσας δεσπόζουσα θέση εταιρείας, όλες οι υπόλοιπες, είτε μία είτε περισσότερες, κατέχουν μόνο κάτω από 5% του αντίστοιχου ποσοστού της λιανικής αγοράς.</Speech>
ΠΡΟΕΔΡΟΣ (<ChairmanSpeech><Parlmember>Φίλιππος Πετσάλνικος</Parlmember>): Το λόγο έχει η ερωτώσα Βουλευτής κ. Διώτη.</ChairmanSpeech>
<Speech><Parlmember>ΗΡΩ ΔΙΩΤΗ</Parlmember>: Ευχαριστώ, κύριε Πρόεδρε.
Μιλήσατε για τη λιγνιτική, κύριε Υπουργέ, μιλήσατε επίσης για την επέκταση, για την ιδιωτικοποίηση της ΔΕΗ και την πώληση των μονάδων υδροηλεκτρικής παραγωγής. Όλων ή τουλάχιστον των δεκαέξι μεγάλων υδροηλεκτρικών σταθμών; Εγώ σας το λέω γιατί υπάρχει μέσα στον κατάλογο ο οποίος είχε βγει από το Υπουργείο Περιβάλλοντος. Δηλαδή το σταθμό Πλαστήρα, Πλατανόβρυσης, Θησαυρού, Άγρας, Εδεσσαίου, Ασωμάτων, Σφηκιάς, Πολύφυτου, Κρεμαστών, Καστρακίου, Στράτου, Αωού, Πουρναρίου 1 και 2, Γκιόνας και Λάγων.
Αυτό που είπατε για τη μικρή ΔΕΗ ήδη από πέρυσι την άνοιξη το είχε πει η αρμόδια Διευθύντρια Ενέργειας της Κομισιόν η κ. Μπερναέτς και είχε στην ουσία περιγράψει αυτό το μοντέλο της μικρής ΔΕΗ, τονίζοντας την ανάγκη να υπάρξει πρόσβαση των ανταγωνιστών στην εκμετάλλευση του λιγνίτη και στην υδροηλεκτρική ενέργεια.
Δεν θέλουμε να σκεφτούμε καν πόσο δύσκολη και ακριβή θα καταστεί η πρόσβαση σε ένα κοινωνικό αγαθό απαραίτητο για τη ζωή που είναι το ρεύμα για τους πολίτες της ελληνικής επικράτειας. Στο κομμάτι δε –το είπα και στην πρωτολογία μου- της ύδρευσης και της άρδευσης υπάρχουν περιοχές ολόκληρες, όπως σας είπα ο Κάμπος της Θεσσαλίας, που βασίζονται στους ταμιευτήρες των υδροηλεκτρικών σταθμών.
Η ΔΕΗ με τους ταμιευτήρες των μεγάλων υδροηλεκτρικών έργων που διαθέτει διαχειρίζεται εκ των πραγμάτων το μεγαλύτερο ποσοστό των υδατικών πόρων της χώρας. Δεκαπέντε μεγάλα υδροηλεκτρικά έργα σε λειτουργία παράγουν 6% με 8% περίπου της συνολικής παραγωγής ενέργειας και διαθέτουν το 25% περίπου 3.100 MW της εγκατεστημένης ισχύος του συστήματος. Έχουν ωφέλιμο όγκο οι ταμιευτήρες για την αποθήκευση νερού 5.300 εκατομμύρια κυβικών, το 30% των οποίων διατίθεται για την ικανοποίηση αρδευτικών και άλλων αναγκών, πέραν της παραγωγής υδροηλεκτρικής ενέργειας. Όλα αυτά, κύριε Υπουργέ, και την ευθύνη διαχείρισής τους δεσμευτήκατε με το μνημόνιο 2 να τα δώσετε σε ιδιώτες. 
Σας ανέφερα για τον υδροηλεκτρικό σταθμό της λίμνης Πλαστήρα και προσθέτω σ’ αυτά και της Σμοκόβου και του υδροηλεκτρικού σταθμού της Μεσοχώρας και επαναλαμβάνω τα σενάρια που κυκλοφορούσαν, ξεσηκώνοντας όλη την τοπική κοινωνία. Ο Αντιπεριφερειάρχης Καρδίτσας είχε δηλώσει γραπτώς ότι αν υπάρχουν νοσηροί εγκέφαλοι που προωθούν τέτοιου είδους σκέψεις το μόνο που μπορούμε να πούμε είναι ότι θα βρουν απέναντι σύσσωμη την τοπική κοινωνία. Βέβαια, που να ήξερε κι αυτός ότι θα το έβρισκε μάλλον από δικούς της ανθρώπους, αφού και η Νέα Δημοκρατία ψήφισε την εν λόγω διάταξη του μνημονίου.
Τυχόν πώληση λοιπόν –σας έφερα συγκεκριμένο παράδειγμα για τον υδροηλεκτρικό σταθμό της λίμνης Πλαστήρα- θα έπληττε ευθέως τη βασικότερη ίσως παραγωγική και αναπτυξιακή δυνατότητα της Καρδίτσας τόσο στον τομέα τουρισμού, όσο και της αγροτικής οικονομίας. Είναι ενδεικτικό αυτό που μας περιέγραφαν και οι ίδιοι οι εργαζόμενοι της ΔΕΗ εκεί ότι όποιος ελέγχει τον υδροηλεκτρικό σταθμό, ουσιαστικά ελέγχει όλο το μήκος του φυσικού πόρου και αυτό που εκβάλλει μέχρι το Αιγαίο και αυτό που εκβάλλει μέχρι το Ιόνιο. 
Πώς, λοιπόν, κύριε Υπουργέ, θα εξασφαλίσετε την απρόσκοπτη και οικονομική άρδευση και ύδρευση του Θεσσαλικού Κάμπου, αν τα πουλήσετε σε ιδιώτες και πώς θα διασφαλίσετε χαμηλές τιμές για τους καταναλωτές οικιακού και αγροτικού ρεύματος; 
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού)
 Σας το επισημαίνουμε σε περίπτωση που δεν το έχετε αντιληφθεί ότι η πώληση υδροηλεκτρικού σταθμού σε ιδιώτες –και κλείνω με αυτό, κύριε Πρόεδρε- σημαίνει ότι οι τοπικές κοινωνίες βρίσκονται σε μία επιπλέον θέση μάχης. Τις αγνοήσατε με την ιστορία του Φράγματος του Αγίου Νικολάου, τις αγνοήσατε με την εξίσωση των μικρών υδροηλεκτρικών με μεγάλα υδροηλεκτρικά, με τις ΑΠΕ. Πόσο θα συνεχίσετε να τις αγνοείτε;</Speech>
ΠΡΟΕΔΡΟΣ (<ChairmanSpeech><Parlmember>Φίλιππος Πετσάλνικος</Parlmember>): Ο Υφυπουργός Περιβάλλοντος, Ενέργειας και Κλιματικής Αλλαγής κ. Μανιάτης έχει το λόγο.</ChairmanSpeech>
<Speech><Parlmember>ΙΩΑΝΝΗΣ ΜΑΝΙΑΤΗΣ</Parlmember> (Υφυπουργός Περιβάλλοντος, Ενέργειας και Κλιματικής Αλλαγής): Να υπενθυμίσω για τα Πρακτικά ότι μόνο Ελλάδα, Κύπρος, Μάλτα, Εσθονία, Λιθουανία και Λετονία έχουν το σημερινό καθεστώς λιανικής αγοράς ηλεκτρικής ενέργειας, όπου υπάρχει μία εταιρεία με δεσπόζουσα θέση και στη συνέχεια η μία, δύο ή τρεις εταιρείες μικρές που υπάρχουν έχουν ποσοστό κάτω από 5%. Άρα, φαντάζομαι ότι για όφελος του τελικού καταναλωτή κανένας δεν θα ήθελε αυτή η κατάσταση να συνεχίσει να υπάρχει.
Δεύτερη παρατήρηση. Αναφέρατε κάποιες υδροηλεκτρικές μονάδες. Δεν ξέρω πού τις βρήκατε. Είναι υπαρκτές, αλλά δεν περιλαμβάνονται σε καμμία απολύτως λίστα του Υπουργείου Περιβάλλοντος, Ενέργειας και Κλιματικής Αλλαγής, διότι δεν υπάρχει τέτοια λίστα.
Τρίτον, οι όποιες επιλογές θα γίνουν τελικά από την Κυβέρνηση για τη ΔΕΗ, θα προκύψουν ασφαλώς μετά από την εισήγηση που θα μας κάνουν οι σύμβουλοι ιδιωτικοποίησης. Πρέπει, όμως, να είναι προφανές σε όλους μας ότι η ύπαρξη μονάδων παραγωγής από διαφορετικές πηγές, δηλαδή και νερό και λιγνίτης και φυσικό αέριο και ανανεώσιμες πηγές ενέργειας, είναι κάτι αυτονόητο και προφανές για να έχει ισορροπημένο και άρα ανταγωνιστικό ενεργειακό μείγμα η οποιαδήποτε εταιρεία.
Όσον αφορά τη λίμνη Πλαστήρα, ασφαλώς γνωρίζετε, κυρία συνάδελφε, ότι όταν έγιναν τα έργα, οι τότε ιδιοκτήτες της περιοχής πήραν όλες τις νόμιμες προβλεπόμενες αποζημιώσεις προκειμένου να εκχωρήσουν την ιδιοκτησία τους. Επιπλέον, σε περίπτωση που το οποιοδήποτε υδροηλεκτρικό έργο ιδιωτικοποιηθεί, να είστε σίγουρη ότι θα ακολουθηθούν όλες οι νόμιμες διαδικασίες με πλήρη διαφάνεια και πλήρη διασφάλιση της βέλτιστης πρότασης για το ελληνικό δημόσιο.
Τέλος –και κλείνω με αυτό- είναι αυτονόητο για την Κυβέρνηση ότι οι υποχρεώσεις του ιδιοκτήτη που ισχύουν στην παρούσα φάση για οποιοδήποτε υδροηλεκτρικό έργο θα συνεχίσουν να ισχύουν και μετά την πιθανή πώληση οποιουδήποτε υδροηλεκτρικού έργου τελικά επιλεγεί.
Ευχαριστώ πολύ, κύριε Πρόεδρε.</Speech>
ΠΡΟΕΔΡΟΣ (<ChairmanSpeech><Parlmember>Φίλιππος Πετσάλνικος</Parlmember>): Κυρίες και κύριοι συνάδελφοι, ολοκληρώθηκε η συζήτηση των επικαίρων ερωτήσεων.</ChairmanSpeech>
ΠΡΟΕΔΡΟΣ (<ChairmanSpeech><Parlmember>Φίλιππος Πετσάλνικος</Parlmember>): Κυρίες και κύριοι συνάδελφοι, εισερχόμεθα τώρα στη συζήτηση με αφορμή τον εορτασμό της Παγκόσμιας Ημέρας της Γυναίκας.
Μετά από σύντομη δική μου τοποθέτηση ως Προέδρου της Βουλής, θα λάβουν το λόγο από το ΠΑΣΟΚ η Βουλευτής κ. Αικατερίνη Περλεπέ-Σηφουνάκη, από τη Νέα Δημοκρατία η Βουλευτής κ. Όλγα Κεφαλογιάννη, από το Κομμουνιστικό Κόμμα Ελλάδος η Ε’ Αντιπρόεδρος της Βουλής κ. Βέρα Νικολαΐδου, από το Λαϊκό Ορθόδοξο Συναγερμό η Βουλευτής και Ουρανία Παπανδρέου-Παπαδάκη και από το Συνασπισμό Ριζοσπαστικής Αριστεράς η Βουλευτής κ. Ευαγγελία Αμανατίδου-Πασχαλίδου. 
Εκ μέρους της Κυβέρνησης θα μιλήσει ο Υφυπουργός Δικαιοσύνης, Διαφάνειας και Ανθρωπίνων Δικαιωμάτων κ. Γεώργιος Πεταλωτής.
Κυρίες και κύριοι συνάδελφοι, με αφορμή τη Διεθνή Ημέρα της Γυναίκας η Βουλή των Ελλήνων τιμά σήμερα συμβολικά το μακρόχρονο και συνεχή αγώνα των γυναικών σε όλο τον κόσμο για την καταπολέμηση των διακρίσεων εναντίον τους, για την προστασία της αξιοπρέπειάς τους και για την κατάκτηση ουσιαστικής και θεσμοθετημένης, βέβαια, ισότητας.
Χάρη στις δυναμικές διεκδικήσεις των γυναικών και την καλλιέργεια του δημοκρατικού πολιτισμού στις σύγχρονες ανεπτυγμένες χώρες, η θέση της γυναίκας στην κοινωνία μας έχει σε μεγάλο βαθμό βελτιωθεί σε σύγκριση με το παρελθόν. Στερεότυπα και προκαταλήψεις που εμπόδιζαν τη γυναίκα να καλλιεργήσει τις δεξιότητές της, να μορφωθεί, να εργαστεί, να εκφράσει την άποψή της, να επιδιώξει την αυτονομία της, έχουν σε μεγάλο βαθμό καταρριφθεί. Εξάλλου και στη χώρα μας όπως και σε όλες τις δημοκρατικές χώρες, έχει δημιουργηθεί τις τελευταίες δεκαετίες ένα ολοκληρωμένο θεσμικό προστατευτικό πλέγμα που δίνει τη δυνατότητα στις γυναίκες να συμμετέχουν με ισότιμους και δίκαιους όρους στην οικονομική, κοινωνική και πολιτική ζωή της χώρας μας.  
Ωστόσο στην πράξη τα φαινόμενα δυσμενούς, διακριτικής μεταχείρισης σε βάρος της γυναίκας δεν έχουν εκλείψει, παρά τις προόδους που έχουν γίνει, παρά το θεσμικό πλαίσιο που έχει δημιουργηθεί και βελτιώνεται συνεχώς. Ειδικότερα, στον τομέα της εργασίας παρά τη μεγάλη αύξηση της γυναικείας απασχόλησης, οι έρευνες δείχνουν ότι εξακολουθεί να υπάρχει ένα αισθητό έλλειμμα ισότητας. 
Έτσι, διαπιστώνεται ότι οι γυναίκες πλήττονται από μεγαλύτερα ποσοστά ανεργίας καθώς και από τη φτώχεια. Έχουν λιγότερες ευκαιρίες για πρόσβαση στην απασχόληση και άνοδο στην ιεραρχία, ενώ η άνιση μισθολογική αντιμετώπιση συνεχίζει να υπονομεύει την εφαρμογή της θεσμοθετημένης αρχής που συνοψίζεται στη φράση «ίση αμοιβή για εργασία ίσης αξίας». 
Μεγαλύτερες δυσκολίες στην καθημερινότητά της αντιμετωπίζει η εργαζόμενη μητέρα. Σε δεινή συχνά θέση βρίσκεται η πολύτεκνη μητέρα, καθώς και η μητέρα με ανάπηρο παιδί ή η γυναίκα που στηρίζει μια μονογονεϊκή οικογένεια. 
Το φαινόμενο επίσης κάθε μορφής βίας κατά των γυναικών συνδέεται άμεσα με τον βαθμό κατάκτησης ουσιαστικής ισότητας, αλλά και με τα επίπεδα κοινωνικής μας ευαισθησίας, συνείδησης και ανοχής. Το φαινόμενο της βίας δεν γνωρίζει γεωγραφικά, ταξικά ή πολιτιστικά σύνορα και συχνά εκδηλώνεται με μορφές που είναι δύσκολο να τιμωρηθούν ή δεν γίνονται άμεσα αντιληπτές. 
Η ψυχολογική, η ενδοοικογενειακή βία, η βία που ασκείται στις γυναίκες και γίνονται αντικείμενο σεξουαλικής εκμετάλλευσης είναι από τις πιο δυσδιάκριτες μορφές βίας. Δεν ξεχνούμε σε ό,τι αφορά τη σεξουαλική εκμετάλλευση από τα οργανωμένα δίκτυα παγκόσμια, πως η  δραστηριότητα αυτή αποτελεί, κατά τους διεθνείς οργανισμούς που ασχολούνται με τις λεπτομέρειες, τη δεύτερη μετά την εμπορία όπλων παράνομη κερδοφόρα δραστηριότητα σε όλο τον κόσμο και τα θύματα είναι οι γυναίκες. 
Κάθε μορφή βίας βέβαια, πληγώνει συχνά ανεπανόρθωτα, υποβαθμίζει και περιθωριοποιεί το γυναικείο φύλο, κλονίζοντας τα θεμέλια της κατοχυρωμένης ισότητας. Για τις γυναίκες δε που δεν είχαν την τύχη να γεννηθούν και να μεγαλώσουν, να ζήσουν σε κάποιο δημοκρατικό, πολιτισμένο, ανεπτυγμένο κράτος, η κατάσταση είναι σαφώς χειρότερη. 
Σε συνθήκες απολυταρχικών καθεστώτων οι γυναίκες είναι κατ’ εξοχήν θύματα της φτώχειας, της βίας, της σωματικής κακοποίησης και της εκμετάλλευσης και παραμένουν μια ολόκληρη ζωή πολλές φορές στο περιθώριο. Στις περιπτώσεις αυτές ο σεβασμός που τους οφείλεται και η εγγύηση ακόμη και  των θεμελιωδών δικαιωμάτων τους, παραμένουν έως σήμερα έννοιες άγνωστες και παραμένουν στόχοι που πρέπει να αγωνιστεί συνολικά ο κόσμος για να κατακτηθούν. 
Κυρίες και κύριοι συνάδελφοι, είναι εμφανές ότι η κατάκτηση ουσιαστικής ισότητας για όλες ανεξαιρέτως τις γυναίκες, απαιτεί τη συνεχή εγρήγορση όλων μας, απαιτεί συγκεκριμένες πρωτοβουλίες, απαιτεί συνεχείς παρεμβάσεις νομοθετικής μορφής, απαιτεί εγρήγορση των ελεγκτικών μηχανισμών για την υλοποίηση και την εφαρμογή των αποφάσεων που λαμβάνονται και στη χώρα μας, στην Αίθουσα αυτή, με τη μορφή νόμων, γενικότερα των ρυθμίσεων που αποφασίζονται για την ισότητα.
Η γυναίκα χρειάζεται ιδιαίτερα τη βοήθεια και τη συμπαράσταση της πολιτείας όλων των αρμόδιων φορέων προκειμένου να μπορεί να συνδυάζει αποτελεσματικά και δημιουργικά τους πολλαπλούς ρόλους της και να βρίσκει διέξοδο στα καθημερινά προβλήματα που αντιμετωπίζει. 
Επιπλέον και το υπογραμμίζω αυτό γιατί το πιστεύω ακράδαντα, η παιδεία είναι εκείνη που μπορεί να διαδραματίσει ένα σημαντικό ρόλο στην προώθηση της ισότητας. Γιατί η παιδεία περισσότερο και πάνω απ’ όλα μπορεί να βοηθήσει τους νέους και τις νέες να καλλιεργήσουν από νωρίς σχέσεις αμοιβαίου σεβασμού στη βάση της ειλικρινούς επικοινωνίας και της αλληλοκατανόησης. 
Επίσης, η επαρκής ενημέρωση και η ευαισθητοποίηση της κοινής γνώμης σε θέματα ισότητας, συμβάλλουν καθοριστικά στην καλλιέργεια των ορθών προτύπων κοινωνικής συμπεριφοράς και βοηθούν στην εξάλειψη της παρατηρούμενης ανοχής μας, απέναντι σε φαινόμενα και πρακτικές που προσβάλλουν το γυναικείο φύλο. Και στο πεδίο αυτό της ενημέρωσης πρέπει να πω ότι υπάρχει ένα τεράστιο, κατά την άποψη μου, έλλειμμα σε ό,τι αφορά και τα Μαζικά Μέσα Ενημέρωσης και ιδιαίτερα τα ηλεκτρονικά μέσα ενημέρωσης, που προβάλλουν άλλα πρότυπα, αλλά δεν προβάλλουν αυτό που πρέπει να γίνεται κτήμα του καθενός σε ό,τι αφορά την ισότητα των δυο φύλων και την αξία του ανθρώπου. 
Ο εορτασμός της Ημέρας της Γυναίκας προσφέρει την ευκαιρία από τη μια μεριά να τιμήσουμε τη γυναίκα για την προσφορά της σε κάθε πτυχή της ζωής και ταυτόχρονα να αναλογιστούμε τις ελλείψεις, τις καθυστερήσεις, τα κενά, τις αδυναμίες που υπάρχουν ακόμη, για να αποφασίσουμε όλοι μαζί να προχωρήσουμε στην υπέρβαση αυτών των ελλείψεων, των αδυναμιών και την επίλυση των προβλημάτων. 
Ο εορτασμός της Ημέρας της Γυναίκας μας θυμίζει ταυτόχρονα τη δύναμη της θέλησής της και την κοπιώδη προσπάθειά της να αντεπεξέλθει στις αυξημένες ευθύνες της, να αποδείξει την προσωπική της αξία και να εξασφαλίσει το σεβασμό της προσωπικότητάς της. Η 8η Μαρτίου όμως χρησιμεύει ακόμη περισσότερο ως υπενθύμιση προς όλους ότι κάθε κοινωνία που θέλει να ονομάζεται δίκαιη και δημοκρατική, οφείλει να εγγυάται την προστασία της γυναίκας από κάθε εις βάρος της διάκριση. 
Έχουμε χρέος να της δίνουμε τη δυνατότητα να αξιοποιεί τα αποθέματα των δυνάμεων και των ικανοτήτων της προκειμένου να συμβάλει ως ισότιμος πολίτης, όχι μόνο στη κοινωνική συνοχή και στην αρμονία, αλλά και στην πολιτική ζωή, την επιστημονική πρόοδο και την οικονομική ανάπτυξη. 
Σας ευχαριστώ.
(Χειροκροτήματα απ’ όλες τις πτέρυγες της Βουλής)
Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού  συμμετείχαν στο εκπαιδευτικό πρόγραμμα «Εργαστήρι Δημοκρατίας» που οργανώνει το Ίδρυμα  της Βουλής, είκοσι έξι μαθήτριες και μαθητές και δυο εκπαιδευτικοί από το  23ο Δημοτικό Σχολείο Αθηνών.
Η Βουλή τούς καλωσορίζει.
(Χειροκροτήματα απ’ όλες τις πτέρυγες της Βουλής)
Το λόγο έχει η Βουλευτής Ευβοίας του ΠΑΣΟΚ κ. Αικατερίνη Περλεπέ Σηφουνάκη.</ChairmanSpeech>
<Speech><Parlmember>ΑΙΚΑΤΕΡΙΝΗ ΠΕΡΛΕΠΕ ΣΗΦΟΥΝΑΚΗ</Parlmember>: Ευχαριστώ, κύριε Πρόεδρε. 
Κυρίες και κύριοι συνάδελφοι, οι προσφωνήσεις ξεκινούν πάντα από τις κυρίες και πιθανόν η πρόκριση αυτή να καθιερώθηκε όχι μόνο για λόγους ευγενείας, αλλά και για λόγους ενοχής. 
Η διασταύρωση του ημερολογίου με τα γεγονότα που δίνει τις επετείους και τις αφιερώσεις στην περίπτωση της 8ης του Μάρτη, οδηγεί σε κάτι παραπάνω, σε κάτι εντελώς ξεχωριστό από άλλες παγκόσμιες ημέρες. 
Η προσφυγή στην ιστορία για την καθιέρωση της ημέρας αυτής, είτε από το μακρινό 1857 της Νέας Υόρκης είτε από την Κλάρα Τσέτκινγκ που με πρότασή της ορίστηκε αυτήν την ημερομηνία να τιμώνται οι γυναίκες και οι αγώνες τους, υποδηλώνει και την ανάγκη ανασηματοδοτήσεων, για το παρόν και για το μέλλον. 
Το ζοφερό σήμερα, δεν θα στερήσει σε καμμία και σε κανέναν τη διάθεση και την απόφαση να προσδοκούμε ένα αύριο καλύτερο και να παλεύουμε γι’ αυτό. Η παγκόσμια ημέρα για τα δικαιώματα των γυναικών, κάνει την παραπάνω πίστη, απόφαση και υπόσχεση για όλους και για όλες. 
Υπερβαίνοντας στερεότυπα και επαναλαμβανόμενες κοινοτοπίες, στέκομαι σε αυτή τη σύντομη αναφορά από του Βήματος της Βουλής σε στόχους που οφείλουμε όλοι να θέτουμε, αποδίδοντας έτσι ουσιαστικά την τιμή που πρέπει στη γυναίκα και στους ρόλους της. 
Ως πρώτο παραμένει η εξάλειψη των ανισοτήτων. Στις συνθήκες της κρίσης, οι οπισθοχωρήσεις σε κεκτημένα είναι δυστυχώς εμφανείς. Η νομοθετικά κατοχυρωμένη ίση αμοιβή για ίση εργασία από άνδρες και γυναίκες στην πράξη ακυρώνεται σε πολλές περιπτώσεις μέσα σε τέτοιες συνθήκες. Η διαφορά προς τα κάτω της αμοιβής της εργασίας για τις γυναίκες της Ευρώπης σε σχέση με τους άντρες, δεν κάνει κανέναν υπερήφανο και ούτε πρέπει να διαφεύγει της προσοχής κανενός είτε στην Ευρώπη είτε στην Ελλάδα. 
Είναι πια μόνιμο και στις σημερινές συνθήκες ακόμη πιο έντονο το φαινόμενο της κατά πολύ μεγαλύτερης ανεργίας στον γυναικείο πληθυσμό. Μόνο αυτά τα δύο στοιχεία φθάνουν για να δείξουν σε όλους μας ότι ο δρόμος προς την πραγματική ισότητα είναι ακόμα μακρύς. Γίνεται δε ακόμα δυσκολότερος, αν δούμε συνολικά τα προβλήματα των γυναικών σε ολόκληρο τον πλανήτη και αν προσθέσουμε τα φαινόμενα της πείνας και της φτώχειας, που κι αυτά δυστυχώς είναι πραγματικότητες.
Η οικονομική ανισότητα και η ένδεια είναι βεβαίως οι αιτίες που διατηρούν και βαθαίνουν τις υπόλοιπες κοινωνικές ανισότητες σε βάρος των γυναικών, όσον  αφορά ανθρώπινα δικαιώματα, όπως η παιδεία, η χειραφέτηση, η πρόσβαση στη διοίκηση της οικονομίας και των θεσμών, ή τα οικογενειακά δικαιώματα.
Στη χώρα μας διαθέτουμε μία ισχυρή νομοθεσία για την ισότητα, όπως ευρύτατο είναι και το νομικό πεδίο για την προστασία των ανθρωπίνων δικαιωμάτων και σε όλα τα επίπεδα. Εκείνο που απέχει όμως από το επιθυμητό είναι η εφαρμογή στην πράξη των αρχών και των κανόνων δικαίου και ο έλεγχος αυτής της εφαρμογής. Η θετική αποτίμηση των μέχρι τώρα κατακτήσεων σε θεσμικό και κοινωνικό επίπεδο για την ισότητα και τα δικαιώματα των γυναικών στη χώρα μας, πρέπει να μας οδηγεί σε ακόμη πιο γρήγορα και αποφασιστικά βήματα για τη λήψη μέτρων εν όψει αυτών των αναγκαιοτήτων. 
(Στο σημείο αυτό την Προεδρική Έδρα  καταλαμβάνει η Β΄ Αντιπρόεδρος της Βουλής κ.  ΡΟΔΟΥΛΑ ΖΗΣΗ )
Οι πολιτικές πρωτοβουλίες όχι μόνο δεν πρέπει να ατονούν, αλλά στις ιδιαίτερες αυτές συνθήκες χρειάζεται να γίνουν πιο αποτελεσματικές, για να μην χαθούν κεκτημένα ισότητας και για να μην γυρίσουν πίσω η Ιστορία και η ιστορία των αγώνων για την γυναίκα. Ας μην απεραντολογούμε όμως και ας μην μένουμε στην έκφραση της θλίψης ή και της οργής για τα προβλήματα που αντιμετωπίζουν οι γυναίκες σήμερα στην πατρίδα μας, ιδιαίτερα και λόγω της κρίσης. Εκείνο που επείγει είναι τώρα η πολιτική εξουσία να ετοιμάσει ακόμα πιο γρήγορα τις θεσμικές υποδοχές που θα δώσουν τις ασφάλειες και τις βεβαιότητες για βηματισμούς ανδρών και γυναικών σε σταθερό μονοπάτι που βγάζει από την κρίση και που οδηγεί σε ξέφωτο, που οδηγεί σε μια κοινωνία με ισότητα, με δικαιοσύνη, με αλληλεγγύη. 
Ευχαριστώ.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Ροδούλα Ζήση</Parlmember>):  Ευχαριστούμε τη Βουλευτή του ΠΑΣΟΚ στο Νομό Ευβοίας κ. Περλεπέ-Σηφουνάκη. 
Το λόγο έχει η Βουλευτής Ρεθύμνης της Νέας Δημοκρατίας κ. Όλγα Κεφαλογιάννη.</ChairmanSpeech> 
<Speech><Parlmember>ΟΛΓΑ ΚΕΦΑΛΟΓΙΑΝΝΗ</Parlmember>: Κυρίες και κύριοι συνάδελφοι, η επέτειος της Παγκόσμιας Ημέρας της Γυναίκας είναι κάθε χρόνο μία ευκαιρία να επαναφέρουμε στη συζήτηση τα θέματα ισότητας των φύλων. Εδώ στη χώρα μας είναι μια ευκαιρία για να επαινέσουμε τις Ελληνίδες για τις τεράστιες προσπάθειες που καταβάλλουν ακόμη και σήμερα να ανταποκρίνονται σε πολλαπλούς ρόλους, να εδραιώνονται μέσα σε ανδροκρατούμενους χώρους, να υπερασπίζονται σθεναρά τα δικαιώματα και τις ελευθερίες τους. 
Στο πλαίσιο της σημερινής ειδικής συνεδρίασης, μέσα σ’ ένα κοινωνικό περιβάλλον που επιφυλάσσει διαρκώς νέες, συχνά απότομες αλλαγές λόγω της κρίσης και των συνεπειών της, θα ήθελα να σταθώ περισσότερο στο δίπολο «οικονομική κρίση και γυναίκα», στο πώς έχει επηρεαστεί η Ελληνίδα, πώς επηρεάζονται οι μελλοντικές προοπτικές της. 
Στο γενικό ερώτημα «πώς επέδρασε η κρίση στη ζωή της;» δεν νομίζω ότι υπάρχουν πολλά για να ειπωθούν. Εκτός από την αγωνία για τη διαχείριση των καθημερινών αναγκών, την απογοήτευση για το δυσμενές οικονομικό κλίμα και την ανασφάλεια για το μέλλον της χώρας που αισθάνονται όλοι οι πολίτες, μιλούν από μόνα τους τα στοιχεία της γυναικείας ανεργίας, στην οποία εξάλλου διαχρονικά η χώρα μας έχει υψηλά ποσοστά. 
Ειδικότερα, η γυναικεία ανεργία, όπως καταμετρήθηκε το Δεκέμβριο του 2011 σε έρευνα του Ευρωπαϊκού Κοινοβουλίου, φέρνει τη χώρα μας στη δεύτερη θέση της κατάταξης στην Ευρώπη των «είκοσι επτά», με 22,1% με τον ευρωπαϊκό μέσο όρο να είναι σημαντικά μικρότερος, στο 9,9%. Ομοίως, το 2010, χρονιά που άρχισε να γίνεται αισθητό το ξέσπασμα της κρίσης, η ανεργία των γυναικών στην Ελλάδα ήταν 15,9% έναντι 8,5% στους άνδρες. Με τα ποσοστά αυτά η χώρα μας έχει τη δεύτερη θέση στην Ευρώπη των «είκοσι επτά» και τη μεγαλύτερη διαφορά στην ανεργία των δύο φύλων στην Ευρωζώνη. Στα στοιχεία αυτά συμπληρώνω ότι, σύμφωνα με τη EUROSTAT, το 2010 οι Ελληνίδες αμείβονταν λιγότερο απ’ ό,τι οι άνδρες και ειδικότερα μόλις με το 78% των αμοιβών τους. Επομένως, δεν μπορεί κανείς να αμφισβητήσει ότι η οικονομική κρίση επηρεάζει τη θέση της γυναίκας στην αγορά εργασίας και εντείνει τον κίνδυνο της ανεργίας. 
Ο λόγος είναι ότι εκτός από τις κατασκευές, τις μεταφορές και τη βιομηχανία που χτυπήθηκαν αρχικά, άρχισαν να πλήττονται σταδιακά χώροι εργασίας όπου παραδοσιακά απασχολούνταν γυναίκες, όπως οι μικρομεσαίες επιχειρήσεις και ο δημόσιος τομέας. 
Παράλληλα, η κρίση περιορίζει τη δυνατότητα επανεισόδου στην απασχόληση στις ήδη άνεργες, καθώς οι συνθήκες ούτως ή άλλως γίνονται ασφυκτικές για όλους και η αγορά συρρικνώνεται δραματικά, ενώ μειώνει και τις προοπτικές ισότητας στην επαγγελματική εξέλιξη και την αμοιβή. Με άλλα λόγια, διαμορφώνει προϋποθέσεις συντήρησης, αν όχι μεγέθυνσης, των σοβαρών ανισοτήτων που υπήρχαν στην ελληνική κοινωνία και πριν από το ξέσπασμα της κρίσης. 
	Τέλος, ως αποτέλεσμα της οικονομικής κρίσης όλο και πιο πολλές γυναίκες καθηλώνονται στο σπίτι και απέχουν από την εργασία, όχι πάντοτε βέβαια ηθελημένα. Αυτό συμβαίνει κυρίως γιατί, με τις περικοπές στους μισθούς τους, μία από τις λύσεις που ήταν η επί πληρωμή φύλαξη των παιδιών στο σπίτι, ελλείψει των αναγκαίων κρατικών υποδομών, αποτελεί πλέον πολυτέλεια για πολλές οικογένειες. Αυτά ως προς το τι έχει συμβεί μέχρι τώρα. 
	Για το μέλλον υπάρχει εξίσου ορατός κίνδυνος να συμβούν σφοδρές αλλαγές κυρίως στην αγορά εργασίας, οι οποίες θα εντείνουν την αβεβαιότητα όσον αφορά στο εισόδημα, την ανταγωνιστικότητα, την κοινωνική θέση, την αυτοεκτίμηση της γυναίκας. Αναφέρομαι σε δύο ευαίσθητους χώρους εργασίας, παραδοσιακά γυναικοκρατούμενους. Πρώτον, στην μικρομεσαία επιχείρηση. Με τα πλήγματα που έχει δεχθεί μέχρι σήμερα, χιλιάδες μισθωτοί και μισθωτές σε μικρομεσαίες επιχειρήσεις έχουν απολυθεί. Αν όμως επαληθευθούν οι εκτιμήσεις της ΓΣΕΒΕ για κλείσιμο άνω των εξήντα χιλιάδων μικρομεσαίων επιχειρήσεων, τότε θα πρέπει να περιμένουμε περαιτέρω έκρηξη της γυναικείας ανεργίας. 
Δεύτερος κίνδυνος ενδέχεται να προκύψει με τον περιορισμό του δημοσίου. Οφείλουμε, λοιπόν, ως πολιτεία να μην επιτρέψουμε το άνοιγμα στην «ψαλίδα» ανδρικής και γυναικείας ανεργίας, στηρίζοντας με δραστικές πολιτικές τη γυναικεία απασχόληση. 
Κυρίες και κύριοι συνάδελφοι, οι προεκτάσεις που θα έχουν όλα όσα έχω ήδη αναφέρει για την κοινωνική συνοχή μάς υποχρεώνουν, όλες τις πολιτικές δυνάμεις και τους θεσμούς, να δώσουμε μεγαλύτερη έμφαση στη γυναίκα, που δυστυχώς, σε αρκετές περιπτώσεις παραμένει λιγότερο ανταγωνιστική στην απασχόληση. Μας υποχρεώνουν να σπάσουμε κατ’ αρχάς τα αναχρονιστικά στερεότυπα που διαμορφώνουν αυτόν τον άδικο συσχετισμό των φύλων, να μην επιτρέψουμε τη συντήρηση ανισοτήτων μέσα σ’ ένα ούτως ή άλλως ασταθές, ρευστό και αβέβαιο περιβάλλον της κρίσης, να μην επιτρέψουμε να γίνουν βήματα προς τα πίσω σε ό,τι είχαμε καταφέρει  στον δρόμο προς την ισότητα.
Οφείλουμε να ενισχύσουμε τη θέση της Ελληνίδας που παρά τις δυσκολίες, δίνει μάχες, υπερβαίνει τα όριά της, κάνει θυσίες, διεκδικεί. Αυτήν τη γυναίκα έχει ανάγκη η ελληνική κοινωνία: ισχυρή, μάχιμη, αισιόδοξη, με αυτοπεποίθηση, ισότιμη σε κάθε τομέα. Οφείλουμε να δουλέψουμε γι’ αυτόν το στόχο, γιατί δεν διακυβεύεται μόνο η θέση της Ελληνίδας. Διακυβεύεται το όραμα μιας υγιούς και συνεκτικής κοινωνίας ίσων δικαιωμάτων και ευκαιριών για όλους. 
Ευχαριστώ. 
(Χειροκροτήματα)</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Ροδούλα Ζήση</Parlmember>): Ευχαριστούμε την Βουλευτή Ρεθύμνης της Νέας Δημοκρατίας κ. Όλγα Κεφαλογιάννη. 
Κυρίες και κύριοι συνάδελφοι, έχω την τιμή να ανακοινώσω στο Σώμα ότι παρακολουθούν τη συνεδρίασή μας από τα άνω δυτικά θεωρεία, αφού ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, είκοσι έξι μαθητές και μαθήτριες και δύο εκπαιδευτικοί από το Γενικό Λύκειο Γέρας Λέσβου. 
Η Βουλή σάς καλωσορίζει. 
(Χειροκροτήματα απ’ όλες τις πτέρυγες της Βουλής)
Το λόγο έχει εκ μέρους του Κομμουνιστικού Κόμματος Ελλάδος η Βουλευτής Β΄ Πειραιά και Ε΄ Αντιπρόεδρος της Βουλής, κ. Βέρα Νικολαϊδου.</ChairmanSpeech>
<Speech><Parlmember>ΒΕΡΑ ΝΙΚΟΛΑΪΔΟΥ</Parlmember> (Ε΄ Αντιπρόεδρος της Βουλής): Ευχαριστώ, κυρία Πρόεδρε.
Κυρίες και κύριοι Βουλευτές, το Κομμουνιστικό Κόμμα Ελλάδος χαιρετίζει και τιμά τις εργαζόμενες γυναίκες, τις αυτοαπασχολούμενες, τις αγρότισσες, τις νέες, τις μετανάστριες, που μαζί με τη νεολαία αποτελούν τα πρώτα θύματα της καπιταλιστικής κρίσης και που το προηγούμενο διάστημα αψηφώντας το κλίμα μοιρολατρίας, την εργοδοτική τρομοκρατία, τα ψεύτικα διλήμματα της συγκυβέρνησης και των Ευρωπαίων μας εταίρων, ύψωσαν το ανάστημά τους ενάντια στη βάρβαρη επίθεση της αστικής τάξης απεργώντας με τα σωματεία τους ή δηλώνοντας τη συμπαράσταση στους απεργούς άνδρες τους, όπως σήμερα κάνουν οι γυναίκες των χαλυβουργών κατεβαίνοντας σε κινητοποίηση στο κέντρο της Αθήνας και συμμετέχοντας βέβαια στις λαϊκές επιτροπές, στις επιτροπές αγώνα και στις πολύμορφες κινητοποιήσεις σε κάθε πόλη, συνοικία και γειτονιά αγωνιζόμενες και διεκδικώντας όλα τα δικαιώματα που ανήκουν σ’ αυτές και τα παιδιά τους. 
Κυρίες και κύριοι Βουλευτές, η Παγκόσμια Ημέρα της Γυναίκας που καθιερώθηκε με πρόταση της Γερμανίδας Κομμουνίστριας Κλάρας Τσέτκιν πριν εκατόν ένα χρόνια, πρόταση που στη Δεύτερη Συνδιάσκεψη των Σοσιαλιστριών Γυναικών στην Κοπεγχάγη και σε ανάμνηση της ηρωικής θυσίας των απεργών υφαντριών της Νέας Υόρκης, έγινε δεκτή και καθιερώθηκε η 8 του Μάρτη του 1857 σαν Παγκόσμια Ημέρα της Γυναίκας. 
Αυτή η ημέρα βρίσκει σήμερα γυναίκες και άνδρες της λαϊκής οικογένειας αντιμέτωπους με μία βάρβαρη επίθεση στα δικαιώματά τους από την αστική τάξη, τα κόμματά της και την Ευρωπαϊκή Ένωση. Είναι επίθεση που ξεπερνά κάθε προηγούμενο. Οι περισσότεροι από τους βάρβαρους νόμους στο όνομα της κρίσης και προς χάριν της κερδοφορίας, είναι οι ίδιοι για άνδρες και γυναίκες. Όμως, στην πράξη μετατρέπονται σε διπλό ασφυκτικό βάρος για τις γυναίκες: τις αντιμετωπίζουν ως εργαζόμενες για μερικό, συμπληρωματικό μισθό της οικογένειας, αναπαράγοντας αναχρονιστικές αντιλήψεις για την ισοτιμία των δύο φύλων, για την συνευθύνη στις οικογενειακές υποχρεώσεις.
Το «κούρεμα» του χρέους, τα συνεχή μνημόνια, οι εφαρμοστικοί νόμοι, όχι μόνο δεν φέρνουν ανάπτυξη προς όφελος της εργατικής τάξης και των λαϊκών στρωμάτων της πόλης και της υπαίθρου, αλλά δημιουργούν τις προϋποθέσεις μίας πάμφθηνης εργατικής δύναμης για την αύξηση της κερδοφορίας του κεφαλαίου και συνεπώς, της φτώχειας του λαού. 
Παράλληλα, μεθοδευμένα και σταθερά εδώ και χρόνια χαράζονται στρατηγικές και εφαρμόζονται πολιτικές από την Ευρωπαϊκή Ένωση, τις κυβερνήσεις και τα κόμματα του κεφαλαίου για τη δήθεν ισότητα των δύο φύλων, που εντείνουν την ανισοτιμία των γυναικών, αφαιρούν δικαιώματα και κατακτήσεις των εργαζομένων γυναικών, όπως είναι η κατάργηση της πενταετούς διαφοράς στη συνταξιοδότηση των γυναικών, η άρση της απαγόρευσης της νυκτερινής εργασίας των γυναικών στη βιομηχανία και τη βιοτεχνία και στοχεύουν να κρατούν τις γυναίκες χειραγωγημένες και μακριά από τη δράση. 
Η βαθιά οικονομική, καπιταλιστική κρίση ήταν απλά πρόφαση και η αφορμή για μία εκτεταμένη αντιλαϊκή επίθεση στα δικαιώματα των γυναικών των λαϊκών στρωμάτων και στη μητρότητα. Καταργούνται οι κλαδικές συλλογικές συμβάσεις εργασίας με ό,τι αυτό συνεπάγεται σε μειώσεις μισθών, παροχών και θετικών ρυθμίσεων υπέρ των γυναικών. Μειώνεται ο κατώτερος μισθός και ιδιαίτερα στους νέους και στις νέες. Γενικεύεται η μερική και η εκ περιτροπής δουλειά. Καταργούνται σταδιακά όσες κατακτήσεις της εργατικής τάξης είχαν απομείνει μέχρι τώρα, κατακτήσεις που άρχιζαν να δηλώνονται στη δεκαετία του 1990. 
Η ανεργία αυξάνεται αλματωδώς. Προηγούμενα, αναφέρθηκε από μία εισηγήτρια ότι ξεπεράσαμε το 20% με τα επίσημα στοιχεία, με μεγαλύτερα θύματα τους νέους και κυρίως τις νέες γυναίκες που σε ηλικία μέχρι είκοσι πέντε χρόνων αγγίζει το 50%. 
(Στο σημείο αυτό κτυπάει προειδοποιητικά το κουδούνι λήξεως του χρόνου ομιλίας της Ε΄ Αντιπροέδρου της Βουλής)
Η επιδείνωση των συνθηκών εργασίας, οι ανατροπές στο ασφαλιστικό με την αύξηση του ηλικιακού ορίου συνταξιοδότησης των γυναικών και τη μείωση των κύριων και επικουρικών συντάξεων, η δημιουργία του Εθνικού Οργανισμού Παροχής Υπηρεσιών Υγείας, οι συγχωνεύσεις και καταργήσεις νοσοκομείων και κλινικών, όλα αυτά θέτουν όλους σε κίνδυνο, αλλά ιδιαίτερα τις γυναίκες που χρειάζονται επιπλέον πρόληψη και προστασία της υγείας τους, λόγω του αναπαραγωγικού ρόλου τους. 
Το επίδομα τοκετού καταργήθηκε για την πλειοψηφία των γυναικών και χορηγείται μόνο σε αυτές που ο τοκετός γίνεται στα ιδιωτικά μαιευτήρια. Μειώθηκε ο αριθμός των εργαζομένων γυναικών, που δικαιούνται άδειες εγκυμοσύνης και τοκετού, εξαιτίας των απολύσεων στο δημόσιο και ευρύτερο δημόσιο τομέα, της αύξησης της ανεργίας, της αλλαγής των εργασιακών σχέσεων, της αύξησης της ανασφάλιστης εργασίας, αλλά και του εκβιασμού των εργοδοτών προς τις έγκυες, για να εργαστούν παράνομα.
Οι παράγοντες αυτοί μαζί με την οικονομική ανέχεια, την έλλειψη πολιτικής για τη λαϊκή στέγη δημιουργούν ανασφάλεια και επιδρούν αρνητικά στην απόφαση του νέου ζευγαριού να κάνει τη δική του οικογένεια.
(Στο σημείο αυτό κτυπάει το κουδούνι λήξεως του χρόνου ομιλίας της Ε΄ Αντιπροέδρου της Βουλής)
Κυρία Πρόεδρε, θα ήθελα την ανοχή σας για δύο, τρία λεπτά. Θα είναι και η μοναδική φορά. 
Οι αυτοαπασχολούμενες από τη μία έχουν να αντιμετωπίσουν το μονοπωλιακό ανταγωνισμό και από την άλλη βέβαια, τα μικρομάγαζά τους κλείνουν το ένα πίσω από το άλλο και έτσι δεν έχουν στοιχειώδεις παροχές, όπως άδεια μητρότητας για την προστασία της μητέρας και του παιδιού και αρκετές πια δεν έχουν και ιατροφαρμακευτική και νοσηλευτική περίθαλψη, γιατί δεν έχουν να πληρώσουν τα ασφάλιστρα του ταμείου τους. Το ίδιο καθεστώς ισχύει βέβαια και για την αγρότισσα, που ζει το ξεκλήρισμα του μικρού αγροτικού νοικοκυριού, την αύξηση των ασφαλιστικών εισφορών και ταυτόχρονα, τη μείωση των κοινωνικών παροχών.
Οι αναδιαρθρώσεις στην παιδεία, η λειτουργία του σχολείου της φωτοτυπίας στην οικονομία της αγοράς, βάζουν περισσότερα εμπόδια στην εκπαίδευση των παιδιών των λαϊκών οικογενειών. Και με όλα αυτά μένει στο απυρόβλητο η ταξική ρίζα της ανισοτιμίας των γυναικών: η άρση των όποιων θετικών ρυθμίσεων και δικαιωμάτων, που με αγώνα είχαν κατακτηθεί όλα τα προηγούμενα χρόνια. Υπονομεύεται η ανάγκη να υπάρχει γυναικείο κίνημα για την ισοτιμία και τη χειραφέτηση των γυναικών, η προοδευτικότητα του οποίου δεν εξασφαλίζεται εάν αυτό το κίνημα δεν συναντηθεί με το εργατικό κίνημα.
Το Κομμουνιστικό Κόμμα Ελλάδας καλεί τις εργαζόμενες, τις νέες γυναίκες, άνεργες, ημιάνεργες, αυτοαπασχολούμενες να απορρίψουν τους ωμούς εκβιασμούς της συγκυβέρνησης τρόικας και Ευρωπαϊκής Ένωσης, να πιστέψουν στη δύναμή τους, μαχητικά να σταθούν απέναντι στα μεγάλα προβλήματα και τις οξυμένες αντιθέσεις του κεφαλαίου, που για να λυθούν μπορούν να φτάσουν μέχρι στον πόλεμο, τις πολεμικές συγκρούσεις και επεμβάσεις. Τις καλεί να παλέψουν για να ανατροπή της συγκυβέρνησης ΠΑΣΟΚ–Νέας Δημοκρατίας και μέσα από τις εκλογές που άμεσα πρέπει να γίνουν, να συμβάλουν στο βάθεμα του ρήγματος, που έχει ανοίξει στο πολιτικό σύστημα της χώρας και να συμπορευθούν με το Κομμουνιστικό Κόμμα Ελλάδας. 
Αυτή η συμπόρευση είναι μονόδρομος στην προοπτική, στη δυνατότητα να οργανωθεί η παραγωγή και η οικονομία με στόχο την ικανοποίηση των εργατικών και λαϊκών αναγκών. Και εργατική λαϊκή δύναμη για την ανατροπή της εξουσίας των μονοπωλίων σημαίνει την κοινωνικοποίησή τους για πλήρη μονομερή διαγραφή του χρέους, αποδέσμευση από την Ευρωπαϊκή Ένωση και λαϊκή εξουσία. 
Σε αυτό το μέτωπο της αντεπίθεσης καλούμε σήμερα τις γυναίκες να συμπαραταχθούν μαζί μας για να διεκδικήσουμε: Πλήρη σταθερή δουλειά με αξιοπρεπείς μισθούς για όλους, προστασία των ανέργων, σύνταξη για τις γυναίκες στα πενήντα πέντε χρόνια και στα πενήντα για τα βαρέα και ανθυγιεινά επαγγέλματα και στα εξήντα και πενήντα πέντε αντίστοιχα για τους άνδρες, επίδομα τοκετού -το οποίο έχει ξεχαστεί- 1.000 ευρώ και άδειες μητρότητας για όλες τις μητέρες, μισθωτές, αυτοαπασχολούμενες και αγρότισσες. Αυτά σχεδόν είχαν κατακτηθεί, απλά καταργήθηκαν. Αποκλειστικά, δημόσιο, δωρεάν σύστημα υγείας–πρόνοιας με κατάργηση κάθε επιχειρηματικής δράσης. Δημόσιους δωρεάν βρεφονηπιακούς σταθμούς, κέντρα δημιουργικής απασχόλησης, παιδικές κατασκηνώσεις. Αποκλειστικά δημόσιο δωρεάν σύστημα παιδείας. Και φυσικά, τις καλούμε στην κοινή πάλη και αγώνα για να καταργηθούν όλα τα χαράτσια και οι φόροι, που ξεζουμίζουν ό,τι απέμεινε από το απόθεμα των λαϊκών οικογενειών.
Έχουμε χρέος, κυρίες και κύριοι Βουλευτές, έχουμε υποχρέωση απέναντι στους εαυτούς μας και απέναντι στα παιδιά μας. Ο αγώνας των υφαντριών της Νέας Υόρκης είναι φωτεινό παράδειγμα και στάση ζωής, για όσους πραγματικά το πιστεύουν. 
Σας ευχαριστώ.
(Χειροκροτήματα από όλες τις πτέρυγες της Βουλής)</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Ροδούλα Ζήση</Parlmember>): Ευχαριστούμε την Ε΄ Αντιπρόεδρο της Βουλής και Βουλευτή Β΄ Πειραιά του Κομμουνιστικού Κόμματος Ελλάδας κ. Βέρα Νικολαΐδου.
Καλείται στο Βήμα η Βουλευτής Ευβοίας του Λαϊκού Ορθόδοξου Συναγερμού, η κ. Ουρανία Παπανδρέου–Παπαδάκη.
Ορίστε, κυρία Παπαδάκη, έχετε το λόγο.</ChairmanSpeech>
<Speech><Parlmember>ΟΥΡΑΝΙΑ ΠΑΠΑΝΔΡΕΟΥ–ΠΑΠΑΔΑΚΗ</Parlmember>: Ευχαριστώ, κυρία Πρόεδρε.
Κυρίες και κύριοι συνάδελφοι, σήμερα 8 Μαρτίου 2012, Παγκόσμια Ημέρα για τη Γυναίκα και κυριολεκτικά διερωτάται κανείς, τι σημαίνει να είσαι γυναίκα σήμερα. Σημαίνει ισότητα και ίση μεταχείριση, κατά την πάγια εντολή και της χριστιανικής μας διδασκαλίας ή απλώς ποσόστωση του 5%, 20% ή έστω και 30% στην κοινωνική και επαγγελματική φαρέτρα και τα κέντρα λήψης αποφάσεων; Σημαίνει ίσα δικαιώματα και ίσες ευκαιρίες για τις γυναίκες ή απομόνωση, ταπείνωση, απαξίωση, εκμετάλλευση και επιβολής κάθε μορφής βίας; Η απάντηση σίγουρα εξαρτάται άμεσα και αποκλειστικά από το μέρος και τη χώρα του πλανήτη μας που ζει η σημερινή γυναίκα, λαμβάνοντας πάντοτε υπ’ όψιν πολλές πτυχές, των τοπικών κυρίως κοινωνιών, όπως την παιδεία, την εργασία, την υγεία, την πολιτική, το επάγγελμα, την ιδιότητα, απαραίτητα τη θρησκεία, αλλά και άλλες παραμέτρους. 
Σύμφωνα, λοιπόν, κυρίες και κύριοι συνάδελφοι, με πάρα πολύ πρόσφατα στοιχεία, που είδαν το φως της δημοσιότητας, ο καλύτερος τόπος να ζει μία γυναίκα είναι η Ισλανδία. 
Το ευτυχέστερο μέρος για μια μητέρα είναι η Νορβηγία γιατί εκεί έχουμε πολύ μικρή μητρική θνησιμότητα. Και επιτέλους, μια πρωτιά και για τη χώρα μας: Η Ελλάδα είναι το ασφαλέστερο μέρος για να γεννήσει μια γυναίκα γιατί εδώ έχουμε καταφέρει, παρά τις περικοπές, κυρία Νικολαΐδου, των επιδομάτων, η βρεφική θνησιμότητα να είναι η μικρότερη στον κόσμο. Ένα άλλο ακόμη δείγμα, κυρίες και κύριοι συνάδελφοι, είναι ότι η Ελληνίδα αγαπάει τα παιδιά, αγαπάει τα  πολλά παιδιά και το κράτος οφείλει να είναι συμπαραστάτης σε αυτήν την προσπάθεια στην Ελληνίδα μάνα και όχι τιμωρός, όπως κάνατε πρόσφατα κόβοντας απάνθρωπα ακόμη και αυτό το μικρό επίδομα της πολυτεκνίας που δίνεται. 
Η χειρότερη χώρα βέβαια για να ζει μια γυναίκα, αγαπητοί συνάδελφοι, είναι η Υεμένη. Το ξέρουμε όλοι από χίλια δημοσιεύματα, αλλά και η επικινδυνότερη είναι το Αφγανιστάν. Εκεί ο κίνδυνος να πεθάνει μια γυναίκα στη γέννα είναι διακόσιες φορές μεγαλύτερη –φανταστείτε πόσο προσέχουν τη μάνα εκεί- από τις βόμβες ή τις σφαίρες του πολέμου. 
Εντελώς, όμως, ίσα δικαιώματα με τους άνδρες στους μισθούς και στην εργασία ίσης αξίας, οι γυναίκες στην Ευρώπη έχουν μόνο στο Λουξεμβούργο και στη Νορβηγία, ενώ φαίνεται ότι για μια γυναίκα πολιτικό, πιθανώς –λέει- είναι η Ρουάντα ένας καλός τόπος για να ασκεί την πολιτική γιατί εκεί από τους ογδόντα Βουλευτές του Κοινοβουλίου οι σαράντα πέντε είναι γυναίκες. Σε άλλες χώρες όπως είναι η Σαουδική Αραβία, η Υεμένη και το Κατάρ δεν υπάρχει ούτε μια γυναίκα στο Κοινοβούλιο, αλλά δεν υπάρχουν και γυναίκες σε άλλους τομείς, όπως στον αθλητισμό και αλλού. 
Και ενώ βέβαια στη Σρι Λάνκα οι γυναίκες κυβερνούν τη χώρα τους επί είκοσι τρία χρόνια, σε πάρα πολλές ευρωπαϊκές χώρες δεν υπήρξε ποτέ γυναίκα επικεφαλής κυβέρνησης, όπως αυτό έχει συμβεί στην Ισπανία, στη Σουηδία αλλά και στην Ελλάδα. 
Ειλικρινά κάνω μια απλή ερώτηση προς εσάς, κυρία Πρόεδρε. Δεν θα μπορούσε έστω και ένας αντιπρόεδρος στη δική μας Κυβέρνηση την ελληνική να είναι μια γυναίκα; Λείπουν από το ελληνικό Κοινοβούλιο οι αξιόλογες γυναίκες; 
Κυρίες και κύριοι συνάδελφοι, όμως, στη χώρα μας το «άνδρες η πόλιν εστί» του Θουκυδίδη, δυόμισι χιλιάδες χρόνια μετά εξακολουθεί να επηρεάζει τη δομή και τη λειτουργία του πολιτικοοικονομικού μας συστήματος με δυστυχώς, πολύ μικρή συμμετοχή των Ελληνίδων γυναικών τόσο στο πολιτικό όσο και στο οικονομικό γίγνεσθαι, αν και το 65% των φοιτητών στα ανώτερα εκπαιδευτικά ιδρύματα είναι γυναίκες και στο Σύνταγμά μας από το 1972 ορίζεται ότι οι Ελληνίδες και οι Έλληνες είναι ίσοι απέναντι στο νόμο. 
Αλλά και στις άλλες ευρωπαϊκές χώρες, όπως τονίζει η Επίτροπος Δικαιοσύνης της Ευρωπαϊκής Ένωσης κ. Βίβιαν Ρέντινγκ, τα πράγματα, αν και έχουν καταβληθεί έντονες προσπάθειες, δυστυχώς δεν αυτορυθμίζονται οικειοθελώς. Γι’ αυτό και υπάρχει η σκέψη να επιβληθεί -δεν είναι βεβαίως ό,τι καλύτερο- η ποσόστωση στη συμμετοχή των γυναικών στα διοικητικά συμβούλια των σημαντικότερων επιχειρήσεων παρά τις έντονες ενστάσεις και της Επιτρόπου, αλλά και τη δική μας τοποθέτηση σαν Λαϊκός Ορθόδοξος Συναγερμός. Εμείς μιλούμε για ισότητα, μιλούμε για 50% και όχι για ποσόστωση. 
Φαίνεται, όμως, ότι σε πρώτη φάση πρέπει να επιβληθεί αυτό γιατί σήμερα, κυρίες και κύριοι συνάδελφοι, μόνο 13,7%, δηλαδή μόνο μια γυναίκα υπάρχει στα επταμελή συμβούλια στην Ευρώπη. Στη χώρα μας βέβαια τα νούμερα αυτά είναι πολύ χειρότερα. Είναι περίπου 7,5%.
Ακούστε, επίσης, ποιο είναι εδώ το δυσάρεστο. Το 60% των αποφοίτων της διοίκησης επιχειρήσεων είναι γυναίκες. Αυτό, βέβαια, δεν θίγει μόνο την ισότητα των φύλων, αλλά και τα κέρδη των επιχειρήσεων. Το γεγονός αυτό, κυρίες και κύριοι συνάδελφοι, επιβεβαιώνει και η μελέτη της Ευρωπαϊκής Επιτροπής που διαπιστώνει πως η ισόρροπη εκπροσώπηση ανδρών και γυναικών σε υψηλόβαθμες θέσεις, πρώτον, αυξάνει την επιχειρηματική απόδοση, δεύτερον, βελτιώνει την ανταγωνιστικότητα της επιχείρησης, τρίτον, εξασφαλίζει μεγαλύτερα οικονομικά κέρδη που είναι το μεγάλο ζητούμενο των ημερών μας για τη χώρα μας αλλά και για το παγκόσμιο οικονομικό γίγνεσθαι.
Ιδού, λοιπόν, κυρίες συνάδελφοι -θα απευθυνθώ μόνο στις συναδέλφους του Κοινοβουλίου- και ένας χώρος για κατάκτηση και ανόρθωση με την ισότιμη συμμετοχή και της Ελληνίδας γυναίκας, που έχει μάθει και ξέρει να αγωνίζεται ανά τους αιώνες, να απαιτεί, να διεκδικεί, μα κυρίως να πείθει και να αναγνωρίζεται για τις αστείρευτες και πολύπλευρες ικανότητές της. Αναγνωρίζεται και από τους κυβερνώντες, άλλο εάν δεν θέλουν να το αναγνωρίσουν. Κυρίως, όμως, αναγνωρίζεται από ολόκληρη την κοινωνία και αυτό είναι για εμάς το πολύ μεγάλο ζήτημα.
Ευχαριστώ.
(Χειροκροτήματα)</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Ροδούλα Ζήση</Parlmember>): Ευχαριστούμε την κ. Παπανδρέου. 
Έθεσε μια ερώτηση προς το Προεδρείο. Επειδή υπάρχουν τα ευρωπαϊκά στοιχεία, θέλω να σας πω ότι η ανεργία των γυναικών στην Ευρώπη, ιδιαίτερα στις χώρες του νότου, με πρωταθλήτρια την Ελλάδα είναι διπλάσια εκείνης των ανδρών και έχει ανέλθει σε εφιαλτικά επίπεδα. Η απασχόληση υπολείπεται κατά δέκα εκατοστιαίες μονάδες εκείνης των ανδρών και το χάσμα αμοιβών μεταξύ ανδρών και γυναικών στην Ευρωπαϊκή Ένωση είναι 16,4%. 
Θέσατε θέμα γυναικών στα κέντρα λήψης αποφάσεων. Η συμμετοχή των γυναικών σε θέσεις ευθύνης είναι μόλις 3,2% σε θέσεις προέδρων και λιγότερο από 13% στα διοικητικά συμβούλια των δημοσίων οργανισμών της Ευρωπαϊκής Ένωσης. Ο μέσος όρος συμμετοχής γυναικών στα εθνικά κοινοβούλια είναι 24% και 35% στο Ευρωπαϊκό Κοινοβούλιο. 
Καταλαβαίνετε, λοιπόν, ότι βεβαίως θα μπορούσε να υπάρχει και αντιπρόεδρος στην κυβέρνηση, θα μπορούσε να υπάρχει και πρόεδρος γυναίκα και στο δικό σας κόμμα και σε όλα τα κόμματα. Υπάρχει, όμως, ακόμα δρόμος μακρύς, όπως πολύ σωστά είπατε. Υπάρχουν δηλαδή, στοιχεία που δικαιώνουν την αγωνία μας, τα ερωτηματικά μας και τις τοποθετήσεις μας.</ChairmanSpeech> 
<Speech><Parlmember>ΟΥΡΑΝΙΑ ΠΑΠΑΝΔΡΕΟΥ-ΠΑΠΑΔΑΚΗ</Parlmember>: Ευχαριστώ, κυρία Πρόεδρε.
Νομίζω ότι η δήλωση από μέρους σας έπρεπε να γίνει και ο αγώνας είναι μπροστά για όλες μας. 
Ευχαριστώ.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Ροδούλα Ζήση</Parlmember>): Ευχαριστώ, κυρία Παπανδρέου.
Το λόγο έχει εκ μέρους του Συνασπισμού Ριζοσπαστικής Αριστεράς η Βουλευτής Β΄ Θεσσαλονίκης, κ. Ευαγγελία Αμμανατίδου-Πασχαλίδου.</ChairmanSpeech>
<Speech><Parlmember>ΛΙΤΣΑ ΑΜΜΑΝΑΤΙΔΟΥ-ΠΑΣΧΑΛΙΔΟΥ</Parlmember>: Ευχαριστώ, κυρία Πρόεδρε.
Νέα Υόρκη 1907, οι εργάτριες στον ιματισμό και την υφαντουργία κατεβαίνουν στους δρόμους ζητώντας μείωση του ωραρίου από δεκαέξι σε δέκα ώρες, ίσες αμοιβές και ανθρώπινες συνθήκες εργασίας. Η Αστυνομία θα χτυπήσει ανηλεώς τις διαδηλώτριες. Πολλές γυναίκες θα συλληφθούν και θα δολοφονηθούν. 
Δυο χρόνια μετά όμως, το πρώτο σωματείο των εργατριών είναι γεγονός. Νέα Υόρκη 1909, είκοσι χιλιάδες εργάτριες υπό το σύνθημα «ψωμί και τριαντάφυλλα», ξεχύνονται στους δρόμους διεκδικώντας δεκάωρη βάρδια, καλύτερες συνθήκες εργασίας, ίσο μισθό με τους άνδρες, την κατάργηση της παιδικής εργασίας και το δικαίωμα ψήφου. Η Αστυνομία επιτίθεται και πάλι.
Κοπεγχάγη 1910, η δεύτερη Σοσιαλιστική Διεθνής των εργατριών υιοθετεί την πρόταση της Κλάρας Τσέτκιν. Οι σοσιαλίστριες όλων των χωρών να οργανώνουν κάθε χρόνο μια μέρα των γυναικών που θα αφιερώνουν πρώτα απ’ όλα στον αγώνα τους για το δικαίωμα ψήφου των γυναικών.
Νέα Υόρκη 1911: Στις 25 Μάρτη εκατόν σαράντα έξι εργάτριες μεταξύ δεκατριών και δεκαοκτώ ετών καίγονται ζωντανές στο εργοστάσιο πουκαμίσων «ΤΡΙΓΩΝΟ». Οι εργοδότες είχαν κλειδώσει όλες τις πόρτες για να μη μπορούν να μπουν οι συνδικαλίστριες. Η απεργία του 1909 είχε ξεκινήσει σε αυτό το εργοστάσιο.
Υπάρχουν και άλλα πολλά. Το 1977 ο ΟΗΕ θα αναγνωρίσει και θα καθιερώσει την 8η Μάρτη ως Παγκόσμια Ημέρα της Γυναίκας. Σήμερα, όμως, δεν είναι η γιορτή των λουλουδιών, αλλά σήμερα είναι μια ημέρα τιμής των πρώτων αγώνων των εργατριών στον ιματισμό, ημέρα τιμής για τις εργάτριες που έχασαν τη ζωή τους, παλεύοντας για καλύτερες συνθήκες εργασίας και καλύτερες συνθήκες ζωής.
Ερχόμαστε, λοιπόν, σήμερα να τιμήσουμε τις εργάτριες, δέκα ημέρες μετά την ψήφιση ενός από τους σκληρότερους αντεργατικούς νόμους που αναιρεί βασικές κατακτήσεις του εργατικού κινήματο, για τις οποίες τόσοι εργάτες και τόσες εργάτριες έχουν δώσει και τη ζωή τους, όπως και αυτές που σήμερα η Βουλή τιμά. Ανακόλουθο; Οξύμωρο;
Νομίζω πως δεν αποτυπώνουν αυτές οι λέξεις την επίπλαστη τελικά συζήτηση που κάνουμε, διότι τις εργάτριες, τις εργαζόμενες, τις αγρότισσες, τις αυτοαπασχολούμενες, τις γυναίκες τις τιμά μια πολιτεία μόνο όταν παίρνει μέτρα προστασίας για αυτές, αλλά και για τις ευάλωτες κοινωνικές ομάδες.
Οι γυναίκες εργάζονται σε μεγάλο ποσοστό με το βασικό μισθό, τον οποίο η «μαύρη» Κυβέρνηση έκοψε κατά 22%, οδηγώντας τις εργαζόμενες και τους εργαζόμενους στην εξαθλίωση. Ήδη υπήρχαν εργαζόμενοι που βρίσκονταν κάτω από τα όρια της φτώχειας. Τώρα, όμως, αυτή η συγκυβέρνηση θεσμοθετεί μισθό κάτω από τα όρια της φτώχειας. Για τις γυναίκες οι οποίες λαμβάνουν κατά 6% μικρότερους μισθούς για εργασία ίσης αξίας και οι οποίες εξακολουθούν να είναι πρωταθλήτριες στην ανεργία, παρ’ όλο που η ψαλίδα έχει μικρύνει, γιατί δυστυχώς έχει αυξηθεί και η ανεργία των ανδρών, το πρόβλημα της στοχοποίησης έχει αρχίσει εδώ και χρόνια, με αποτέλεσμα σήμερα τα πράγματα να είναι δραματικά, ειδικά για εκείνες που συντηρούν μόνες τους τις οικογένειές τους.
Στον τομέα της συνταξιοδότησης οι γυναίκες τα τελευταία χρόνια έχασαν όλες τις ευνοϊκές ρυθμίσεις, χωρίς ωστόσο να έχουν εξαλειφθεί οι αιτίες που τις έκαναν αναγκαίες. Το Υπουργείο Εργασίας, όμως, φέτος προχώρησε και πέρα από την άρση των ευνοϊκών ρυθμίσεων. Με μια εξαιρετικά επείγουσα εγκύκλιο εισάγει για πρώτη φορά στην ασφαλιστική ιστορία του ΙΚΑ ως προϋπόθεση για τη χορήγηση πλήρους σύνταξης και μόνο για τις γυναίκες την πραγματοποίηση εκατό ημερών ασφάλισης για κάθε ένα από τα πέντε προηγούμενα χρόνια, για να λάβουν πλήρη σύνταξη στο εξηκοστό έτος της ηλικίας τους. Αυτό ακυρώνει τη δυνατότητα συνταξιοδότησης για πάνω από δέκα χιλιάδες γυναίκες, οι οποίες θα βγουν σε πέντε ακόμη έτη, αν και εφόσον καταφέρουν να έχουν εκατό ένσημα ανά έτος.
Ακόμα περισσότερο η ισοπέδωση των δομών κοινωνικής μέριμνας και πρόνοιας από τους παιδικούς σταθμούς που ακόμη και εκεί όπου υπάρχουν δημοτικοί παιδικοί σταθμοί συνήθως έχουν τροφεία, μέχρι τη «Βοήθεια στο Σπίτι», που παραπαίει και την κατάργηση του Οργανισμού Εργατικής Εστίας, σε συνδυασμό με τις υπάρχουσες πατριαρχικές νοοτροπίες, που θέλουν τη γυναίκα να φροντίζει παιδιά, ηλικιωμένους και ανήμπορους στην οικογένεια, επιβαρύνει ακόμη περισσότερο τις συνθήκες ζωής και την καθημερινότητα των γυναικών, ενώ δυσχεραίνει κατά πολύ την πρόσβαση στην πλήρη απασχόληση.
Θα ήθελα να σημειώσω εδώ ως μια παρένθεση ότι για πολλές δεκαετίες      -είναι γνωστό αυτό- η γυναίκα αποκλειόταν λόγω νοοτροπίας από την εκπαίδευση και βέβαια και από τα κέντρα λήψης των αποφάσεων.
Στο γενικότερο πλαίσιο απαξίωσης των δομών υγείας και κοινωνικής πρόνοιας, από τα πρώτα θύματα ήταν οι ξενώνες κακοποιημένων γυναικών. Το μόνο που έχουμε είναι μια υπόσχεση ότι θα ξανασυγκροτηθούν αυτές οι δομές που η Κυβέρνηση φρόντισε πρώτα να διαλύσει. Το δεδομένο είναι, όμως, ότι έχουμε πολύ λίγες εκατοντάδες κλίνες και πολλές χιλιάδες τηλεφωνήματα στη γραμμή SOS της Γενικής Γραμματείας Ισότητας από γυναίκες που χρειάζονται υποστήριξη, ενώ ακόμα και σήμερα δεν έχει ολοκληρωθεί η νομοπαρασκευαστική διαδικασία για την εκπόνηση νόμου για τη βία κατά των γυναικών. Το αποτέλεσμα; Οι κακοποιημένες γυναίκες να μην έχουν καμμιά ουσιαστική στήριξη από την πολιτεία.
Ακόμα και σήμερα, όσες καταφέρνουν να απεγκλωβιστούν από βίαιες σχέσεις, τα καταφέρνουν επί της ουσίας με ίδια μέσα, ενώ το έγκλημα της βίας κατά των γυναικών παραμένει τις περισσότερες φορές ατιμώρητο.
Οι γυναίκες που σήμερα βλέπουν τη ζωή τους να διαλύεται από τη σκληρή αντιλαϊκή πολιτική του μνημονίου οι γυναίκες που βιώνουν τη φτώχεια και την περιθωριοποίηση, οι γυναίκες που, αν και δουλεύουν σκληρά, δεν μπορούν να συντηρηθούν, οι γυναίκες που δεν έχουν δουλειά, οι γυναίκες που βλέπουν το μέλλον τους να καταρρέει για να πληρωθούν οι «τοκογλύφοι» της χώρας και να πλουτίσουν οι ντόπιοι και ξένοι κεφαλαιοκράτες, αυτές οι γυναίκες δεν έχουν τίποτα να περιμένουν από τα κόμματα του μνημονίου, Νέα Δημοκρατία, ΠΑΣΟΚ και ΛΑΟΣ. Για τις γυναίκες ο αγώνας για την ανατροπή αυτής της πολιτικής είναι η μόνη πραγματική διέξοδος.
Τα λόγια εκείνων των γυναικών των αρχών του αιώνα είναι ο οδηγός για τις γυναίκες σήμερα, που θέλουν να κερδίσουν, όπως και εκείνες, τη ζωή τους: «Καθώς τραβάμε εμπρός, εμπρός φέρνουμε τις μεγάλες μέρες». Το ξεσήκωμα των γυναικών είναι ξεσήκωμα όλης της ανθρωπότητας. Όχι πια σκλάβοι και τεμπέληδες, δέκα που μοχθούν για έναν που ξαπλώνει, αλλά ένα δίκαιο μοίρασμα στα αγαθά της ζωής. Ψωμί και τριαντάφυλλα!
Ευχαριστώ.
(Χειροκροτήματα)</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Ροδούλα Ζήση</Parlmember>): Ευχαριστούμε τη Βουλευτή Β΄ Θεσσαλονίκης του Συνασπισμού Ριζοσπαστικής Αριστεράς κ. Ευαγγελία Αμμανατίδου-Πασχαλίδου.
Πάνω στην τοποθέτηση θα ήθελα να συμπληρώσω, αν μου επιτρέπετε και να το ακούσετε πριν δώσω το λόγο στον κύριο Υπουργό, ότι η βία πέρα από το άσχημο φαινόμενο στην Ευρώπη, στην Ευρωπαϊκή Ένωση και στην Ελλάδα, έχει και ένα πολύ μεγάλο κόστος.
Υπολογίζεται, κυρία Αμμανατίδου, όπως το ξέρετε και το έχουμε συζητήσει, ότι η ενδοοικογενειακή βία κοστολογείται σε απώλειες 17,5 εκατομμυρίων ευρώ ετησίως.
Στη χώρα μας οι δομές υποστήριξης των θυμάτων, κύριε Υπουργέ, ακόμα παραμένουν κλειστές. Έχουμε πολλή δουλειά μπροστά μας ακόμη.
Επιτρέψτε μου, πριν σας δώσω το λόγο, κύριε Υπουργέ, να πω ότι έχει καταγραφεί με τις τοποθετήσεις των κυριών συναδέλφων Βουλευτών, εκπροσώπων του ελληνικού λαού στο ελληνικό Κοινοβούλιο, το δημοκρατικό έλλειμμα που υπάρχει με την υποχώρηση της ίσης μεταχείρισης μεταξύ ανδρών και γυναικών, του ελλείμματος, δηλαδή, της ισότητας, διότι τελικά η ισότητα αποτελεί βαρόμετρο δημοκρατίας, πολιτισμού και ανάπτυξης.
Πιστεύω ότι καμμιά βιώσιμη λύση στην κρίση δεν είναι δυνατή χωρίς την ισότιμη συμμετοχή του γυναικείου δυναμικού. Βεβαίως, δεν μιλάμε, όπως πολύ σωστά το έθεσαν οι κυρίες συνάδελφοι, με όρους πολυτέλειας της ισότητας, αλλά τη θεωρούμε ως προϋπόθεση-προαπαιτούμενο της ανάπτυξης και της προόδου της Ευρώπης σε υγιείς βάσεις. Ολόκληρη η Ευρωπαϊκή Ένωση, αλλά και η χώρα μας, που οικοδομήθηκε με αγώνες πολιτών, ανδρών και γυναικών, θα πρέπει να επιβιώσει μόνο μέσα από μια νέα, διαφανή και μετρήσιμη οικονομική και κοινωνική διαχείριση-διακυβέρνηση με ηθικούς κώδικες και αρχές και με εφαρμογή όλων των αξιών και των αρχών της ισότητας, της δημοκρατίας της ισότητας.
Με αυτά, κύριε Υπουργέ, από πλευράς Προεδρείου σας παρακαλώ θερμά να λάβετε το λόγο.
Το λόγο, λοιπόν, έχει ο Υφυπουργός Δικαιοσύνης, Διαφάνειας και Ανθρωπίνων Δικαιωμάτων κ. Γεώργιος Πεταλωτής.</ChairmanSpeech>
<Speech><Parlmember>ΓΕΩΡΓΙΟΣ ΠΕΤΑΛΩΤΗΣ</Parlmember> (Υφυπουργός Δικαιοσύνης, Διαφάνειας και Ανθρωπίνων Δικαιωμάτων): Ευχαριστώ, κυρία Πρόεδρε.
Θα μπορούσα να πω ότι σε πολύ μεγάλο βαθμό καλύφθηκαν οι ανάγκες σημερινής συζήτησης από τις προλαλήσασες συναδέλφους, οι οποίες πραγματικά έθεσαν το ζήτημα της ισότητας πάνω σε πολύ σωστές βάσεις.
(Στο σημείο αυτό την Προεδρική Έδρα καταλαμβάνει ο Γ΄ Αντιπρόεδρος της Βουλής κ. ΕΥΑΓΓΕΛΟΣ ΑΡΓΥΡΗΣ )
Όμως, εδώ θα μου επιτρέψετε να πω ότι όσο πανθομολογούμενο είναι ότι υπάρχει ένα τεράστιο έλλειμμα προστασίας κυρίως, κοινωνικής και όχι τόσο νομοθετικής των γυναικών, άλλο τόσο, κατά την άποψή μου, θεωρώ ότι πραγματικά προσβάλλει το νόημα της σημερινής μέρας η κατάληξη των ομιλιών και του ΚΚΕ, αλλά και του ΣΥΡΙΖΑ στο ότι στα δεινά των γυναικών, στα δεινά που υφίστανται οι γυναίκες σήμερα και στη μη προστασία που υπάρχει φταίνε τα κόμματα του μνημονίου. Συνεπώς, τίθεται σε μια μικρόψυχη και μικροκομματική βάση το όλο ζήτημα.
Θεωρώ εξίσου ανεπίτρεπτο να υπάρχει αυτή η καπηλεία σήμερα, καταλήγοντας σε μικροκομματικά συμφέροντα. 
Θα προτιμούσα, κυρίες και κύριοι συνάδελφοι, ειδικά του ΚΚΕ και του ΣΥΡΙΖΑ, τουλάχιστον από την αριστερή προοδευτική πλευρά, την οποία ισχυρίζεστε ότι εκπροσωπείτε εδώ στο Κοινοβούλιο, να ακούσω για γενικότερα παραδείγματα -συνολικότερα και ειδικότερα- πραγματικού ελλείμματος, πέρα από την κοινωνική προστασία και νομοθετικού ελλείμματος. 
Αναφέρομαι στο ότι θα πρέπει, επιτέλους, κάποτε σε αυτό το Κοινοβούλιο, σε αυτήν την κοινωνία, να ανοίξουμε μια συζήτηση για τις συγκεκριμένες περιπτώσεις που υπάρχουν στην περιοχή μου, στην περιοχή της Θράκης, την οποία γνωρίζετε και την οποία επισκέπτεστε, κυρία Πασχαλίδου, συχνά. Θα περίμενα πραγματικά σήμερα να γίνει μια νύξη, όχι από εσάς μόνο, αλλά από όλους μας πρέπει να γίνει κάποτε, για τα δικαιώματα της γυναίκας της μειονότητας, όπου εκεί, όχι απλώς έχουμε καταπάτηση των ανθρωπίνων δικαιωμάτων, αλλά έχουμε και εφαρμογή ενός αναχρονιστικού νομοθετικού συστήματος, της σαρίας, όπου τα δικαιώματα των γυναικών…</Speech>
<Speech><Parlmember>ΛΙΤΣΑ ΑΜΜΑΝΑΤΙΔΟΥ-ΠΑΣΧΑΛΙΔΟΥ</Parlmember>: … (Δεν ακούστηκε)</Speech> 
<Speech><Parlmember>ΓΕΩΡΓΙΟΣ ΠΕΤΑΛΩΤΗΣ</Parlmember> (Υφυπουργός Δικαιοσύνης, Διαφάνειας και Ανθρωπίνων Δικαιωμάτων): Δεν άκουσα, όμως, να τα βάζετε αυτά τα ζητήματα.</Speech> 
<Speech><Parlmember>ΛΙΤΣΑ ΑΜΜΑΝΑΤΙΔΟΥ-ΠΑΣΧΑΛΙΔΟΥ</Parlmember>: Δεν προλάβαμε.</Speech>
<Speech><Parlmember>ΓΕΩΡΓΙΟΣ ΠΕΤΑΛΩΤΗΣ</Parlmember> (Υφυπουργός Δικαιοσύνης, Διαφάνειας και Ανθρωπίνων Δικαιωμάτων): Δεν προλάβατε. Μάλιστα. Προλάβατε να πείτε για το μνημόνιο, για το κακό μνημόνιο, για τα κακά κόμματα που στηρίζουν το μνημόνιο, τις συγκεκριμένες περιπτώσεις, να πείτε στο τέλος να ψηφίσουν οι γυναίκες ΚΚΕ και ΣΥΡΙΖΑ για να επέλθει ισότητα, αλλά τις πραγματικές περιπτώσεις ανισότητας τις ξεχάσατε.</Speech> 
<Speech><Parlmember>ΒΕΡΑ ΝΙΚΟΛΑΪΔΟΥ</Parlmember> (Ε΄ Αντιπρόεδρος της Βουλής): Υποδείξεις δεν κάνουμε.</Speech> 
<Speech><Parlmember>ΛΙΤΣΑ ΑΜΜΑΝΑΤΙΔΟΥ-ΠΑΣΧΑΛΙΔΟΥ</Parlmember>: Αυτές είναι προσωπικές αιχμές.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ευάγγελος Αργύρης</Parlmember>): Παρακαλώ, κυρία Αμμανατίδου.</ChairmanSpeech> 
<Speech><Parlmember>ΒΕΡΑ ΝΙΚΟΛΑΪΔΟΥ</Parlmember> (Ε’ Αντιπρόεδρος της Βουλής): … (Δεν ακούστηκε).</Speech>
<Speech><Parlmember>ΓΕΩΡΓΙΟΣ ΠΕΤΑΛΩΤΗΣ</Parlmember> (Υφυπουργός Δικαιοσύνης, Διαφάνειας και Ανθρωπίνων Δικαιωμάτων): Τον είχατε για αρκετά λεπτά, κυρία Νικολαΐδου. Σας άκουσα με πολύ μεγάλη προσοχή. Ήταν μια απέραντη ευλογία στα κόμματα της Αριστεράς.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ευάγγελος Αργύρης</Parlmember>): Μη διακόπτετε, παρακαλώ.</ChairmanSpeech>
<Speech><Parlmember>ΓΕΩΡΓΙΟΣ ΠΕΤΑΛΩΤΗΣ</Parlmember> (Υφυπουργός Δικαιοσύνης, Διαφάνειας και Ανθρωπίνων Δικαιωμάτων): Θα περίμενα σήμερα -και περιμένω από αυτό το Κοινοβούλιο και το θέτω εγώ ως θέμα συζήτησης για να το ανοίξουμε κάποτε- να δούμε τι γίνεται με τα δικαιώματα αυτών των γυναικών. 
Από κει και πέρα, είναι σαφές ότι σήμερα η 8η Μαρτίου έχει καθιερωθεί ως παγκόσμια ημέρα, ορόσημο, στην απόδοση του οφειλόμενου φόρου τιμής στις γυναίκες για να μπορούμε να μιλάμε για μια κοινωνία με όρους ισότητας και να προσπαθούμε να συζητήσουμε, να συμβάλουμε όλοι τουλάχιστον με τη συζήτησή μας, στην ενίσχυση των ενεργών πολιτικών πρόληψης και ανακούφισης ακόμα και ακραίων επιθέσεων εναντίον τους. 
Σήμερα, η 8η Μαρτίου αποτελεί μια μέρα συστράτευσης για τα αυτονόητα σε πολλές περιπτώσεις δικαιώματα των γυναικών και όχι γιορτής, όπως είπαν και οι συναδέλφισσες, ιδιαίτερα στη σημερινή συγκυρία για τη χώρα μας, όπου διαπιστώνουμε και με νούμερα και με την πραγματικότητα πως οι γυναίκες πλήττονται δυσανάλογα από την οικονομική κρίση και πως χρειάζεται να βρίσκονται σε ακόμη περισσότερη εγρήγορση για ίσα δικαιώματα, για ίση συμμετοχή στην εργασία. Πρέπει να διατηρείται ζωντανή η αγωνιστικότητα για την ουσιαστική συμμετοχή στην πολιτική και τη λήψη αποφάσεων για τη διεκδίκηση μιας ζωής χωρίς βία, γιατί πολύ απλά η βία δεν έχει τέλος και διαλύει ανθρώπους και κοινωνίες, αρχίζοντας από τα ασθενέστερα μέρη τους. 
Η Παγκόσμια Ημέρα της Γυναίκας σήμερα είναι τελικά η στιγμή για να δεσμευτούμε όλοι για ισότητα, για δικαιοσύνη για όλους τους ανθρώπους. Εδώ θα ήθελα να πω ότι πραγματικά ως πολιτεία έχουμε επιδείξει ένα πολύ μεγάλο έλλειμμα σε αυτό που ονομάζαμε «κοινωνικό δίχτυ προστασίας», γιατί δεν προετοιμαστήκαμε και δεν προετοιμαζόμαστε ακόμη και σήμερα, όπως πρέπει και όπως οφείλαμε, για να ενισχύσουμε εκείνους τους θεσμούς που θα απαλύνουν τις συνέπειες μιας οικονομικής κρίσης, στην οποία μπήκαμε αθωράκιστοι ως πολιτεία και ως κοινωνία, αλλά ολιγωρήσαμε ακόμα και στο αποκορύφωμα της κρίσης αυτής να δημιουργήσουμε θεσμούς τέτοιους, που πραγματικά να παρέχουν μια στοιχειώδη προστασία σε αυτούς τους συμπολίτες μας, των οποίων ένα μεγάλο μέρος είναι οι γυναίκες που πλήττονται ιδιαίτερα από την κρίση. 
Η σημερινή μέρα, βέβαια και η σημασία της έχουν διεθνή διάσταση που δεν περιορίζεται στα όρια της Ελλάδας και αφορά μια παγκόσμια ανάγκη προστασίας των γυναικών, αλλά και εξασφάλιση ισότιμου ρόλου στην ανθρώπινη ιστορία. Συμφωνώ ότι για να επιτευχθεί αυτός ο στόχος και για να μπορούμε να μιλάμε για πραγματικά στοιχεία απαιτείται πολλή δουλειά. Γυναίκες και ανήλικα κορίτσια σε όλο τον κόσμο συνεχίζουν να αντιμετωπίζουν προβλήματα διακρίσεων και βίας που τις εμποδίζουν να ζήσουν μια φυσιολογική ζωή με θεμελιώδη ανθρώπινα δικαιώματα. 
Ευτυχώς, παρά τις δυσκολίες και τις ιδιαιτερότητες που λογικά εμφανίζονται, εξακολουθούν οι γυναίκες να αγωνίζονται για να αλλάξουν την πραγματικότητά τους. Κάθε πολίτης και πολύ περισσότερο πολιτικός οφείλει να συμπαρασταθεί ενεργά και αποφασιστικά σε αυτόν τον αγώνα, όπου οι γυναίκες είναι και οφείλουν να είναι και πρωτοπόρες. Οφείλουμε να ολοκληρώνουμε όλες τις πολιτικές που ξεκινούν προς τη σωστή κατεύθυνση και να δημιουργούμε συνεχώς νέες, ειδικά σε αυτήν την περίοδο για τη χώρα μας. 
Θα ήθελα να αναφέρω το θετικό στοιχείο σε αυτήν τη συζήτηση και να αναφερθώ με ιδιαίτερη ικανοποίηση, διαβάζοντας και βλέποντας και το συνοπτικό απολογισμό της Γενικής Γραμματείας Ισότητας των Φύλων, που είχε ενταχθεί από την κυβέρνηση του ΠΑΣΟΚ στο Υπουργείο Δικαιοσύνης, η οποία συνεχίζει μέσα από τις πολιτικές και τις δράσεις της να επιλαμβάνεται ζητημάτων που βελτιώνουν τη ζωή των γυναικών και προωθούν την ουσιαστική ισότητα των φύλων μέσα από τα έργα του εθνικού προγράμματος για την ουσιαστική ισότητα των φύλων 2010-2013. Πρόκειται για ένα εθνικό πρόγραμμα φιλόδοξο, το οποίο έχει κάνει πολύ μεγάλα βήματα, τα οποία φυσικά οφείλουν να γίνουν και πράξη και μάλιστα με τις πιο σύντομες διαδικασίες. 
Είναι σημαντικό ότι υπάρχει αυτή η καθιέρωση της τηλεφωνικής γραμμής SOS 15900, που αναφέρθηκε και η κ. Πασχαλίδου. Είναι σημαντικό ότι ενισχύονται περισσότερο οι οργανώσεις και περαιτέρω οι οργανώσεις που εργάζονται για την ισότητα. Είναι πολύ σημαντικό ότι είναι προγραμματισμένη η λειτουργία για τους επόμενους μήνες οκτώ συμβουλευτικών κέντρων της Γενικής Γραμματείας της Ισότητας που δεν υπήρχαν μέχρι τώρα -δεν καταλύθηκαν και δεν καταργήθηκαν για να γίνουν ξανά- όπως και είκοσι ξενώνων των δήμων για γυναίκες-θύματα βίας, όπου σαφώς και δεν επαρκούν να καλύψουν τις ενισχυμένες και τις πολύ μεγάλες ανάγκες ειδικά της σημερινής εποχής, αλλά είναι ένα πρώτο μεγάλο βήμα για να δείξουμε επιτέλους έμπρακτα αυτά που έπρεπε να γίνουν αυτονόητα εδώ και πολλές δεκαετίες. 
Είναι σημαντικό ότι στην υπόθεση αυτή συστρατεύονται δήμαρχοι και περιφερειάρχες και υπογράφηκε μάλιστα από εκατόν πενήντα πέντε δημάρχους της χώρας και δεκατρείς περιφερειάρχες η ευρωπαϊκή χάρτα για την ισότητα των φύλων στις τοπικές κοινωνίες, συμφωνώντας με την άποψη ότι η υπογραφή αυτή στέλνει αισιόδοξο μήνυμα ότι η κατοχύρωση της ισότητας δεν είναι αποκλειστικό και δεν πρέπει να είναι αποκλειστικό θέμα της κεντρικής διοίκησης, αλλά πρέπει να προωθείται σε όλα τα επίπεδα και οι τοπικές κοινωνίες μέσα από τους οργανωμένους θεσμούς να συμβάλουν έμπρακτα προς αυτήν την κατεύθυνση. 
Η σημερινή μέρα, κυρίες και κύριοι συνάδελφοι, μας υπενθυμίζει ότι έχουμε πολλά να υλοποιήσουμε ως χώρα, ως πολιτεία, παρά το γεγονός ότι διαθέτουμε και εμείς, αλλά και πολλές άλλες χώρες, νομικά δεσμευτικές συμφωνίες για την προστασία και προαγωγή των δικαιωμάτων των γυναικών. Αν, όμως, πραγματικά δούμε τι γίνεται στο δικαίωμα στη ζωή, στη φυσική ακεραιότητα, στην υγεία, στην εκπαίδευση, στην ελευθερία από τη βία, παραμένει αυτό το πρόσταγμα, το νομοθετικό πρόσταγμα πολλές φορές, ακόμα και μέσα από συμβάσεις διεθνείς που κυρώνουμε, κατά ένα μεγάλο μέρος ανεκπλήρωτο και σε πολλές μάλιστα διεθνείς περιπτώσεις, όχι απλώς ανύπαρκτο, αλλά και σε αντίθετη κατεύθυνση. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Υφυπουργού) 
Τελειώνω, κύριε Πρόεδρε.
Πρέπει λοιπόν σε εθνικό, αλλά και σε διεθνές περιβάλλον, να προβληματιστούμε για το τι έχουμε να κάνουμε ακόμη και να ενισχύσουμε τα μηνύματα, τα οποία πρέπει να δώσουμε προς αυτήν την κατεύθυνση, έτσι ώστε να μπορούμε να μιλάμε για μια κοινωνική ιδεολογία, η οποία θα προάγει τα δικαιώματα και για μια προοδευτική κοινωνική ιδεολογία, η οποία θα αντικατοπτρίζεται και στην καθημερινότητα. 
Τελειώνοντας, θα ήθελα να πω ότι πραγματικά ακούστηκαν και ακούγονται λόγοι, συνθήματα και θα ακουστούν τη σημερινή μέρα, πολύ δικαιολογημένα τις περισσότερες φορές. 
Εκείνο, όμως, που κατά την άποψή μου και κατά την άποψη του Υπουργείου Δικαιοσύνης θα πρέπει να αντιληφθούμε όλοι, μέσα από το όλο πλέγμα και το νομοθετικό και το πρακτικό και κυρίως το πλέγμα των μεγάλων ελλείψεων που έχουμε, είναι ότι καμμία πρόοδος δεν μπορεί να επιτευχθεί με ανθρώπους οι οποίοι δεν προστατεύονται από τη γενική αρχή της ισότητας. Καμμία πρόοδος δεν είναι δυνατή χωρίς τις γυναίκες. Αυτό θα πρέπει να το αντιληφθούμε και να το υλοποιούμε στην πράξη.
Ευχαριστώ. 
(Χειροκροτήματα από την πτέρυγα του ΠΑΣΟΚ)</Speech>
 <Speech><Parlmember>ΛΙΤΣΑ ΑΜΜΑΝΑΤΙΔΟΥ-ΠΑΣΧΑΛΙΔΟΥ</Parlmember>: Κύριε Πρόεδρε, μπορώ να έχω το λόγο;</Speech> 
ΠΡΟΕΔΡΕΥΩΝ (<ChairmanSpeech><Parlmember>Ευάγγελος Αργύρης</Parlmember>): Δεν υπάρχει διαδικασία, κυρία Αμμανατίδου. Είναι οργανωμένη συζήτηση, δεν υπάρχουν δευτερολογίες.  Δεν υπάρχει διαδικασία.</ChairmanSpeech> 
<Speech><Parlmember>ΒΕΡΑ ΝΙΚΟΛΑΪΔΟΥ</Parlmember> (Ε΄ Αντιπρόεδρος της Βουλής): Κύριε Πρόεδρε, μπορώ να έχω το λόγο; 
Δεν είναι θέμα δευτερολογίας. Είναι επί προσωπικού.
(Θόρυβος στην Αίθουσα)</Speech>
ΠΡΟΕΔΡΕΥΩΝ (<ChairmanSpeech><Parlmember>Ευάγγελος Αργύρης</Parlmember>): Ακούστε λίγο, σας παρακαλώ. Είναι μία συζήτηση οργανωμένη, είναι αφιερωμένη στην Παγκόσμια Ημέρα της Γυναίκας, τα κόμματα μίλησαν, είπαν την άποψή τους, είναι καταγεγραμμένη. Θα ανοίξουμε σε μία τέτοια διαδικασία αντιπαράθεση;</ChairmanSpeech> 
<Speech><Parlmember>ΒΕΡΑ ΝΙΚΟΛΑΪΔΟΥ</Parlmember> (Ε΄ Αντιπρόεδρος της Βουλής): Είναι επί προσωπικού, κύριε Πρόεδρε.</Speech>
ΠΡΟΕΔΡΕΥΩΝ (<ChairmanSpeech><Parlmember>Ευάγγελος Αργύρης</Parlmember>): Επί προσωπικού; 
Ορίστε, κυρία Αντιπρόεδρε, έχετε το λόγο.</ChairmanSpeech>
<Speech><Parlmember>ΒΕΡΑ ΝΙΚΟΛΑΪΔΟΥ</Parlmember> (Ε΄ Αντιπρόεδρος της Βουλής): Κύριε Πρόεδρε, η Κυβέρνηση μπορεί σε κάθε επέτειο να κάνει μια μουσειακή αναφορά ή να κάνει αναφορές στο τι έκανε. Δεν έχει, όμως, το δικαίωμα να προσβάλλει τους εκπροσώπους του Κοινοβουλίου και να λέει μάλιστα ότι είναι προσβολή για το Κοινοβούλιο –και έκανε συγκεκριμένα αναφορά στο Κομμουνιστικό Κόμμα Ελλάδας- η παρουσίαση της αλήθειας. Κάποια πράγματα μπορεί να πονάνε τον Υπουργό, αλλά θα τον παρακαλούσαμε να σταματήσει να είναι προκλητικός και να κοιτάει την πραγματικότητα. Οι άγριοι αυτοί νόμοι είναι προσβολή στο ελληνικό Κοινοβούλιο, οι νόμοι που περνάει η Κυβέρνηση, όχι μόνο το τελευταίο διάστημα –και οι προηγούμενες κυβερνήσεις έκαναν το ίδιο- που έχουν εξαφανίσει τα δικαιώματα των εργαζομένων. Γι’ αυτό ακριβώς κάνουμε τις αναφορές. Δεν είναι μόνο προσωπικό, αλλά είναι πρόκληση να κάνει υποδείξεις κάθε Υπουργός –δεν είναι ο μοναδικός- και να μιλούν με ύφος ούτε λίγο ούτε πολύ στρατηγού.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ευάγγελος Αργύρης</Parlmember>): Κυρία Αντιπρόεδρε, το προσωπικό περιμένω να ακούσω.</ChairmanSpeech> 
<Speech><Parlmember>ΒΕΡΑ ΝΙΚΟΛΑΪΔΟΥ</Parlmember> (Ε΄ Αντιπρόεδρος της Βουλής): Σας παρακαλώ, προσωπικό είναι. Όταν προκαλείται κάποιος, είναι προσωπική πρόκληση.</Speech>
ΠΡΟΕΔΡΕΥΩΝ (<ChairmanSpeech><Parlmember>Ευάγγελος Αργύρης</Parlmember>): Λέτε ότι προκλητικός είναι ο νόμος που ψηφίζεται. Ο νόμος ψηφίζεται με μια πλειοψηφία.</ChairmanSpeech>
<Speech><Parlmember>ΒΕΡΑ ΝΙΚΟΛΑΪΔΟΥ</Parlmember> (Ε΄ Αντιπρόεδρος της Βουλής): Το ότι προσβάλλουμε το Κοινοβούλιο δεν είναι προσωπικό θέμα, κύριε Πρόεδρε; Αυτήν την αναφορά έκανε ο κύριος Υπουργός στους εκπροσώπους των κομμάτων στους οποίους μίλησε και του απαντάμε ότι προσβολή στο Κοινοβούλιο είναι αυτά που ψηφίζουν και η όλη κατάσταση που δημιούργησαν.</Speech> 
<Speech><Parlmember>ΛΙΤΣΑ ΑΜΜΑΝΑΤΙΔΟΥ-ΠΑΣΧΑΛΙΔΟΥ</Parlmember>: Κύριε Πρόεδρε, μπορώ να έχω το λόγο;</Speech>
ΠΡΟΕΔΡΕΥΩΝ (<ChairmanSpeech><Parlmember>Ευάγγελος Αργύρης</Parlmember>): Και εσείς επί προσωπικού;</ChairmanSpeech>
<Speech><Parlmember>ΛΙΤΣΑ ΑΜΜΑΝΑΤΙΔΟΥ-ΠΑΣΧΑΛΙΔΟΥ</Parlmember>: Μάλιστα. Αναφέρθηκε τόσες φορές ο κύριος Υπουργός σε εμένα.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ευάγγελος Αργύρης</Parlmember>): Εγώ άκουσα να αναφέρεται και θετικά σε αυτά που είπατε, όχι μόνο αρνητικά.</ChairmanSpeech>
<Speech><Parlmember>ΛΙΤΣΑ ΑΜΜΑΝΑΤΙΔΟΥ-ΠΑΣΧΑΛΙΔΟΥ</Parlmember>: Να τον ευχαριστήσω; Η επίθεση αυτή που γίνεται συντονισμένα στην Αριστερά και στον ΣΥΡΙΖΑ την τελευταία βδομάδα είναι απίστευτη. 
Η αναφορά μου ως εκπρόσωπος του ΣΥΡΙΖΑ για αυτήν την ημέρα ήταν πολύ συγκεκριμένη. Για τη σαρία έχουμε μιλήσει, έχουμε τοποθετηθεί δημόσια. Είναι γνωστές οι απόψεις μας. Από εκεί και πέρα, δεν επιτρέπω σε κανέναν να βγαίνει και να λέει ότι δεν θα μιλάμε εμείς για το μνημόνιο, τη στιγμή που αυτό είναι που έχει αφανίσει και τις γυναίκες και τους άνδρες. 
Θα μπορούσε να αναφερθεί, αν ήθελε ο κύριος Υπουργός, στην περιοχή του -που την έχω όντως επισκεφθεί πολλές φορές και θα το ξανακάνω- για τη «FARKO», για τα κουφάρια του Λαναρά και τελευταία για τη «ΣΕΛΜΑΝ». Εκεί είναι η ανεργία, εκεί είναι τα προβλήματα.
Ευχαριστώ.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ευάγγελος Αργύρης</Parlmember>): Μα, παίρνουμε το μικρόφωνο κάθε φορά για να κάνουμε ξανά μία τοποθέτηση; Παρακαλώ, υπάρχει Κανονισμός και πρέπει να τηρείται. 
Πού συνίσταται το προσωπικό; Στο να ξαναπείτε για το μνημόνιο και για τους νόμους που ψηφίζονται; Οι νόμοι ψηφίζονται με μία πλειοψηφία.</ChairmanSpeech>
<Speech><Parlmember>ΛΙΤΣΑ ΑΜΜΑΝΑΤΙΔΟΥ-ΠΑΣΧΑΛΙΔΟΥ</Parlmember>: Τι λέτε, κύριε Πρόεδρε; Δεν ακούσατε; Δεν ήσασταν εδώ;</Speech>
ΠΡΟΕΔΡΕΥΩΝ (<ChairmanSpeech><Parlmember>Ευάγγελος Αργύρης</Parlmember>): Παρακαλώ, κύριε Υπουργέ, θέλετε το λόγο;</ChairmanSpeech> 
<Speech><Parlmember>ΓΕΩΡΓΙΟΣ ΠΕΤΑΛΩΤΗΣ</Parlmember> (Υφυπουργός Δικαιοσύνης, Διαφάνειας και Ανθρωπίνων Δικαιωμάτων): Όχι, κύριε Πρόεδρε.</Speech> 
<Speech><Parlmember>ΒΕΡΑ ΝΙΚΟΛΑΪΔΟΥ</Parlmember> (Ε΄ Αντιπρόεδρος της Βουλής): Τι να απαντήσει;</Speech>
<Speech><Parlmember>ΓΕΩΡΓΙΟΣ ΠΕΤΑΛΩΤΗΣ</Parlmember> (Υφυπουργός Δικαιοσύνης, Διαφάνειας και Ανθρωπίνων Δικαιωμάτων): Εσείς μόνο κατέχετε τη μοναδική αλήθεια.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ευάγγελος Αργύρης</Parlmember>): Κυρίες και κύριοι συνάδελφοι, έχω την τιμή να ανακοινώσω στο Σώμα ότι είκοσι τρεις Βουλευτές κατέθεσαν πρόταση νόμου: «Πρόσθετοι πόροι χρηματοδότησης και βελτίωση της αδειοδοτικής διαδικασίας της ανάπτυξης των Ανανεώσιμων Πηγών Ενέργειας για την αντιμετώπιση της κλιματικής αλλαγής και άλλες διατάξεις σε θέματα αρμοδιότητας του Υπουργείου Περιβάλλοντος, Ενέργειας και Κλιματικής Αλλαγής».
Παραπέμπεται στην αρμόδια Διαρκή Επιτροπή. 
Κυρίες και κύριοι συνάδελφοι, στο σημείο αυτό ολοκληρώθηκε η συζήτηση που πραγματοποιήθηκε με αφορμή τον εορτασμό της Παγκόσμιας Ημέρας της Γυναίκας.</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Ευάγγελος Αργύρης</Parlmember>): Κυρίες και κύριοι συνάδελφοι, εισερχόμαστε στην ημερήσια διάταξη της
ΝΟΜΟΘΕΤΙΚΗΣ ΕΡΓΑΣΙΑΣ
Συνέχιση της συζήτησης επί των άρθρων και του συνόλου του σχεδίου νόμου του Υπουργείου Αγροτικής Ανάπτυξης και Τροφίμων: «Ρυθμίσεις για την κτηνοτροφία και τις κτηνοτροφικές εγκαταστάσεις». 
Στη χθεσινή συνεδρίαση συζητήθηκε και ψηφίστηκε το νομοσχέδιο επί της αρχής. Στη σημερινή συνεδρίαση θα συζητηθούν τα άρθρα και οι τροπολογίες του νομοσχεδίου ως μία ενότητα.
Η διαδικασία έχει ως εξής. Θα ομιλήσουν οι εισηγητές και οι ειδικοί αγορητές επί των άρθρων. Θα ακολουθήσουν οι εναπομείναντες ομιλητές επί της αρχής οι οποίοι θα μιλήσουν και επί των άρθρων και τέλος, θα ομιλήσουν όσοι τυχόν Βουλευτές εγγραφούν.
Το λόγο έχει η εισηγήτρια του ΠΑΣΟΚ κ. Μαρία Θεοχάρη, Βουλευτής Νομού Καρδίτσας.
Ορίστε, κυρία Θεοχάρη, έχετε το λόγο για οκτώ λεπτά. Επειδή θα πείτε σημαντικά πράγματα, θα υπάρξει και μία ανοχή.</ChairmanSpeech> 
<Speech><Parlmember>ΜΑΡΙΑ ΘΕΟΧΑΡΗ</Parlmember>: Ευχαριστώ, κύριε Πρόεδρε. 
Πριν μπω στη συζήτηση επί των άρθρων, θα ήθελα επί τη ευκαιρία της σημερινής ημέρας που συζητάμε το συγκεκριμένο νομοσχέδιο να τιμήσω μία συγκεκριμένη γυναίκα. Και αυτή είναι η γυναίκα αγρότισσα, η στυλοβάτης της ελληνικής υπαίθρου και της αγροτικής οικογένειας, η μαχήτρια, η βιοπαλαιστής, η μπροστάρισσα, με τους πολλούς ρόλους, της μάνας, της νοικοκυράς, της αγρότισσας, της τσοπάνισσας. Αυτή η γυναίκα μεγαλώνει τα παιδιά, είναι μπροστά στο χωράφι, στο μαντρί. Οι παλαιότερες έχουν κρατήσει την παράδοση, έχουν κάνει πολλά παιδιά, αλλά και οι νεότερες σήμερα είναι μπροστά στο κίνημα, στην οργανωμένη αγροτική παραγωγή, στο γυναικείο συνεταιριστικό κίνημα. 
Όταν μιλάμε για αυτές τις γυναίκες, σίγουρα όλοι μας φέρνουμε τη μορφή μιας γυναίκας με χαρακωμένο πρόσωπο, που κυλάει ο ιδρώτας, αλλά και μιας γυναίκας με πείσμα και θέληση για την επιβίωση και για το καλύτερο μέλλον των παιδιών της. Βεβαίως, αυτήν τη μορφή την ταυτίζουμε εμείς που είμαστε από αγροτικές περιοχές με τη μορφή της μητέρας μας. 
Αυτήν τη γυναίκα, λοιπόν, την αγρότισσα την τιμούμε, τη θαυμάζουμε και τη στηρίζουμε. 
Κυρίες και κύριοι συνάδελφοι, χθες ολοκληρώθηκε η συζήτηση επί της αρχής ενός πάρα πολύ σημαντικού νομοσχεδίου. Σήμερα μπαίνουμε στη συζήτηση επί των άρθρων. 
Στο άρθρο 1 περιλαμβάνονται οι ορισμοί της κτηνοτροφικής εγκατάστασης ή εκμετάλλευσης της αρμόδιας αδειοδοτούσας αρχής, της ισοδύναμης ζωικής μονάδας, του φορέα της κτηνοτροφικής εγκατάστασης ή εκμετάλλευσης, της άδειας εγκατάστασης, της επέκτασης και εκσυγχρονισμού της δραστηριότητας και του λειτουργικού χώρου της εγκατάστασης. 
Στο άρθρο 2 ορίζονται οι κατηγορίες των κτηνοτροφικών εγκαταστάσεων και ο τρόπος κατάταξης των δημοσίων και ιδιωτικών έργων και δραστηριοτήτων των κτηνοτροφικών εγκαταστάσεων στις εξής κατηγορίες: Πρώτη κατηγορία είναι τα πρόχειρα καταλύματα ζώων για τα οποία δεν χρειάζεται η έκδοση οικοδομικής άδειας, δεύτερη κατηγορία είναι οι σταβλικές εγκαταστάσεις που κατασκευάζονται με εγκεκριμένα πρότυπα κατασκευών ή τύπου στεγάστρων με σκελετό θερμοκηπίου. Για αυτές τις εγκαταστάσεις απαιτείται άδεια εγκατάστασης και πιστοποιητικό τήρησης των προτύπων κατασκευής από την οικεία πολεοδομία. Τρίτη κατηγορία είναι οι κτηνοτροφικές εγκαταστάσεις για τις οποίες απαιτείται οικοδομική άδεια. 
Στο άρθρο 3 προβλέπεται η Διεύθυνση Αγροτικής Οικονομίας και Κτηνιατρικής της οικείας περιφερειακής ενότητας ως Αρμόδια Αδειοδοτούσα Αρχή. Οι αρμοδιότητές της περιλαμβάνουν τη λήψη απόφασης επί των γνωμοδοτήσεων της επιτροπής σταβλισμού και την αύξηση της ελάχιστης έκτασης γηπέδου που απαιτείται για την κατασκευή κτηνοτροφικών εγκαταστάσεων. 
Στο άρθρο 4 συγκροτείται τριμελής επιτροπή σταβλισμού σε κάθε περιφερειακή ενότητα με μέλη έναν κτηνίατρο και εφ’ όσον λείπει, ένα γεωπόνο ζωικής κατεύθυνσης των υπηρεσιών του υποτομέα γεωργίας της αρμόδιας περιφερειακής ενότητας, ένα γιατρό ή επόπτη δημόσιας υγείας και έναν υπάλληλο των υπηρεσιών χωροταξίας, περιβάλλοντος της περιφερειακής ενότητας. Η συγκρότηση γίνεται με απόφαση του οικείου περιφερειάρχη και εκδίδεται εντός τριάντα ημερών από τη δημοσίευση του παρόντος. 
Αρμοδιότητες της επιτροπής είναι να διενεργεί ελέγχους και αυτοψίες και να παρέχει τη γνώμη της για περιπτώσεις που χρειάζεται απαγόρευση άσκησης επαγγέλματος, όταν κινδυνεύει η δημόσια υγεία. Οι επιτροπές συντάσσουν πρακτικό για κάθε γνώμη τους και διατηρούνται για δύο έτη. 
Στο άρθρο 5 ρυθμίζονται θέματα σχετικά με τις θέσεις στις οποίες μπορούν να ιδρυθούν και να λειτουργήσουν οι κτηνοτροφικές εγκαταστάσεις, την ελάχιστη απαιτούμενη έκταση γηπέδου για την εγκατάσταση μεταξύ των κτηνοτροφικών εγκαταστάσεων ή δραστηριοτήτων που χρήζουν προστασίας. Συγκεκριμένα, ορίζεται ότι κάθε είδους κτηνοτροφικές εγκαταστάσεις ιδρύονται και λειτουργούν έξω από κατοικημένους χώρους, πόλεις, κωμοπόλεις, καθώς και από λουτροπόλεις κ.λπ..
Για τα νησιά, οι αποστάσεις ισχύουν μειωμένες κατά 20%. Για τη μέτρηση των αποστάσεων χρησιμοποιείται το πλησιέστερο σημείο των κτηριακών εγκαταστάσεων μέχρι τους εθνικούς δρόμους και τις σιδηροδρομικές γραμμές, τις όχθες των λιμνών, των ποταμών, το τέλος του ρυμοτομικού σχεδίου ή της συγκεκριμένης πολεοδομικής μελέτης των οικισμών, χωριών, κωμοπόλεων, πόλεων, κ.λπ..
Οι αποστάσεις που προβλέπονται στους πίνακες του Παραρτήματος επιτρέπεται να μειωθούν με ειδικά αιτιολογημένη απόφαση της αρμόδιας αδειοδοτούσας αρχής, μετά από γνώμη της επιτροπής σταβλισμού, έως και 25% για συγκεκριμένη περίπτωση κτηνοτροφικής εγκατάστασης και έως 50% σε περιπτώσεις που ανάμεσα στους προστατευόμενους χώρους και τις κτηνοτροφικές εγκαταστάσεις μεσολαβούν λόγγοι, χαράδρες, κοιλάδες, κ.λπ..
Τέλος, επιτρέπεται η ίδρυση και λειτουργία επιχειρήσεων επεξεργασίας ζωικών προϊόντων μέσα στις εγκαταστάσεις ή σε όμορο ακίνητο. Απαραίτητη προϋπόθεση πάντα είναι να τηρούνται οι όροι και οι προϋποθέσεις υγιεινής και ασφάλειας των παραγόμενων προϊόντων. Πολύ σημαντική προσθήκη στο άρθρο είναι η διάταξη που προβλέπει τη διάθεση γαλακτοκομικών προϊόντων από τους ίδιους τους παραγωγούς στις λαϊκές αγορές, με την προϋπόθεση πάντα να τηρούνται οι υγειονομικές διατάξεις.
Άρθρο 6. Καθορίζεται η διαδικασία χορήγησης άδειας εγκατάστασης για όλες τις κατηγορίες και αναφέρονται όλα τα δικαιολογητικά που πρέπει να καταθέσει ο ενδιαφερόμενος για κάθε κατηγορία κτηνοτροφικής εγκατάστασης. Για τη δεύτερη και τρίτη κατηγορία, το αποδεικτικό κατάθεσης του φακέλου έχει την ισχύ άδειας προέγκρισης εγκατάστασης, μέχρι τον έλεγχο τήρησης των προϋποθέσεων με προθεσμία ενός μηνός από την κατάθεση του φακέλου. 
Τακτοποιούνται οι περιπτώσεις εγκαταστάσεων που λειτουργούσαν χωρίς άδεια, οι οποίες τώρα υποχρεούνται εντός τριών ετών από την έναρξη ισχύος του παρόντος να λάβουν άδεια εγκατάστασης.
Μετά την αδειοδότηση, ο φορέας της κτηνοτροφικής εγκατάστασης μπορεί να δηλώνει στη Διεύθυνση Ζωικής Παραγωγής του ΥΠΑΑΤ αν επιθυμεί να συνεργαστεί με τα πανεπιστήμια και TEI και να δέχεται φοιτητές για πρακτική εξάσκηση. Επιπλέον, προβλέπει τη δημιουργία κτηνοτροφικών μονάδων καινοτομίας που μπορούν να ενταχθούν σε καθεστώς συνεργασίας με ΑΕΙ και TEI και να εφαρμόζουν καινοτόμες ιδέες.
Άρθρο 7. Αφορά την τροποποίηση ή τη μεταβίβαση της άδειας για την κτηνοτροφική εγκατάσταση ή εκμετάλλευση. Συγκεκριμένα, η τροποποίηση ή η μεταβίβαση επιτρέπεται σε περιπτώσεις αλλαγής επωνυμίας του φορέα ή αν περιέλθει η κυριότητα ή το δικαίωμα εκμετάλλευσης σε νέο φορέα από καθολική ή ειδική διαδοχή.
Μ’ αυτό το άρθρο επιτρέπεται και η συστέγαση κτηνοτροφικών μονάδων στην ίδια έκταση, εφ’ όσον το επιτρέπει η δυναμικότητά της και οι συστεγαζόμενοι κτηνοτρόφοι μπορούν να είναι δικαιούχοι προγραμμάτων.
Άρθρο 8. Περιγράφει τους λόγους που μπορούν να οδηγήσουν σε προσωρινή διακοπή της λειτουργίας της κτηνοτροφικής εγκατάστασης, ως απόρροια έκτακτου γεγονότος ανωτέρας βίας, παρ’ όλο που οι όροι και οι προϋποθέσεις που τίθενται από την άδεια εγκατάστασης τηρούνται κανονικά.
Άρθρο 9. Προβλέπονται οι έλεγχοι για τις κτηνοτροφικές εγκαταστάσεις, διοικητικοί, υγειονομικοί και επιτόπιοι. Οι έλεγχοι διενεργούνται με βάση σαφείς διαδικασίες, όπως προβλέπονται από τις οδηγίες που εκδίδει το ΥΠΑΑΤ. Οι έλεγχοι γίνονται τακτικά και έκτακτα. Οι τακτικοί γίνονται κατά το πρώτο έτος λειτουργίας και στη συνέχεια ανά διετία και οι έκτακτοι ανά πάσα στιγμή κριθεί αναγκαίο.
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού)
Κύριε Πρόεδρε, θα ήθελα την ανοχή σας για λίγο.
Άρθρο 10. Καθορίζονται οι διοικητικές κυρώσεις και τα μέτρα που επιβάλλονται στις κτηνοτροφικές εγκαταστάσεις, όπου μετά από αυτοψία ή καταγγελία ή άλλο τρόπο διαπιστώνονται παραβάσεις του νόμου ή όπου δεν τηρούνται οι όροι και οι περιορισμοί των αποφάσεων της αρμόδιας αδειοδοτούσας αρχής. Αυτές οι κυρώσεις μπορεί να είναι ολική, μερική, προσωρινή ή οριστική διακοπή της λειτουργίας, με ανάκληση της άδειας και διοικητικό πρόστιμο από 5.000 ευρώ έως 75.000 ευρώ.
Άρθρο 11. Προβλέπεται η άσκηση ειδικής διοικητικής ένστασης κατά των αποφάσεων της αρμόδιας αδειοδοτούσας αρχής, με τις οποίες έχουμε χορήγηση αδειών. Η ένσταση γίνεται από τον ενδιαφερόμενο στη Διεύθυνση Ζωικής Παραγωγής του ΥΠΑΑΤ.
Άρθρο 12. Έχουμε τη δημιουργία υπομητρώου για τις κτηνοτροφικές εγκαταστάσεις και εκμεταλλεύσεις που διατηρείται στο ΥΠΑΑΤ στο πλαίσιο του μητρώου που ήδη λειτουργεί στον ΟΠΕΚΕΠΕ.
Άρθρο 13. Τροποποιείται μ’ αυτό το άρθρο η παράγραφος 5 του άρθρου 46 του ν. 998, με την οποία καθορίζεται το καθεστώς εγκατάστασης κτηνοτροφικών εγκαταστάσεων σε δασικές ή δημόσιες εκτάσεις.
Συγκεκριμένα, με άδεια του δασάρχη επιτρέπεται η εγκατάσταση κτηνοτροφικών εγκαταστάσεων μελισσοκομείων ή άλλων συναφών εγκαταστάσεων εντός δασών και δασικών εκτάσεων, καθώς και δημοσίων εκτάσεων. Ιδιαίτερη μνεία γίνεται στις μονάδες εκτροφής αυτόχθονων αγροτικών φυλών που απειλούνται με εξαφάνιση.
Άρθρο 14. Περιλαμβάνει τις μεταβατικές διατάξεις για τις κτηνοτροφικές εγκαταστάσεις όλων των κατηγοριών, οι οποίες λειτουργούν χωρίς άδεια εγκατάστασης. Τίθεται προθεσμία τριών ετών για τη λήψη άδειας εγκατάστασης και ρυθμίζονται σχετικά θέματα με την ισχύ των διοικητικών πράξεων επιβολής προστίμων κατεδάφισης, κ.λπ..
Άρθρο 15. Οι άδειες και η εγκατάσταση μονάδων εκτροφής σκύλων ή άλλων ζώων που χρησιμοποιούνται για ειδικούς σκοπούς δημόσιας ασφάλειας και υγείας σε στρατιωτικές μονάδες, καθορίζονται με ΚΥΑ. Επίσης, με ΚΥΑ συστήνεται ομάδα εργασίας με υπηρεσιακούς παράγοντες και επιστήμονες, για να υπάρξει ενημέρωση των εμπλεκόμενων φορέων σχετικά με τη διαχείριση αποβλήτων των κτηνοτροφικών μονάδων, σφαγείων, ελαιουργείων, τυροκομείων, κ.λπ..
Άρθρο 16. Τροποποιείται ο ν. 3852/2010 για τον «Καλλικράτη» και προστίθεται νέα αρμοδιότητα για τις περιφέρειες στον τομέα της κτηνοτροφίας που περιλαμβάνει τη χορήγηση, ανάκληση, τροποποίηση και μεταβίβαση των αδειών για την εγκατάσταση των εγκαταστάσεων, καθώς και την επιβολή κυρώσεων.
Άρθρο 17. Καθορίζει τη διαχείριση των ανεπιτήρητων παραγωγικών ζώων, αιγοπροβάτων και βοοειδών. Δίνονται οι ορισμοί των εννοιών και αναφέρεται ότι η μέριμνα για την περισυλλογή, μεταφορά, φύλαξη των ζώων, βαρύνει τους δήμους, μέχρι αυτά να επιστραφούν στον ιδιοκτήτη, στον οποίο επιβάλλεται πρόστιμο 50 ευρώ ανά αιγοπρόβατο και 150 ευρώ ανά βοοειδές. Για το σκοπό αυτό ιδρύεται και λειτουργεί στο πλαίσιο των δήμων κτηνοτροφική εκμετάλλευση, καθώς και συνεργεία από κατάλληλα εκπαιδευμένο προσωπικό για την περισυλλογή των ζώων.
Άρθρο 18. Ορίζεται ότι εντός τριών μηνών από τη δημοσίευση του παρόντος καθορίζονται με ΚΥΑ οι όροι και οι προϋποθέσεις για την εμπορία ζώντων ζώων σε υπαίθριες αγορές. Οι προϋποθέσεις και οι όροι αφορούν τις εγκαταστάσεις και τους χώρους παραμονής των ζώων, τις συνθήκες ευζωίας, τους υγειονομικούς όρους, τη μεταφορά, κ.λπ..
Άρθρο 19. Περιλαμβάνει όλες τις καταργούμενες διατάξεις.
Άρθρο 20. Περιλαμβάνει το Παράρτημα, δηλαδή τους πίνακες με τις προβλεπόμενες ελάχιστες αποστάσεις από ξενοδοχεία, βιομηχανίες, στρατόπεδα, μοναστήρια, κ.λπ..
Άρθρο 21. Ορίζεται η έναρξη ισχύος του νόμου από τη στιγμή που δημοσιεύεται στο ΦΕΚ.
Κυρίες και κύριοι συνάδελφοι, το σύνολο του νομοσχεδίου δίνει λύσεις και απαντήσεις σε πολλά από τα προβλήματα που ταλάνιζαν τον Έλληνα κτηνοτρόφο. Δίνει λύσεις που θα συμβάλουν στην ανάπτυξη της παραγωγικής διαδικασίας και θα δώσουν ώθηση στην κτηνοτροφική δραστηριότητα.
Ευχαριστώ πολύ.
(Χειροκροτήματα από την πτέρυγα του ΠΑΣΟΚ)</Speech>
ΠΡΟΕΔΡΕΥΩΝ (<ChairmanSpeech><Parlmember>Ευάγγελος Αργύρης</Parlmember>): Ο Αντιπρόεδρος της Κυβέρνησης και Υπουργός Οικονομικών, κ. Ευάγγελος Βενιζέλος έχει το λόγο.
Ορίστε, κύριε Υπουργέ, έχετε το λόγο.</ChairmanSpeech>
<Speech><Parlmember>ΕΥΑΓΓΕΛΟΣ ΒΕΝΙΖΕΛΟΣ</Parlmember> (Αντιπρόεδρος της Κυβέρνησης και Υπουργός Οικονομικών): Κύριε Πρόεδρε, με την ανοχή της Βουλής θα ήθελα να παρεμβληθώ για να παρουσιάσω την τροπολογία του Υπουργείου Οικονομικών, με γενικό αριθμό 801 και ειδικό αριθμό 26, η οποία εισάγεται σ’ αυτό το νομοσχέδιο κατ’ ανάγκη, διότι αφορά θέματα σχετιζόμενα με τη διαδικασία της ανταλλαγής ομολόγων, η οποία ολοκληρώνεται –πρώτα ο Θεός- σήμερα το βράδυ, τα μεσάνυχτα.
Με την τροπολογία αυτή, επανέρχεται το ζήτημα της παροχής εγγυήσεων εκ μέρους του ελληνικού δημοσίου προς την Τράπεζα της Ελλάδας για την κάλυψη της ενδιάμεσης ρευστότητας του ελληνικού τραπεζικού συστήματος. Αυτή η ρύθμιση έχει εισαχθεί στο τελευταίο νομοσχέδιο του Υπουργείου Οικονομικών, αλλά την είχα αποσύρει γιατί εκκρεμούσε η υπογραφή της σύμβασης μεταξύ της Ελληνικής Δημοκρατίας και του EFSF για τη στήριξη με 35 δισεκατομμύρια ευρώ του ευρωσυστήματος από το EFSF κατά τη διάρκεια αυτής της μεταβατικής περιόδου, κατά την οποία οργανώνεται και εξελίσσεται η διαδικασία του PSI. Είναι η ρευστότητα ηρτημένου του PSI. 
Ως εκ τούτου, τώρα επανέρχομαι, γιατί μετά την υπογραφή αυτής της συμφωνίας ανάμεσα στον κ. Ρέγκλιν, το Γενικό Διευθυντή του EFSF και εμένα, μπορούμε να θεσπίσουμε και τη σχετική, συναφή και συμπληρωματική εθνική διάταξη για την ενίσχυση των εγγυήσεων του δημοσίου προς την Τράπεζα της Ελλάδας.
Επίσης, ρυθμίζονται ορισμένα φορολογικού χαρακτήρα θέματα για τους τραπεζικούς ομίλους, οι οποίοι είχαν ένα μέρος των ομολόγων τους σε θυγατρικές του εξωτερικού και τα μετέφεραν στις μητρικές εταιρείες, προκειμένου να μετάσχουν στο PSI.
Επίσης, προστίθενται ορισμένες δευτερεύοντος χαρακτήρα ρυθμίσεις σε σχέση με τους κανόνες διοίκησης του Ταμείου Χρηματοπιστωτικής Σταθερότητας, προκειμένου να διασφαλίσουμε ακόμα μεγαλύτερη διαφάνεια και να αποφύγουμε οποιαδήποτε σύγκρουση συμφερόντων ή καθηκόντων μεταξύ του τραπεζικού συστήματος και των μελών της διοίκησης του Ταμείου Χρηματοπιστωτικής Σταθερότητας. 
Θα παρακαλούσα αυτή η τροπολογία που εισάγεται εκ μέρους της Κυβέρνησης και με τη σύμφωνη γνώμη των δύο κομμάτων που μετέχουν στην Κυβέρνηση του ΠΑΣΟΚ και της Νέας Δημοκρατίας, να γίνει αποδεκτή από τη Βουλή.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ευάγγελος Αργύρης</Parlmember>): Ο κ. Νικόλαος Μωραΐτης έχει το λόγο.</ChairmanSpeech> 
<Speech><Parlmember>ΝΙΚΟΛΑΟΣ ΜΩΡΑΪΤΗΣ</Parlmember>: Η τροπολογία αυτή έχει κατατεθεί όχι μόνο εκπρόθεσμα, αλλά θεωρούμε ότι κατατίθεται σε ένα άσχετο νομοσχέδιο και γι’ αυτό ζητούμε την απόσυρσή της. Για εμάς όμως το ζήτημα είναι βαθιά πολιτικό και θα τοποθετηθούμε.
Την ίδια ώρα που η συγκυβέρνηση του κεφαλαίου πετσοκόβει συντάξεις, κουρεύει και διαλύει τα αποθεματικά των ασφαλιστικών ταμείων, δίνει πραγματικά σκληρή μάχη το ίδιο το αστικό πολιτικό σύστημα για να διασωθούν οι τραπεζικοί όμιλοι. 
Φέρνετε σήμερα την τροπολογία για αύξηση εγγυήσεων, όπως είπε ο Υπουργός Οικονομικών, προς τις τράπεζες με 30 δισεκατομμύρια. Αυτά τα 30 δισεκατομμύρια, κύριε Υπουργέ, έρχονται να προστεθούν στα 130 δισεκατομμύρια ευρώ που έδωσαν το προηγούμενο διάστημα και η κυβέρνηση του ΠΑΣΟΚ και η κυβέρνηση της Νέας Δημοκρατίας. Το χειρότερο απ’ όλα είναι, ότι προβλέπει αυτός ο μηχανισμός ότι, εάν πραγματικά δεν τηρηθούν αυτές οι εγγυήσεις προς την Τράπεζα της Ελλάδος, όλα αυτά θα πληρωθούν από τον κρατικό προϋπολογισμό με ζεστό χρήμα, την ίδια ώρα, όπως ανέφερα, που οι εργαζόμενοι, οι συνταξιούχοι ζουν με μισθούς πείνας. 
Εμείς θεωρούμε ότι είναι πρόκληση πραγματικά απέναντι σε αυτά που βιώνει η εργατική λαϊκή οικογένεια, σήμερα ένα μεγάλο ποσό να δίνεται στις τράπεζες και αυτό αποδεικνύει περίτρανα τη θέση του ΚΚΕ, ότι τα χρήματα των δανειστών δεν πηγαίνουν για τις λαϊκές ανάγκες, αλλά πηγαίνουν, για να διασωθούν οι τραπεζικοί όμιλοι.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ευάγγελος Αργύρης</Parlmember>): Ο Κοινοβουλευτικός Εκπρόσωπος του Λαϊκού Ορθόδοξου Συναγερμού κ. Αστέριος Ροντούλης έχει το λόγο.</ChairmanSpeech> 
<Speech><Parlmember>ΑΣΤΕΡΙΟΣ ΡΟΝΤΟΥΛΗΣ</Parlmember>: Ευχαριστώ πολύ, κύριε Πρόεδρε.
Κύριε Υπουργέ, θέλω να σας καταθέσω μία πρόταση από την πλευρά του Λαϊκού Ορθόδοξου Συναγερμού, σε σχέση με όσα είπατε και γι’ αυτό θα παρακαλούσα την προσοχή σας, γιατί η απάντησή σας θα μας δώσει το έναυσμα να υπερψηφίσουμε ή να καταψηφίσουμε την εν λόγω τροπολογία. Είμαστε σε κρίσιμες στιγμές, προχωράει το PSI και μάλλον φαίνεται ότι θα ενεργοποιηθούν και τα CACs. Νομίζω ότι σε ένα τέτοιο σενάριο προχωρούμε. Αναφέρομαι σε ένα γεγονός που χιλιάδες μικροκαταθέτες, που έδειξαν την εμπιστοσύνη τους στο ελληνικό δημόσιο, το παρακολουθούν με μεγάλη προσοχή. 
Θεωρούμε λοιπόν ότι υπάρχουν άνθρωποι, κύριε Υπουργέ, οι οποίοι πίστεψαν στις υποσχέσεις του ελληνικού δημοσίου και πήραν ομόλογά του. Είναι μικροκαταθέτες που θεώρησαν την ενέργειά τους, δηλαδή την αγορά των ομολόγων του ελληνικού δημοσίου, προσοδοφόρα ενέργεια υπό την εγγύηση του ελληνικού δημοσίου, το τονίζω αυτό. Αυτοί οι άνθρωποι δεν πρέπει να διαψευστούν, τη στιγμή που εσείς ο ίδιος προσωπικά απευθύνατε εκκλήσεις κυριολεκτικά, να επιστρέψουν τα ελληνικά χρήματα, που βρίσκονται σε πιστωτικά ιδρύματα του εξωτερικού πίσω στη χώρα μας. 
Θέλω να πω λοιπόν ότι η στάση του Λαϊκού Ορθόδοξου Συναγερμού θα εξαρτηθεί απολύτως από τη διαβεβαίωση που θα μας δώσετε ή όχι, ότι δεν θα υπάρξει κούρεμα στα ομόλογα των ιδιωτών, των μικροκαταθετών ουσιαστικά, που εμπιστεύθηκαν το ελληνικό δημόσιο. Κι έχουμε και μία πρόταση να σας κάνουμε επ’ αυτού. 
Εάν τελικά ενεργοποιηθούν οι ρήτρες συλλογικής δράσης, τα CACs δηλαδή και προχωρήσουμε σε κούρεμα των ομολόγων αυτών, σας προτείνουμε να εξετάσετε μία διαδικασία συμψηφισμού των απωλειών, που θα υποστούν οι Έλληνες που εμπιστεύτηκαν το ελληνικό δημόσιο μέσω απομείωσης των όποιων απωλειών υποστούν από τις φορολογικές τους δηλώσεις, δηλαδή να γίνει ένας συμψηφισμός των φορολογικών τους υποχρεώσεων και των απωλειών που θα υποστούν. Θεωρούμε ότι είναι μία ισορροπημένη πρόταση, την οποία θα πρέπει να κάνετε αποδεκτή. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Τελειώνω, κύριε Πρόεδρε. 
Θέλω να πω το εξής: Αυξάνουμε τις εγγυήσεις ουσιαστικά στην Τράπεζα της Ελλάδος, για να ενεργοποιήσει το μηχανισμό ELA, κύριε Υπουργέ, για να ενισχύσει τη ρευστότητα των ελληνικών τραπεζών. Ωραία. Το κράτος κάνει το καθήκον του. Η ελληνική πολιτεία δρα, όπως πρέπει να δράσει, για να σταθεροποιήσει το ελληνικό τραπεζικό σύστημα. Οι τράπεζες θα κάνουν αυτό που πρέπει, αυτό που όλοι περιμένουν, αυτό που περιμένει η αγορά, δηλαδή να δει την πολυπόθητη ρευστότητα στην πραγματική οικονομία; Διότι μόνο τότε θα αποκτήσει αναπτυξιακό προσανατολισμό η ανακεφαλαιοποίηση των τραπεζών. 
Κι έρχομαι και σε ένα άλλο θέμα. Ανακοινώσατε ευνοϊκές ρυθμίσεις για τα χρέη των δημοσίων υπαλλήλων. Θεωρούμε ότι η αναγκαιότητα και η οδυνηρή οικονομική συγκυρία που βιώνει ο ελληνικός λαός, επιτάσσει και το κούρεμα των στεγαστικών δανείων, των καταναλωτικών δανείων, των επιχειρηματικών δανείων σε ένα ποσοστό τουλάχιστον 30%. Οι άνθρωποι αυτοί, κύριε Υπουργέ, οι δανειολήπτες πάσης φύσεως ανέλαβαν κάποιες υποχρεώσεις με δεδομένα παρελθόντων ετών. Είχαν ένα μισθό, είχαν ένα εισόδημα, το θεωρούσαν διασφαλισμένο και βάσει αυτής της πραγματικότητας των δεδομένων που είχαν, προχώρησαν και στην ανάληψη κάποιων δανειακών υποχρεώσεων. Τώρα με βίαιο τρόπο, υπό την πίεση των στιγμών, η ελληνική πολιτεία αλλάζει άρδην τα δεδομένα αυτά.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ευάγγελος Αργύρης</Parlmember>): Κλείστε, παρακαλώ.</ChairmanSpeech> 
<Speech><Parlmember>ΑΣΤΕΡΙΟΣ ΡΟΝΤΟΥΛΗΣ</Parlmember>: Πρέπει να προχωρήσουμε, όπως έκανε και η Ισλανδία, σε ένα κούρεμα του κεφαλαίου των δανείων, για να ελαφρυνθεί ο οικογενειακός προϋπολογισμός και να μπορέσει ο Έλληνας πολίτης επιτέλους να σταθεί και να συνεχίσει να διατηρεί ένα μίνιμουμ βιοτικού επιπέδου. Διαφορετικά θα έχουμε δάνεια στο κόκκινο, τεράστιες επισφάλειες, που θα λειτουργήσουν σε τελική ανάλυση και προς βλάβη του τραπεζικού συστήματος. 
Άρα λοιπόν -και τελειώνω, κύριε Υπουργέ- εμείς είμαστε ξεκάθαροι. Εάν μας διασφαλίσετε με μία δήλωσή σας ότι δεν θα υπάρξει κούρεμα στα ομόλογα των Ελλήνων μικροκαταθετών που εμπιστεύθηκαν το ελληνικό κράτος και αγόρασαν ομόλογά του ή εναλλακτικά, εάν μας υποσχεθείτε ότι θα υπάρξει μία διαδικασία συμψηφισμού, τότε θα πούμε ανεπιφυλάκτως ναι στην τροπολογία. Διαφορετικά θα την καταψηφίσουμε.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ευάγγελος Αργύρης</Parlmember>): Ο Κοινοβουλευτικός Εκπρόσωπος του ΣΥΡΙΖΑ κ. Παναγιώτης Λαφαζάνης έχει το λόγο.</ChairmanSpeech> 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Ευχαριστώ, κύριε Πρόεδρε.
Αυτή η τροπολογία την οποία κατέθεσε ο Υπουργός Οικονομικών και Αντιπρόεδρος της Κυβέρνησης έχει όλα τα κακά της μοίρας. Είναι μία τροπολογία η οποία παραβιάζει, κύριε Πρόεδρε -και το λέω σε εσάς και πρέπει να το σημειώσετε- κατάφωρα τον Κανονισμό. Είναι εκπρόθεσμη, κατατέθηκε χθες το βράδυ και πρέπει να ψηφιστεί υποτίθεται σήμερα. Από χθες το βράδυ δηλαδή, να ψηφιστεί σήμερα! Δεύτερον, είναι μία τροπολογία η οποία κατατίθεται σε άσχετο νομοσχέδιο. Και τρίτον, η τροπολογία αυτή έχει ένα απαράδεκτο περιεχόμενο, ένα απολύτως απαράδεκτο περιεχόμενο. Έλεος! Πόσα λεφτά θα πάρουν οι τράπεζες για να ενισχύσουν υποτίθεται την οικονομία και τους πολίτες; Πόσα θα δώσετε; 
Έχετε δώσει υπό μορφή εγγυήσεων, υπό μορφή ειδικών ομολόγων και υπό μορφή προνομιούχων μετοχών περίπου 150 δισεκατομμύρια, αν θυμάμαι καλά τον αριθμό. Τώρα προστίθενται εγγυήσεις άλλων 30 δισεκατομμυρίων. Σχεδόν ένα ΑΕΠ της χώρας έχει πάει στις τράπεζες από το δημόσιο, δηλαδή από τον Έλληνα φορολογούμενο. 
Είναι δυνατόν να συνεχίζεται αυτή η πρακτική; Είναι δυνατόν το κράτος να ανακεφαλαιοποιεί τις αναξιοπαθούσες τράπεζες με 50 δισεκατομμύρια, ίσως και παραπάνω και οι τραπεζίτες να συνεχίζουν να έχουν τον έλεγχο των τραπεζών; Αυτά είναι απαράδεκτα πράγματα. 
Κύριε Πρόεδρε, σας αφορά πολύ περισσότερο και εσάς, ως Προεδρείο και η παρατήρηση για τον Κανονισμό.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ευάγγελος Αργύρης</Parlmember>): Δεν φτάσαμε ακόμα εκεί.</ChairmanSpeech> 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Θα φτάσουμε. 
Πέραν αυτού, είναι ακόμα πιο απαράδεκτη αυτή η τροπολογία που καταθέτετε, διότι την ίδια ώρα με το κούρεμα των ομολόγων των ασφαλιστικών ταμείων, τα ταμεία χάνουν πολλά δισεκατομμύρια ευρώ. Σημειώνεται η τέταρτη στην ιστορία τους μεγάλη ληστεία των ασφαλιστικών ταμείων και των ασφαλισμένων. Τα ταμεία και μετά από αυτά τα νούμερα και στην κατάσταση που έχει περιέλθει η οικονομία, οδηγούνται σε κατάρρευση. Ήδη το ΙΚΑ βρίσκεται σε κατάρρευση. Τα ταμεία με τέτοιου είδους πολιτικές και πρακτικές δεν έχουν μέλλον. 
Δεν είναι δυνατόν, λοιπόν, να ανακεφαλαιοποιείτε τις τράπεζες και να έρχεστε με τροπολογία να δώσετε πρόσθετες εγγυήσεις στις τράπεζες πέραν αυτών που έχουν πάρει -100 και πλέον δισεκατομμύρια- και για τα ασφαλιστικά ταμεία να επιφυλάσσετε μόνο το κούρεμα των αποθεματικών τους, πράγμα το οποίο, όπως καταλαβαίνετε, δημιουργεί πολλαπλά προβλήματα, διότι όλα αυτά γίνονται και ερήμην των ασφαλισμένων.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Βεβαίως παραμένει και η αγωνία για τους ομολογιούχους -φυσικά πρόσωπα, πολίτες- παρά τις διαβεβαιώσεις σας, διότι ξέρετε ότι αυτές οι διαβεβαιώσεις μπορεί να γίνουν «έπεα πτερόεντα», αφού μεσολαβούν εκλογές. Δεν ξέρω αν θα μετατεθούν, αλλά έτσι λέγεται. Και βέβαια, αν υλοποιηθούν αυτά τα οποία λέτε, θα τα υλοποιήσει μια επόμενη κυβέρνηση, που δεν ξέρουμε ποια θα είναι και αν μπορεί να εγγυηθεί τέτοιου είδους ρυθμίσεις για τους μικρο-ομολογιούχους. Και αναφέρομαι στα φυσικά πρόσωπα.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ευάγγελος Αργύρης</Parlmember>): Ολοκληρώστε, σας παρακαλώ, κύριε Λαφαζάνη.</ChairmanSpeech> 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Και θα ήθελα, κύριε Πρόεδρε, να κάνω και μια τελευταία παρατήρηση που αφορά αυτούς που πήραν ειδικά ομόλογα από την Κυβέρνηση, ως αποζημίωση απόλυσης. Και αυτοί έχουν αγωνίες για το τι θα γίνει, γιατί προσκλήθηκαν να συμμετάσχουν στο εθελοντικό κούρεμα. Προσκλήθηκαν να συμμετάσχουν και αυτοί! Άκουσον-άκουσον! Αυτό σημαίνει ότι και οι αποζημιώσεις που δόθηκαν σε ομόλογα του δημοσίου για διευκόλυνση, θα πρέπει να μπουν στο κούρεμα. Αυτό δημιουργεί και προκαλεί αγωνία σε εκατοντάδες, για να μην πω χιλιάδες, εργαζόμενους συμπολίτες μας, οι οποίοι μ’ αυτά τα λεφτά περίμεναν να διαμορφώσουν κάτι για το αύριο τους. 
Επομένως καλούμε τον κύριο Υπουργό και το Προεδρείο να αποσυρθεί η τροπολογία. Και σε περίπτωση που η Κυβέρνηση επιμένει, να έρθει με κανονικές διαδικασίες. Θεωρούμε ότι το περιεχόμενο της τροπολογίας είναι απαράδεκτο και σε κάθε περίπτωση το καταψηφίζουμε.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ευάγγελος Αργύρης</Parlmember>): Το λόγο έχει ο Κοινοβουλευτικός Εκπρόσωπος της Νέας Δημοκρατίας κ. Μάριος Σαλμάς.</ChairmanSpeech> 
<Speech><Parlmember>ΜΑΡΙΟΣ ΣΑΛΜΑΣ</Parlmember>: Ευχαριστώ, κύριε Πρόεδρε.  
Ετούτη την κρίσιμη ώρα και αυτήν την κρίσιμη μέρα που ολοκληρώνεται μια διαδικασία με πολύ σοβαρές θετικές επιπτώσεις για το χρέος της χώρας, θα ήθελα να παρακαλέσω όλους να μη μεμψιμοιρούμε και να μη θέτουμε θέματα που υπό άλλες συνθήκες και σε άλλες μέρες και άλλες συνεδριάσεις, θα είχαν κάθε λόγο να τεθούν. Τέτοια θέματα είναι το θέμα της εκπρόθεσμης κατάθεσης ή της συνάφειας του αντικειμένου της τροπολογίας με το υπό συζήτηση σχέδιο νόμου. 
Θεωρώ –και αυτή είναι και η θέση της Νέας Δημοκρατίας- ότι την ώρα που ολοκληρώνεται σήμερα το βράδυ μια διαδικασία που όλος ο κόσμος παρακολουθεί, μια πρωτόγνωρη διαδικασία που συμβαίνει σε μια χώρα και κατά την οποία έχουν συναποφασίσει πάρα πολλά κράτη του κόσμου και φορολογούμενοι και θεσμικοί να υποστούν μια απομείωση των κεφαλαίων τους, που είχαν δανείσει στη χώρα μας, αυτήν την ώρα πρέπει να στηρίξουμε αυτήν την τροπολογία, που, όπως είπε και ο Υπουργός, είναι απαραίτητη για την ολοκλήρωση του PSI.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ευάγγελος Αργύρης</Parlmember>): Το λόγο έχει ο Κοινοβουλευτικός Εκπρόσωπος του ΠΑΣΟΚ, κ. Μπεντενιώτης.</ChairmanSpeech> 
<Speech><Parlmember>ΑΣΤΕΡΙΟΣ ΡΟΝΤΟΥΛΗΣ</Parlmember>: Κύριε Πρόεδρε, θα ήθελα το λόγο.</Speech> 
<Speech><Parlmember>ΜΑΝΩΛΗΣ ΜΠΕΝΤΕΝΙΩΤΗΣ</Parlmember>: Κύριε Πρόεδρε, ο κ. Ροντούλης…</Speech>
ΠΡΟΕΔΡΕΥΩΝ (<ChairmanSpeech><Parlmember>Ευάγγελος Αργύρης</Parlmember>): Έχει μιλήσει ο κ. Ροντούλης.</ChairmanSpeech> 
<Speech><Parlmember>ΑΣΤΕΡΙΟΣ ΡΟΝΤΟΥΛΗΣ</Parlmember>: Κύριε Πρόεδρε, δώστε μου, σας παρακαλώ, το λόγο για δέκα δευτερόλεπτα.</Speech> 
<Speech><Parlmember>ΜΑΝΩΛΗΣ ΜΠΕΝΤΕΝΙΩΤΗΣ</Parlmember>: Κύριε Πρόεδρε, δεν πειράζει. Δώστε το λόγο στον κ. Ροντούλη και μετά θα μιλήσω και εγώ.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ευάγγελος Αργύρης</Parlmember>): Ορίστε, κύριε Ροντούλη, έχετε το λόγο.</ChairmanSpeech> 
<Speech><Parlmember>ΑΣΤΕΡΙΟΣ ΡΟΝΤΟΥΛΗΣ</Parlmember>: Κύριε Πρόεδρε, άκουσα τον Κοινοβουλευτικό Εκπρόσωπο της Νέας Δημοκρατίας κ. Σαλμά. Αφού λοιπόν του ευχηθώ «καλά στέφανα» για ΠΑΣΟΚ και Νέα Δημοκρατία, θα τον παρακαλούσα πάρα πολύ να αποφεύγει τις νουθεσίες. Αρκεί η τοποθέτησή του για το κόμμα του. Όσον αφορά το τι θα κάνουμε εμείς και πώς θα τοποθετούμαστε εμείς, είναι δική μας ευθύνη και των κομμάτων μας.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ευάγγελος Αργύρης</Parlmember>): Το λόγο έχει ο Κοινοβουλευτικός Εκπρόσωπος του ΠΑΣΟΚ, κ. Μπεντενιώτης.</ChairmanSpeech>
<Speech><Parlmember>ΜΑΝΩΛΗΣ ΜΠΕΝΤΕΝΙΩΤΗΣ</Parlmember>: Κύριε Πρόεδρε, κυρίες και κύριοι συνάδελφοι, ο κύριος Αντιπρόεδρος της Κυβέρνησης και Υπουργός Οικονομικών τεκμηρίωσε απόλυτα τη σκοπιμότητα και τη σημασία της διάταξης. Γι’ αυτό πιστεύουμε ότι μετά και τη συμφωνία που έχει υπάρξει, θα πρέπει να ψηφίσουμε την τροπολογία, ακριβώς για να διευκολύνουμε την προοπτική της διαδικασίας.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ευάγγελος Αργύρης</Parlmember>): Το λόγο έχει ο Αντιπρόεδρος της Κυβέρνησης κ. Ευάγγελος Βενιζέλος.</ChairmanSpeech> 
<Speech><Parlmember>ΕΥΑΓΓΕΛΟΣ ΒΕΝΙΖΕΛΟΣ</Parlmember> (Αντιπρόεδρος της Κυβέρνησης και Υπουργός Οικονομικών): Κύριε Πρόεδρε, άκουσα τις παρατηρήσεις των Κοινοβουλευτικών Εκπροσώπων των κομμάτων της Αντιπολίτευσης και επαναλαμβάνω ορισμένα πράγματα που θεωρώ ότι είναι πλέον αυτονόητα, επειδή έχουν ειπωθεί πολλές φορές μέσα σ’ αυτήν την Αίθουσα. 
Το δημόσιο εγγυάται προς την Τράπεζα της Ελλάδος τη λειτουργία των μηχανισμών κάλυψης της ρευστότητας του τραπεζικού συστήματος. Η Τράπεζα της Ελλάδος είναι τμήμα του ευρωσυστήματος. Στο πλαίσιο της απόφασης της 26ης Οκτωβρίου 2011 του Ευρωπαϊκού Συμβουλίου και σε εκτέλεσή της, έχουμε ήδη υπογράψει σύμβαση με το EFSF, με το Μηχανισμό Χρηματοπιστωτικής Σταθερότητας της Ευρωζώνης, προκειμένου να υποστηριχθεί χρηματοοικονομικά η ρευστότητα του ελληνικού τραπεζικού συστήματος στο ενδιάμεσο μικρό στάδιο εφαρμογής του PSI. 
Αυτή η χρηματοδότηση και η χρηματοδότηση που παρέχεται με τη μορφή εγγύησης –enhancement- και αυτή που παρέχεται από το ελληνικό δημόσιο προς την Τράπεζα της Ελλάδος είναι προσωρινής χρήσης, διότι μόλις ολοκληρωθεί η διαδικασία ανταλλαγής των ομολόγων, θα αποκατασταθούν οι κανονικοί μηχανισμοί παροχής ρευστότητας προς το ελληνικό τραπεζικό σύστημα.
Αυτά τα ποσά και τα ποσά που αφορούν το EFSF και τα ποσά που αφορούν το ελληνικό δημόσιο δεν εγγράφονται στο δημόσιο χρέος, δεν επιβαρύνουν το δημοσιονομικό έλλειμμα και δεν επηρεάζουν τα δημοσιονομικά και μακροοικονομικά δεδομένα της χώρας. Δεν πρόκειται για πραγματικό χρήμα. Πρόκειται για μία λογιστικού, κατά βάση, χαρακτήρα διευκόλυνση, προκειμένου να λειτουργήσουν ομαλά αυτοί οι μηχανισμοί. 
Γιατί ενδιαφέρουν το λαό μας, τον πολίτη, τον καταθέτη, τον επιχειρηματία, τον εργαζόμενο αυτοί οι μηχανισμοί; Διότι αυτοί οι μηχανισμοί, όπως και ο μεγάλος μηχανισμός της επανακεφαλαιοποίησης των ελληνικών τραπεζών, αφορούν πρωτίστως τις καταθέσεις, την ασφάλεια του ελληνικού τραπεζικού συστήματος. 
Οι καταθέσεις είναι αυτές που τροφοδοτούν τις χορηγήσεις, την πιστωτική επέκταση, τα δάνεια που πρέπει να δίνουν οι τράπεζες, προκειμένου να κινείται η πραγματική οικονομία. Χωρίς καταθέσεις, δεν μπορούμε να έχουμε δάνεια. Χωρίς δάνεια, δεν μπορούμε να έχουμε κανένα μικρό ή μεγάλο επενδυτικό πρόγραμμα, δεν μπορούμε να έχουμε μία ζωντανή αναπτυσσόμενη οικονομία, δεν μπορούμε να καταπολεμήσουμε και να μειώσουμε την ανεργία, δεν μπορούμε να δώσουμε επιχειρηματικές ευκαιρίες σε νέους, σε γυναίκες, σε αγρότες, σε κάθε επιχειρηματικό τομέα. Ο οικονομικός κύκλος είναι τόσο απλός και τόσο προφανής. Και αδυνατώ να αντιληφθώ ποια πολιτική, κοινωνική, ιδεολογική ή συνδικαλιστική σκοπιμότητα εξυπηρετεί η άρνηση αποδοχής και κατανόησης του αυτονοήτου. 
Δεν θέλετε να βοηθήσουμε τις ελληνικές τράπεζες; Δεν θέλετε να διασφαλίσουμε όχι απλώς στο 100%, αλλά στο 200% τις καταθέσεις; Δεν θέλετε να στείλουμε στον Έλληνα πολίτη το μήνυμα ότι υπάρχει χρηματοοικονομική και χρηματοπιστωτική σταθερότητα και ασφάλεια στη χώρα; Δεν θέλετε να ενθαρρύνουμε την αναπτυξιακή λειτουργία της πραγματικής οικονομίας; Δεν θέλετε να πείσουμε τους συμπολίτες μας που απέσυραν τα τελευταία δυόμισι χρόνια, 70 δισεκατομμύρια καταθέσεων από τις ελληνικές τράπεζες, να επιστρέψουν τις καταθέσεις αυτές στις τράπεζες, ώστε οι ίδιοι να κερδίζουν τους τόκους και η εθνική οικονομία να κερδίζει τη μόχλευση των κεφαλαίων αυτών μέσα από την παροχή δανείων σε επιχειρήσεις, σε νοικοκυριά, σε καταναλωτές ακόμη;
Τι είναι αυτό που κάνει τα κόμματα της Αντιπολίτευσης να ανθίστανται στην προσπάθεια που κάνουμε να προστατεύσουμε και να ενισχύσουμε την εθνική οικονομία και τελικά κάθε επιχείρηση, κάθε εργαζόμενο, κάθε άνεργο; Γιατί συμβαίνει αυτό; Γιατί έχουμε φύγει από το πλαίσιο των αυτονόητων και λογικών παραδοχών και οι ίδιοι παρεμποδίζουμε όχι απλά και μόνο το να σταθεί η χώρα όρθια, αλλά να ξαναβρεί τη θέση που της ανήκει;
Σήμερα τα μεσάνυχτα, κυρίες και κύριοι Βουλευτές, ολοκληρώνεται –όπως είπα και προηγουμένως- μία ιστορικού χαρακτήρα διαδικασία, μία πρωτοφανούς μεγέθους και πολυπλοκότητας επιχείρηση δραστικής μείωσης του ελληνικού δημοσίου χρέους. Εάν όλα πάνε καλά, αύριο θα μπορούμε να ανακοινώσουμε ότι ο ελληνικός λαός, το έθνος, οι επόμενες γενιές, απαλλάσσονται από 105 δισεκατομμύρια χρέους, από πενήντα ποσοστιαίες μονάδες του ΑΕΠ. Για πρώτη φορά μετά από δεκαετίες, για πρώτη φορά στην ιστορία της χώρας ερχόμαστε ως Κοινοβούλιο, ως Κυβέρνηση, μαζί με τους θεσμικούς μας εταίρους και μειώνουμε το χρέος. Ιστορικά κάθε έτος, λόγω των δημοσιονομικών ελλειμμάτων, ακόμη και φέτος, αυξάνεται το χρέος και τώρα κάνουμε την αντίστροφη κίνηση και στην πραγματικότητα δίνουμε πίσω στη νέα γενιά, στις επόμενες γενιές αυτό που τους έχουμε πάρει με τον υπερβολικό δανεισμό.
Γιατί ο υπερβολικός δανεισμός, ο σωρευτικός υπερβολικός δανεισμός λόγω ελλειμμάτων και τελικά το διογκωμένο και ανεξέλεγκτο δημόσιο χρέος είναι μία μεγάλη ιστορική αδικία που κάνει η, κάθε φορά, παρούσα γενιά σε βάρος των επόμενων γενεών. Και ερχόμαστε αυτό και το αποκαθιστούμε και ελαφρύνουμε τη χώρα, της επιτρέπουμε να μπει σε μία νέα εποχή.
Θα μου πείτε όλα είναι εύκολα, όλα είναι αυτονόητα, όλα είναι απλά; Όχι, όλα είναι εξαιρετικά δύσκολα και μέχρι τελευταία στιγμή αγωνιζόμαστε να λύσουμε προβλήματα, να αντιμετωπίσουμε τους κερδοσκόπους της παγκόσμιας αγοράς, να προστατεύσουμε τη χώρα και να προστατευτούμε όλοι μαζί μέσα στην Ευρωζώνη, η οποία είναι έκθετη στις κερδοσκοπικές πιέσεις, γιατί ο πόλεμος είναι ασύμμετρος: Από τη μία μεριά έχεις κράτη, θεσμούς, διεθνείς οργανισμούς και από την άλλη μεριά έχεις τις λεγόμενες αγορές και όχι το θεσμικό και ρυθμισμένο τμήμα των αγορών, αλλά το αρρύθμιστο, αυτό που λειτουργεί επιθετικά, κερδοσκοπικά, που σπεκουλάρει.
Άρα δεν πρόκειται για 30 δισεκατομμύρια τα οποία είναι πραγματική εκταμίευση, αλλά μία νομοθετικού χαρακτήρα εγγύηση που δεν βαρύνει τον ελληνικό λαό από το χρέος.
Και σε ποιες τράπεζες τα δίνουμε αυτά; Στις τράπεζες τις οποίες μέσω της επανανακεφαλαιοποίησης θα περιέλθουν σχεδόν στο σύνολό τους στο χαρτοφυλάκιο του ελληνικού δημοσίου, το οποίο θα έχει το στρατηγικό έλεγχο, θα μπορεί να ελέγξει την εφαρμογή των σχεδίων ανασυγκρότησης και των σχεδίων ρευστότητας. Δεν θα μετατρέψει τις τράπεζες σε ΔΕΚΟ, δεν θα ασκεί την καθημερινή διοίκηση, δεν θα τις μετατρέψει σε δημόσιο τομέα, αλλά θα διαμορφώσει τις προϋποθέσεις, ώστε να πάρει πίσω το μεγαλύτερο μέρος των χρημάτων που θα επενδύσει σε αυτήν την επανακεφαλαιοποίηση, που είναι ταυτόχρονα μία επένδυση στο μέλλον και την προοπτική της ελληνικής οικονομίας, στην αλλαγή των δεδομένων της ελληνικής οικονομίας.
Πραγματικά, εκφράζω τη λύπη μου, γιατί για λόγους κομματικούς, συνδικαλιστικούς και με έλλειψη ιστορικής ευθύνης υπήρξαν διοικήσεις ασφαλιστικών ταμείων, που απεφάσισαν να μη μετέχουν στη διαδικασία αυτή. Δεν είναι δυνατόν ελληνικά ασφαλιστικά ταμεία, τα οποία έχουν ασφαλισμένους πολύ συγκεκριμένων κλάδων, οι οποίοι έχουν λάβει διαχρονικά κοινωνικές παροχές, ενισχύσεις, επιχορηγήσεις, να στέλνουν διεθνώς το μήνυμα ότι δεν μετέχουν στο PSI, όταν ασφαλιστικά ταμεία άλλων χωρών που έχουν στο χαρτοφυλάκιό τους ελληνικά ομόλογα, καλούνται να μετάσχουν και μετέχουν και όταν η Τράπεζα της Ελλάδος που διαχειρίζεται το κοινό κεφάλαιο των ασφαλιστικών ταμείων, μετέχει.
Τι θα συμβεί αν η χώρα καταρρεύσει, που ευτυχώς δεν θα καταρρεύσει εις πείσμα των κερδοσκόπων και εις πείσμα όλων αυτών που ανεύθυνα επενδύουν πολιτικά στην κατάρρευση και χρεοκοπία της χώρας; Ποια θα ήταν η αξία των ομολόγων αυτών; Τι θα είχαν στο χαρτοφυλάκιό τους τα ασφαλιστικά ταμεία; Τι θα έλεγαν στους ασφαλισμένους;
Είπα και χθες και επαναλαμβάνω και σήμερα: Κατά ποια ηθική λογική η πολιτεία πρέπει να ενισχύσει εξίσου τα ταμεία που μετέχουν στο PSI, τα μεγάλα, το ΙΚΑ, τον ΟΓΑ και ορισμένα άλλα ταμεία, όπως αυτά των δημοσιογράφων ή τα επικουρικά των δημοσίων υπαλλήλων, τα οποία αρνήθηκαν να ενταχθούν, ενώ με ευχέρεια ορισμένα ταμεία είχαν επιλέξει τα δομημένα ομόλογα το 2008, συμπτωματικώς τα ίδια ταμεία; Είναι καλές οι επιχορηγήσεις του κρατικού προϋπολογισμού. 
Δεν αντιλαμβάνονται επίσης οι συνάδελφοι της Αντιπολίτευσης, ότι οι τράπεζες δεν εντάσσονται στη γενική Κυβέρνηση, ενώ τα ταμεία είναι φορείς της και οι οικονομικές σχέσεις, οι δοσοληψίες μεταξύ δημοσίου και ασφαλιστικών ταμείων, ακόμη και των επικουρικών ασφαλιστικών ταμείων είναι δοσοληψίες της γενικής Κυβέρνησης, που επηρεάζουν το έλλειμμά της και άρα τη δημοσιονομική στόχευση της χώρας; 
Επίσης είδα να επανέρχεται η συζήτηση για τα φυσικά πρόσωπα, τους ομολογιούχους. Έχω πει κατ’ επανάληψη ότι υπάρχει ένα πλαίσιο παγκόσμιο αυτήν τη στιγμή. Δεν μπορούμε να κάνουμε διαφοροποίηση μεταξύ Ελλήνων και ξένων αυτήν τη στιγμή, διότι πρέπει να έχουμε ίση μεταχείριση και να ολοκληρωθεί η διαδικασία σύμφωνα με την προσφορά και τους διεθνείς κανόνες, γιατί μετέχουν και ομόλογα ξένου δικαίου τα οποία έχει εκδώσει η χώρα μας στο παρελθόν.
Από την άλλη, έχω πει ότι είναι προφανές πως κάποιος που καταθέτει σε μία τράπεζα, δεν μπορεί να έχει ευνοϊκότερη μεταχείριση από κάποιον που έχει μετάσχει στην κάλυψη των αναγκών του δημοσίου και έχει αποκτήσει ομόλογο, ιδίως όταν το έχει πάρει από την πρωτογενή αγορά ή το έχει πάρει εντίμως από τη δευτερογενή αγορά και ξέρουμε την τιμή κτήσης και ιδίως, όταν κινείται σε χαμηλά επίπεδα, όπως είναι τα επίπεδα των προστατευομένων καταθέσεων, αλλά ακόμη και σε λίγο ψηλότερα. 
Θα βρούμε –είπα- τρόπο, αλλά πρέπει να ολοκληρωθεί αυτήν τη στιγμή το PSI.
Η παρατήρηση του κ. Ροντούλη για τη φορολογική μεταχείριση και το συμψηφισμό μέσω φορολογικής μεταχείρισης, είναι μία ιδέα την οποία έχουμε αναλύσει, την έχουμε συζητήσει, την έχουμε διαπραγματευθεί. Θα το κάνουμε αυτό, θα καλύψουμε όλες τις ηθικές μας υποχρεώσεις, αλλά νομικά πρέπει να ολοκληρωθεί η διαδικασία του PSI. Και δεν πρέπει να επιμένετε, γιατί αυτές τις μέρες ιδίως, η ανακύκλωση της συζήτησης αυτής δεν βοηθάει σε τίποτα, πραγματικά σε τίποτα.
Τι πιστεύετε, κύριοι συνάδελφοι, αλήθεια; Ότι χρειάζομαι κι εγώ προσωπικά και η Κυβέρνηση συνολικά τη δική σας πίεση ή τη δική σας υπενθύμιση; Γιατί αναγνωρίζετε στον εαυτό σας μεγαλύτερη ευαισθησία σε σχέση με τους δανειολήπτες, σε σχέση με τα νοικοκυριά που είναι σε δύσκολη θέση, σε σχέση με τους ομολογιούχους που είναι φυσικά πρόσωπα; Ειλικρινά εάν πιστεύετε ότι δεν ενδιαφέρομαι εγώ ως Υπουργός Οικονομικών περισσότερο από εσάς, σας διαβεβαιώνω ότι ενδιαφέρομαι όσο κι εσείς και, επειδή ασκώ αυτήν την πολύ δύσκολη και λεπτή αρμοδιότητα, έχω πλήρη συνείδηση της ευθύνης και πλήρη συνείδηση της κατάστασης.
Κάνουμε ό,τι πρέπει για τα φυσικά πρόσωπα, κάνουμε ό,τι πρέπει για τα ασφαλιστικά ταμεία και τους ασφαλισμένους, ό,τι πρέπει για τις καταθέσεις και την ευστάθεια του ελληνικού τραπεζικού συστήματος και ό,τι πρέπει γι’ αυτούς που αδυνατούν να εξυπηρετήσουν τα δάνειά τους. Έχω πει πολλές φορές ότι εκεί που μπορούσαμε να λύσουμε νομοθετικά το θέμα, δηλαδή στις δόσεις των δανείων των δημοσίων υπαλλήλων στο Ταμείο Παρακαταθηκών και Δανείων, παρενέβημεν νομοθετικά και το λύσαμε. Περιορίσαμε την παρακράτηση στα 3/10 αντί των 6/10 του μισθού.
Εκεί που δεν μπορούμε να παρέμβουμε, που είναι του ιδιωτικού χαρακτήρα δάνεια από τράπεζες σε δανειολήπτες, δεν παρεμβαίνουμε νομοθετικά, αλλά παρεμβαίνουμε πολιτικά. Κι έχουμε καθημερινή συζήτηση και επικοινωνία με την Ένωση Ελληνικών Τραπεζών και τις τράπεζες, προκειμένου να διευθετούνται και να διακανονίζονται όλα τα δάνεια, ώστε κανείς δανειολήπτης που ζητά διακανονισμό, διευκόλυνση, να μην παίρνει αρνητική απάντηση. Κι έχουν διακανονιστεί περίπου ένα εκατομμύριο δάνεια και θα διακανονίζονται διαρκώς. Αλλά η επιβεβλημένη από το νόμο ρύθμιση, ενώ δεν προσφέρει τίποτα στο δανειολήπτη, παρά μόνο ένα πολιτικό επιχείρημα σε όποιον το λέει για καθαρά πολιτική και επικοινωνιακή χρήση, δημιουργεί τεράστιο πρόβλημα με την αξιολόγηση και την ποιότητα των χαρτοφυλακίων των τραπεζών. 
Ποιος θα πληρώσει τη μείωση της αξίας και της ποιότητας του χαρτοφυλακίου των τραπεζών; Ο Έλληνας πολίτης μέσα από την επανακεφαλαιοποίηση. Μα δεν πρέπει να μπαίνουμε σε αυτόν τον φαύλο κύκλο, τον οποίο πρέπει να σπάσουμε. Και μπορούμε να τον σπάσουμε μέσα από τις διαδικασίες που έχουμε θεσπίσει και τις οποίες ακολουθούμε. 
Άρα έχουμε στο μυαλό μας και μεριμνούμε με πολλούς και διάφορους τρόπους, πολλούς από τους οποίους δεν μπορούμε για λόγους που καταλαβαίνετε, να τους ανακοινώνουμε δημόσια και για το διακανονισμό των δανείων και για τους ομολογιούχους, που είναι φυσικά πρόσωπα και βέβαια για τη λειτουργία των ασφαλιστικών ταμείων. 
Επειδή ακούω διάφορες ιδέες, θέλω να σας πω τι είπα στα ασφαλιστικά ταμεία. 
Γιατί αποκλείετε να μετέχετε εσείς στην αξιοποίηση των νέων δυνατοτήτων που έχει η Ελλάδα, για παράδειγμα από τον ορυκτό της πλούτο; Γιατί δεν μας αφήνετε να κάνουμε αυτό που πρέπει να κάνουμε τη στιγμή που πρέπει να το κάνουμε; 
Ρωτάει ο κ. Λαφαζάνης «ισχύουν οι δεσμεύσεις σας ή είναι έπεα πτερόεντα;». 
Κύριε Λαφαζάνη, αυτή είναι μία ερώτηση για εσάς. Κι εσείς και ο Πρόεδρος της Κοινοβουλευτικής Ομάδας του ΣΥΡΙΖΑ, ο κ. Τσίπρας και το ΚΚΕ και ο κ. Κουβέλης της Δημοκρατικής Αριστεράς, λίγο – πολύ προσεγγίζετε και φλερτάρετε μια άλλη αντίληψη, ίσως μία άλλη πρόταση εξουσίας, για να οδηγηθεί η χώρα, δεν ξέρω κι εγώ πού. Εκτός Ευρώπης; Εκτός ευρώ; Εντός ευρώ, αλλά μόνο με τα καλά χωρίς δεσμεύσεις; Με ποιον συνομιλητή; Με ποιον εταίρο; Με ποιο δάνειο; Με ποιο πρόγραμμα; Με ποια σιγουριά; Με ποια ασφάλεια; Σε ποιον άγνωστο κι επικίνδυνο δρόμο;
Αλλά ας πούμε ότι μετέχετε στην επόμενη κυβέρνηση εσείς. Γιατί αν μετέχουμε εμείς, φυσικά θα τιμήσουμε τα λόγια μας. Εσείς δεν θα το τιμήσετε αυτό, σε σχέση με τους ομολογιούχους που είναι φυσικά πρόσωπα; Θα τους διαψεύσετε; 
Για να αναλάβετε κι εσείς μία ευθύνη κυβερνητικού χαρακτήρα. Για να δούμε πόσο δύσκολο είναι να αναλαμβάνουμε προγραμματικές δεσμεύσεις τις οποίες μπορεί να κληθούμε να εφαρμόσουμε. 
Θα μου πείτε –και θα δεχθώ το επιχείρημά σας- ότι ο ελληνικός λαός είναι υπεύθυνος, ευφυής, διορατικός, ώριμος και ξέρει να διαλέγει ασφάλεια, σταθερότητα και ισχυρή πολιτική διεύθυνση και δεν θα σας φέρει σε τόσο δύσκολη θέση. Αλλά, για σκεφθείτε τι λέμε. 
(Χειροκροτήματα από την πτέρυγα του ΠΑΣΟΚ)
 ΠΡΟΕΔΡEΥΩΝ (Ευάγγελος Αργύρης): Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθεί από τα έδρανα των δημοσίων λειτουργών, η διακομματική κοινοβουλευτική αντιπροσωπεία του ιταλικού Κοινοβουλίου. Επικεφαλής είναι ο κ. Ρόκο Μπουτιλιόνε, Αντιπρόεδρος της ιταλικής Βουλής .
Η Βουλή τούς καλωσορίζει. 
(Χειροκροτήματα απ’ όλες τις πτέρυγες της Βουλής)
Η επίσκεψη αφορά στην παροχή υποστήριξης στη χώρα μας. 
Επίσης έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, τριάντα οκτώ  μαθητές και μαθήτριες και τρεις εκπαιδευτικοί από το Πειραματικό Γυμνάσιο Πανεπιστημίου Πάτρας.
Η Βουλή τούς καλωσορίζει.
(Χειροκροτήματα απ’ όλες τις πτέρυγες της Βουλής)
Το λόγο έχει ο Αντιπρόεδρος της Κυβέρνησης και Υπουργός Οικονομικών, κ. Ευάγγελος Βενιζέλος.</Speech>
<Speech><Parlmember>ΕΥΑΓΓΕΛΟΣ ΒΕΝΙΖΕΛΟΣ</Parlmember> (Αντιπρόεδρος της Κυβέρνησης και Υπουργός Οικονομικών): Κύριε Πρόεδρε, ήθελα να τιμήσω κι εγώ, εκ μέρους της Κυβέρνησης, την παριστάμενη στα έδρανα των δημοσίων λειτουργών, διακομματική κοινοβουλευτική αντιπροσωπεία της ιταλικής Βουλής, με την οποία συναντήθηκα πριν από λίγο και είχαμε την ευκαιρία να ανταλλάξουμε πολύ ενδιαφέρουσες και κρίσιμες απόψεις.
 Το νόημα της σημερινής επίσκεψης –και σήμερα η ημέρα είναι ιδιαίτερη, γιατί ολοκληρώνεται η διαδικασία του PSI- είναι πως το ιταλικό Κοινοβούλιο μάς στέλνει ένα μήνυμα φιλίας, συμπαράστασης, αλληλεγγύης. Κατά την εκτίμηση του ιταλικού Κοινοβουλίου, η Ευρώπη πρέπει να είναι πάντα μία Ευρώπη των αξιών, μία Ευρώπη δημοκρατική, μία Ευρώπη κοινωνικά ευαίσθητη, μία Ευρώπη που αντιλαμβάνεται ότι διαχειρίζεται τύχες ανθρώπων και όχι απλά και μόνο ένα χρηματοοικονομικό και χρηματοπιστωτικό μηχανισμό.
Πραγματικά, ήταν μία άλλη αντίληψη για τα πράγματα, μία άλλη προσέγγιση της ευρωπαϊκής πολιτικής πραγματικότητας αυτή που κάναμε με τους συναδέλφους του ιταλικού Κοινοβουλίου. Και θα ήθελα και από εδώ, εκ μέρους της Κυβέρνησης –και θέλω να ελπίζω κι εκ μέρους όλων των πτερύγων της Βουλής των Ελλήνων- να τους ευχαριστήσω για την εξαιρετική πρωτοβουλία που ανέλαβαν να έρθουν σήμερα στην Ελλάδα.
(Χειροκροτήματα)
ΠΡΟΕΔΡEΥΩΝ (Ευάγγελος Αργύρης): Κυρίες και κύριοι συνάδελφοι, να ξεκαθαρίσουμε λίγο τη διαδικασία. Προηγουμένως έδωσα τη δυνατότητα στα κόμματα να τοποθετηθούν όσον αφορά την τροπολογία, γιατί ηγέρθη αντίρρηση από τον κ. Λαφαζάνη και από τα άλλα κόμματα.</Speech> 
<Speech><Parlmember>ΑΣΤΕΡΙΟΣ ΡΟΝΤΟΥΛΗΣ</Parlmember>: Από εμάς δεν υπήρξε. 
ΠΡΟΕΔΡEΥΩΝ (Ευάγγελος Αργύρης): Υπήρξε αντίρρηση από τον κ. Λαφαζάνη και από τον κ. Μωραΐτη.
Οι αποδεχόμενοι τη συζήτηση της τροπολογίας παρακαλώ να εγερθούν.
(Εγείρονται οι αποδεχόμενοι τη συζήτηση)
Προφανώς ηγέρθησαν οι περισσότεροι. 
Συνεπώς η τροπολογία θα συζητηθεί …</Speech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Τι είναι αυτά; Παραβιάζετε τον Κανονισμό. 
ΠΡΟΕΔΡEΥΩΝ (Ευάγγελος Αργύρης): Παρακαλώ, κύριε Λαφαζάνη. Δεν έχετε το λόγο. Μην βιάζεστε να λέτε πράγματα τα οποία δεν ισχύουν. Εγείρατε αντίρρηση αν πρέπει να συζητηθεί η τροπολογία και κάναμε χρήση του σχετικού άρθρου, για να πείτε γιατί είστε κατά της τροπολογίας. Στο διαδικαστικό είμαστε. Εφαρμόζουμε τον Κανονισμό. 
Θα συζητηθεί η τροπολογία. Κατά τη συζήτηση των άρθρων και των τροπολογιών και οι εισηγητές και οι ομιλητές θα αναφερθούν στο περιεχόμενό της.</Speech> 
<Speech><Parlmember>ΝΙΚΟΛΑΟΣ ΜΩΡΑΪΤΗΣ</Parlmember>: Κύριε Πρόεδρε, το λόγο.
ΠΡΟΕΔΡEΥΩΝ (Ευάγγελος Αργύρης): Κύριε Μωραΐτη, ο Κοινοβουλευτικός σας Εκπρόσωπος δικαιούται να πάρει το λόγο.
Το λόγο έχει ο κ. Αστέριος Ροντούλης.</Speech>
<Speech><Parlmember>ΑΣΤΕΡΙΟΣ ΡΟΝΤΟΥΛΗΣ</Parlmember>: Παρακολούθησα με μεγάλη προσοχή την τοποθέτηση του αξιότιμου Αντιπροέδρου της Κυβέρνησης. 
Κύριε Αντιπρόεδρε, για να ξεκαθαρίσουμε τα πράγματα, εμείς δεν διεκδικούμε κανένα μονοπώλιο ευαισθησίας ούτε πατριωτικής ευαισθησίας ούτε κοινωνικής ευαισθησίας, όπως κανένας δεν πρέπει να διεκδικεί τέτοιου είδους μονοπώλια. Θα μας αναγνωρίσετε όμως από την πλευρά σας, ότι σε όσα ειπώθηκαν από τη δική μας πλευρά, δεν έχουμε καμμία μικροκομματική πολιτική, συνδικαλιστική ή οποιαδήποτε άλλη σκοπιμότητα. Η δική μας σκοπιμότητα είναι μία: η διασφάλιση της αξιοπιστίας του ελληνικού κράτους και μόνο έναντι ανθρώπων, φυσικών προσώπων, Ελλήνων ή ξένων καταθετών, που εμπιστεύθηκαν τις υποσχέσεις, τις εγγυήσεις του ελληνικού δημοσίου επί των ομολόγων του και μόνο. 
Πριν από λίγο εσείς ο ίδιος, κύριε Υπουργέ, απευθύνατε για πολλοστή φορά έκκληση σε φυσικά πρόσωπα να φέρουν τα χρήματά τους στην Ελλάδα. Καλά κάνατε. Αλλά και το ελληνικό κράτος από την πλευρά του πρέπει να στηρίξει αυτή την αξιοπιστία του. Πώς; Χωρίς να απομειώσει την αξία των ομολόγων των φυσικών προσώπων. Σας έχουμε καταθέσει και εναλλακτική πρόταση.</Speech>
<Speech><Parlmember>ΕΥΑΓΓΕΛΟΣ ΒΕΝΙΖΕΛΟΣ</Parlmember> (Αντιπρόεδρος της Κυβέρνησης και Υπουργός Οικονομικών): Την έχω κρατήσει.</Speech>
<Speech><Parlmember>ΑΣΤΕΡΙΟΣ ΡΟΝΤΟΥΛΗΣ</Parlmember>: Είπατε, θα τη σκεφτούμε, θα την αξιολογήσουμε κ.λπ.. Ναι, αλλά αυτήν τη στιγμή εμείς ακόμη πρέπει να πούμε ένα ναι ή όχι στην τροπολογία σας. Θέλουμε να συνδράμουμε, θέλουμε να βοηθήσουμε. Αλλά κι εσείς από την πλευρά σας, αν γίνετε σαφέστερος, θα μας δώσετε το έναυσμα. Και μπορείτε. 
Ο λεξικολογικός σας πλούτος δεν αμφισβητείται, κύριε Αντιπρόεδρε. Μπορείτε να δώσετε μία ελπίδα τουλάχιστον. Καταθέσαμε και συγκεκριμένη εναλλακτική πρόταση. 
(Στο σημείο αυτό την Προεδρική Έδρα καταλαμβάνει η Β΄ Αντιπρόεδρος της Βουλής κ. ΡΟΔΟΥΛΑ ΖΗΣΗ )
Έρχομαι όμως και σε κάτι άλλο, που επίσης θα μας επιτρέψει να ψηφίσουμε την τροπολογία. Μπορεί ο κ. Βενιζέλος σήμερα μέσα στη Βουλή να βγει και να πει για τα ασφαλιστικά ταμεία: «Μην ανησυχείτε. Δέσμευση της ελληνικής Κυβέρνησης είναι οι πόροι από την εκμετάλλευση του ορυκτού πλούτου της χώρας, να μπουν σ’ έναν εθνικό κουμπαρά, για τη διασφάλιση των πόρων των ασφαλιστικών ταμείων». Να το πείτε ξεκάθαρα: Εθνικός κουμπαράς για τα ασφαλιστικά ταμεία κι ότι αυτά τα χρήματα, οι πόροι αυτοί δεν θα οδηγηθούν στον ειδικό κλειστό λογαριασμό, από τον οποίο κατά προτεραιότητα, θα πληρώνονται οι δανειστές της χώρας. 
Τέλος, κυρία Πρόεδρε, ο κύριος Αντιπρόεδρος αναφέρθηκε σε διακανονισμούς ιδιωτών και τραπεζικών πιστωτικών ιδρυμάτων. Ξέρετε ποιος  είναι ο διακανονισμός αυτός, κύριε Αντιπρόεδρε; Είναι ο εξής ένας: επιμήκυνση του χρόνου  αποπληρωμής με αύξηση του επιτοκίου. Αυτή είναι η μεγάλη ελάφρυνση; 
Εμείς ζητάμε ξεκάθαρα κούρεμα στο κεφάλαιο του χρέους κατά 30% τουλάχιστον, για στεγαστικά, επιχειρηματικά ή καταναλωτικά δάνεια. 
Ευχαριστώ, κυρία Πρόεδρε.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Ροδούλα Ζήση</Parlmember>): Ευχαριστούμε τον κ. Ροντούλη.
Κύριε Λαφαζάνη, έχει ολοκληρωθεί η διαδικασία. Ζητήσατε το λόγο για ένα λεπτό. Έχει όμως ολοκληρωθεί το θέμα. Συνεχίζουμε τη συζήτηση εκ του περισσού.</ChairmanSpeech> 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Ποια διαδικασία έχει ολοκληρωθεί, κυρία Πρόεδρε;</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Ροδούλα Ζήση</Parlmember>): Η απόφαση ελήφθη, κύριε Λαφαζάνη. Απλώς –γι’ αυτό έδωσα και στον κ. Ροντούλη αυτόν το λίγο χρόνο, γιατί επί της ουσίας…</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Μα τι λέτε, κυρία Πρόεδρε; Ο κύριος Αντιπρόεδρος μίλησε δεκαεννέα λεπτά. Καλώς έκανε και μίλησε. Αλλά να μη μιλήσουμε κι εμείς;</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Ροδούλα Ζήση</Parlmember>):  Κύριε Λαφαζάνη, έχετε το λόγο ως Κοινοβουλευτικός Εκπρόσωπος.
Σας δίνω λοιπόν το λόγο για δύο λεπτά και παρακαλώ να ολοκληρώσετε, για να συνεχιστεί η συζήτηση συνολικά, με την τροπολογία που κατατέθηκε, όπως αποφάσισε το Σώμα ότι θα συζητηθεί.</ChairmanSpeech> 
<Speech><Parlmember>ΕΥΑΓΓΕΛΟΣ ΒΕΝΙΖΕΛΟΣ</Parlmember> (Αντιπρόεδρος της Κυβέρνησης και Υπουργός Οικονομικών): Αν είναι έτσι, κυρία Πρόεδρε, ας μιλήσει ο κ. Λαφαζάνης, να κηρύξετε περαιωμένη τη συζήτηση και να την ψηφίσουμε.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Ροδούλα Ζήση</Parlmember>):  Δεν μπορούμε να το κάνουμε, κύριε Αντιπρόεδρε. 
(Θόρυβος, διαμαρτυρίες από την πτέρυγα του Κ.Κ.Ε.)</ChairmanSpeech>
<Speech><Parlmember>ΔΙΑΜΑΝΤΩ ΜΑΝΩΛΑΚΟΥ</Parlmember>: Τη φέρνετε όπως την φέρνετε, θέλετε τώρα να επιβάλετε και τις διαδικασίες; Τι πράγματα είναι αυτά;</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Ροδούλα Ζήση</Parlmember>): Σας παρακαλώ, κύριοι συνάδελφοι! Εμείς είμαστε θεματοφύλακες του Κανονισμού. Δεν είναι χώρος εντυπώσεων εδώ. Σας παρακαλώ πάρα πολύ! Τηρήθηκε ο Κανονισμός κατά γράμμα. 
Ορίστε, κύριε Λαφαζάνη ,έχετε το λόγο.</ChairmanSpeech> 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Κυρία Πρόεδρε, εγώ δεν θέτω προσωπικά ζητήματα, αλλά δικαιούμαι να απευθυνθώ στο Προεδρείο. Εσείς είστε αυτήν την ώρα στο Προεδρείο, εσείς θα εισπράξετε το λόγο και τη διαμαρτυρία μου. Τι λέω λοιπόν; Λέω ότι δεν είναι δυνατόν, κύριοι συνάδελφοι, να εγείρεστε για να παραβιαστεί ο Κανονισμός. Δεν μπορεί να γίνεται αυτό το πράγμα.  Δηλαδή όποτε θέλετε να παραβιάσετε τον Κανονισμό θα λέτε «ηγέρθησαν οι περισσότεροι» και θα παραβιάζεται; 
Εσείς, κύριε Αντιπρόεδρε, είστε συνταγματολόγος. Δεν μπορείτε να λέτε ότι ο σκοπός αγιάζει τα μέσα κι επειδή ο σκοπός είναι θεάρεστος, κατ’ εσάς βεβαίως, τότε δεν υπάρχουν διαδικασίες, δεν υπάρχουν θεσμοί! Διότι έτσι δεν υπάρχει δημοκρατία από εκεί και πέρα. Δημοκρατία χωρίς θεσμικές διαδικασίες, χωρίς κανόνες, δεν μπορεί να υφίσταται. Δεν είναι ένα καθεστώς που λέει ποιο είναι το σωστό κι ο εκάστοτε κυβερνών αποφασίζει το σωστό και αγνοεί οποιουσδήποτε θεσμούς, για να το προωθήσει. Αυτό γίνεται σ’ αυτήν την Αίθουσα και είναι υπεύθυνο και υπόλογο το Προεδρείο για την χονδροειδή παραβίαση του Κανονισμού. Εμείς δεν αναγνωρίζουμε την ψήφιση τροπολογιών που γίνεται με αυτές τις διαδικασίες. Είναι διαδικασίες μη σύννομες τουλάχιστον, για να μην πω παράνομες.
Έρχομαι τώρα επί της ουσίας. Κύριε Αντιπρόεδρε, επικαλείστε την κατάρρευση της χώρας. Δεν το βλέπετε ότι ήδη η χώρα καταρρέει; Η χώρα καταρρέει αυτήν τη στιγμή και η πολιτική σας οδηγεί τη χώρα πολύ σύντομα στην άβυσσο, εκεί όπου πλέον δεν υπάρχει άλλο για να πάει βαθύτερα στον πάτο. Αυτή είναι η ουσία της πολιτικής και των επιλογών σας. Μας κατηγορείτε λοιπόν εμάς ότι θέλουμε την κατάρρευση της χώρας; Τι κάνετε επί δύο χρόνια; Τι κάνει αυτή η Κυβέρνηση; Τι κάνει η συγκυβέρνηση ΠΑΣΟΚ - Νέας Δημοκρατίας αυτήν τη στιγμή; Είδατε την ύφεση του 2011; Είναι μείον 7%. Πολύ φοβούμαι ότι προς τα εκεί οδεύουμε και το 2012. Για ποια κατάρρευση ομιλείτε; Τι άλλο χειρότερο μπορούσε να συμβεί σε ειρηνική περίοδο σε μία χώρα, όπως είναι η Ελλάδα; Πείτε μου ποιο είναι το χειρότερο. Η άτακτη πτώχευση που λέτε; Μα κι αυτή οσονούπω έρχεται, με την πολιτική σας βεβαίως, διότι η πολιτική αυτή εκεί οδηγεί τα πράγματα και τα οδηγεί, δυστυχώς, με μαθηματική ακρίβεια.
Επομένως δεν μπορεί να μας τρομοκρατείτε ότι επειδή έχουμε αντίρρηση, ισχυρότατη διαφωνία, οδηγούμε τη χώρα σε κατάρρευση, διότι η χώρα έχει και εναλλακτικό δρόμο, έχει και εναλλακτική πολιτική. Μονόδρομοι δεν υπάρχουν σ’ αυτόν τον πλανήτη. Οι μονόδρομοι κάποτε υπήρξαν και οδήγησαν σε παγκόσμια κρίση. Υπάρχουν και εναλλακτικές πολιτικές και εναλλακτικοί δρόμοι. Πολιτική βούληση χρειάζεται για να ακολουθηθούν και βεβαίως άλλες προτεραιότητες, άλλες αρχές κι άλλες κατευθύνσεις, τις οποίες δεν τις έχετε. Τις τράπεζες έπρεπε να τις εθνικοποιήσετε και να τις κοινωνικοποιήσετε, προκειμένου να ασκήσετε μια διαφορετική χρηματοπιστωτική πολιτική για τη χώρα. Δεν είναι δυνατόν να χρηματοδοτείτε, να ανακεφαλαιώνετε και να δίνετε αφειδώς εγγυήσεις, ακόμη και ρευστό χρήμα στις τράπεζες και τη διαχείριση των τραπεζών να την έχουν οι τραπεζίτες, οι ιδιώτες, με τα ίδια κριτήρια που την είχαν μέχρι τώρα. Αυτό είναι απαράδεκτο και αδύνατο.
(Στο σημείο αυτό κτυπάει επανειλημμένα το κουδούνι λήξεως του χρόνου ομιλίας του κυρίου Βουλευτή)</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Ροδούλα Ζήση</Parlmember>):  Ολοκληρώστε, σας παρακαλώ, κύριε Λαφαζάνη.</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Επομένως και για τις τράπεζες υπάρχει εναλλακτική πολιτική, την οποία αγνοείτε και τη θεωρείτε απαρχαιωμένη. Τη θεωρείτε πολιτική περασμένων, υποτίθεται, εποχών. Κάνετε όμως ένα πολύ μεγάλο λάθος, διότι δονείται ο πλανήτης αυτήν τη στιγμή σε κρισιακές καταστάσεις, εξαιτίας των ιδιωτών τραπεζιτών και εξαιτίας της απληστίας του χρηματοπιστωτικού συστήματος στο πλαίσιο του καπιταλισμού. 
Υπάρχει εναλλακτικός δρόμος. Υπάρχει εναλλακτική πολιτική, υπάρχει εναλλακτική προοπτική. Εγώ δεν λέω ότι είναι ευχάριστος. Δεν λέω ότι είναι ανθόσπαρτος. Δεν λέω ότι υπάρχουν ατραποί τώρα που μπορείς να υπεκφύγεις των προβλημάτων, χωρίς να υποστείς δυσκολίες. Αυτά δεν γίνονται εδώ που έχει φθάσει η χώρα κι όχι εξαιτίας της Αριστεράς αλλά εξαιτίας αυτών που κυβέρνησαν. Βεβαίως τα πράγματα είναι δύσκολα. Όμως ο εναλλακτικός δρόμος έχει και προοπτική, ενώ ο δικός σας δεν οδηγεί πουθενά. Οδηγεί κάθε χρόνο τα πράγματα από το κακό στο χειρότερο. 
Επομένως η τροπολογία αυτή που φέρνετε, δεν είναι μια τροπολογία η οποία υποβοηθά το δημόσιο συμφέρον. Δεν υποβοηθά την προοπτική της χώρας και πολύ περισσότερο δεν θεωρούμε ότι έχει καμμία σκοπιμότητα το να επικαλείστε την κρατική συμμετοχή για τα ασφαλιστικά ταμεία, προκειμένου να λεηλατούνται τα αποθεματικά τους.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Ροδούλα Ζήση</Parlmember>): Ολοκληρώστε όμως, σας παρακαλώ, κύριε Λαφαζάνη.</ChairmanSpeech> 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Το κράτος συμμετέχει παντού στην κοινωνική ασφάλιση. Δεν είναι ιδιαιτερότητα της Ελλάδας αυτή. Και μάλιστα εμείς έχουμε προτείνει θεσμική συμμετοχή του κράτους, με αναλογία ποσοστών, στην κοινωνική ασφάλιση. Επομένως δεν μπορεί να επικαλείστε αυτό για να λεηλατείτε τα ασφαλιστικά ταμεία. Τα ασφαλιστικά ταμεία δεν τυχαίνουν καν της μεταχείρισης που τυχαίνουν οι τράπεζες. Κι είναι πολύ μεγάλο το πρόβλημα.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Ροδούλα Ζήση</Parlmember>): Έχει τελειώσει ήδη ο χρόνος σας, κύριε Λαφαζάνη.</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Ολοκληρώνω με μία κουβέντα, κυρία Πρόεδρε. 
Όσον αφορά τις ευαισθησίες, εδώ δεν κάνουμε ανταγωνισμό ευαισθησιών. Δεν αμφισβητεί ο ένας την ευαισθησία του άλλου ούτε βάζουμε ευαισθησιόμετρα.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Ροδούλα Ζήση</Parlmember>): Ειπώθηκαν αυτά. Κάνετε  επαναλήψεις τώρα, κύριε Λαφαζάνη. Σας παρακαλώ!</ChairmanSpeech> 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Εδώ μιλάμε επί πολιτικών πρακτικών, επί πολιτικών επιλογών και των συνεπειών που μπορεί να συνεπιφέρουν. Επ’ αυτών ασκούμε την κριτική, επ’ αυτών ασκούμε τον αντίλογο και έχουμε κι εναλλακτική πρόταση. 
Ευχαριστώ.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Ροδούλα Ζήση</Parlmember>):  Ευχαριστούμε πολύ τον κ. Λαφαζάνη. 
Το λόγο έχει ο εισηγητής της Νέας Δημοκρατίας, κ. Κασαπίδης.</ChairmanSpeech> 
<Speech><Parlmember>ΔΙΑΜΑΝΤΩ ΜΑΝΩΛΑΚΟΥ</Parlmember>: Έχω ζητήσει το λόγο ως Κοινοβουλευτικός Εκπρόσωπος του ΚΚΕ.</Speech>
<Speech><Parlmember>ΝΙΚΟΛΑΟΣ ΜΩΡΑΪΤΗΣ</Parlmember>: Κι εγώ έχω ζητήσει το λόγο, κυρία Πρόεδρε.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Ροδούλα Ζήση</Parlmember>): Παρακαλώ, κύριοι συνάδελφοι, ηρεμήστε. 
Η διαδικασία επί της τροπολογίας ολοκληρώθηκε την ώρα που ηγέρθησαν οι συνάδελφοι κι ο μόλις απελθών Προεδρεύων αναφέρθηκε στο ότι ηγέρθησαν οι περισσότεροι. Καταγράφηκε αυτό και έτσι η τροπολογία με γενικό αριθμό 801 και ειδικό 26 θα συζητηθεί μαζί με τα άρθρα του νομοσχεδίου του Υπουργείου Αγροτικής Ανάπτυξης και Τροφίμων. Είναι σαφές, είναι σύμφωνο με τον Κανονισμό και αυτή η διαδικασία τώρα είναι εκ του περισσού.</ChairmanSpeech> 
<Speech><Parlmember>ΝΙΚΟΛΑΟΣ ΜΩΡΑΪΤΗΣ</Parlmember>: Δώσατε το λόγο σε όλα τα κόμματα.</Speech> 
<Speech><Parlmember>ΔΙΑΜΑΝΤΩ ΜΑΝΩΛΑΚΟΥ</Parlmember>: Κυρία Πρόεδρε, παρακαλώ το λόγο.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Ροδούλα Ζήση</Parlmember>): Ορίστε, κυρία Μανωλάκου, έχετε το λόγο για ένα λεπτό.</ChairmanSpeech>
<Speech><Parlmember>ΔΙΑΜΑΝΤΩ ΜΑΝΩΛΑΚΟΥ</Parlmember>: Κυρία Πρόεδρε, είστε άδικη με την έννοια ότι βεβαίως ανεγέρθηκαν οι συνάδελφοι, αλλά δώσατε εν συνεχεία το λόγο στον Κοινοβουλευτικό Εκπρόσωπο του ΣΥΡΙΖΑ. Τον ζητήσαμε κι εμείς κι έχουμε κάθε δικαίωμα να μιλήσουμε.  Και μ’ αυτήν την έννοια ζητώ το λόγο.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Ροδούλα Ζήση</Parlmember>): Κυρία Μανωλάκου, θα λάβετε το λόγο για τρία λεπτά. Θα κρατήσετε το χρόνο στα τρία λεπτά, για αποκατάσταση του δικού σας δικαίου και όχι για τήρηση του Κανονισμού.
Πρέπει να ξέρουν όλοι εδώ ότι δεν παίρνει το λόγο κάθε Κοινοβουλευτικός Εκπρόσωπος, όταν έχει τελειώσει μια διαδικασία. Και νομίζω ότι πρώτα από όλα πρέπει να το ξέρουν οι Βουλευτές.</ChairmanSpeech> 
<Speech><Parlmember>ΔΙΑΜΑΝΤΩ ΜΑΝΩΛΑΚΟΥ</Parlmember>: Ίσα μέτρα, ίσα σταθμά, κυρία Πρόεδρε. Και μην υπακούετε στις κελεύσεις του Υπουργού Οικονομικών.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Ροδούλα Ζήση</Parlmember>): Παρακαλώ, κυρία Μανωλάκου, έχετε το λόγο για τρία λεπτά χωρίς σχόλια, για να ολοκληρώσετε την παρέμβαση σας ως Κοινοβουλευτικός Εκπρόσωπος.</ChairmanSpeech>
<Speech><Parlmember>ΔΙΑΜΑΝΤΩ ΜΑΝΩΛΑΚΟΥ</Parlmember>: Η λαϊκή οικογένεια έχει χρεοκοπήσει με την πολιτική σας. Αυτό είναι το κύριο δεδομένο. Μέχρι και το επίδομα ανεργίας το συρρικνώνετε. Είσαστε ανελέητοι. Και αυτό γιατί; Για να μπουκώσετε με δισεκατομμύρια τις τράπεζες, για να μη χάσουν τα κέρδη τους. Λεηλατείτε τα ασφαλιστικά ταμεία και συρρικνώνετε τις συντάξεις, για να τα δώσετε, να τα ακουμπήσετε στις τράπεζες.
Και βγαίνετε να μας κατηγορήσετε ότι παρεμποδίζουμε να σταθεί η χώρα στα πόδια της. Εσείς κόβετε τα πόδια και τις ζωές των εργαζομένων. Και μάλιστα βγαίνετε και από πάνω. Είναι πρόκληση και είναι ντροπή. Τελικά δεν ακούτε ότι ο κόσμος δεν θέλει να τους σώσετε. Δεν είσαστε σωτήρες, απλά ληστεύετε το λαϊκό εισόδημα, για να το ακουμπήσετε στην πλουτοκρατία. 
Διαφωνούμε. Καταπατάτε κάθε τυπική και ουσιαστική διαδικασία. Ζητάμε την απόσυρση αυτής της τροπολογίας με βάση ακόμα και αυτόν τον Κανονισμό, που εσείς θεσπίσατε. Δεν διστάζετε σε τίποτα, γιατί ξέρετε ότι είναι αναποτελεσματική η πολιτική σας. Το μόνο που σας έχει απομείνει, είναι οι εκβιασμοί και η τρομοκρατία. Ακόμα και αυτή η διαδικασία δείχνει τον αυταρχισμό σας. Δεν μπορείτε να πείσετε.
Εμείς το λέμε καθαρά και το λέμε για μια φορά ακόμη. Λύση είναι η αποδέσμευση από την Ευρωπαϊκή Ένωση και η διαγραφή του χρέους. Και κυρίως ο λαός, να σας βάλει εσάς και την πολιτική σας, στη γωνία.
Και τελειώνω με το εξής: Να θυμόσαστε κάτι. Ο λαός δεν έχει πει την τελευταία του λέξη και πάνω από όλα, δεν έχει δείξει τη δύναμή του. Θα την γευθείτε όμως, πολύ γρήγορα.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Ροδούλα Ζήση</Parlmember>): Ευχαριστούμε την κ. Μανωλάκου.
Κύριε Υπουργέ, θέλετε να λάβετε το λόγο;</ChairmanSpeech>
<Speech><Parlmember>ΕΥΑΓΓΕΛΟΣ ΒΕΝΙΖΕΛΟΣ</Parlmember> (Αντιπρόεδρος της Κυβέρνησης και Υπουργός Οικονομικών): Όχι, κυρία Πρόεδρε, να μιλήσει ο εισηγητής της Νέας Δημοκρατίας.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Ροδούλα Ζήση</Parlmember>): Παρακαλώ τον εισηγητή της Νέας Δημοκρατίας, κ. Γεώργιο Κασαπίδη,  να λάβει το λόγο.
Κυρίες και κύριοι συνάδελφοι, πριν λάβει το λόγο ο κ. Κασαπίδης, έχω την τιμή να ανακοινώσω στο Σώμα το δελτίο επικαίρων ερωτήσεων της Παρασκευής 9 Μαρτίου 2012. 
Α. ΕΠΙΚΑΙΡΕΣ ΕΡΩΤΗΣΕΙΣ Πρώτου Κύκλου ( Άρθρα 129 παράγραφοι 2 και 3, 130 παράγραφοι 2 και 3 του Κανονισμού της Βουλής)
&#160;1. Η με αριθμό 609/35/6-3-2012 Επίκαιρη Ερώτηση του Προέδρου της Κοινοβουλευτικής Ομάδας &#160;του Λαϊκού Ορθόδοξου Συναγερμού κ. Γεωργίου Καρατζαφέρη προς τον Πρωθυπουργό, σχετικά με τη λήψη μέτρων κατά της αύξησης της εγκληματικότητας στη χώρα μας.&#160;
&#160;2. Η με αριθμό 608/34/6-3-2012 επίκαιρη ερώτηση του Προέδρου της Κοινοβουλευτικής Ομάδας &#160;του Συνασπισμού Ριζοσπαστικής Αριστεράς κ. Αλέξη Τσίπρα προς τον Πρωθυπουργό, σχετικά με τις ρυθμίσεις των ιδιωτικών χρεών στις τράπεζες.&#160;&#160; 
&#160;3. Η με αριθμό 617/6-3-2012 επίκαιρη ερώτηση του Βουλευτή του Πανελλήνιου Σοσιαλιστικού Κινήματος κ. Εμμανουήλ Μπεντενιώτη προς την Υπουργό Ανάπτυξης, Ανταγωνιστικότητας και Ναυτιλίας, &#160;σχετικά με τις διαφορές στις τιμές των προϊόντων μεταξύ παραγωγού και καταναλωτή. 
&#160;4. Η με αριθμό 610/6-3-2012 επίκαιρη ερώτηση του Βουλευτή της Νέας Δημοκρατίας κ. Γρηγορίου Αποστολάκου προς τον Υπουργό Οικονομικών, σχετικά με την εισοδηματική ενίσχυση των νοικοκυριών των ορεινών και μειονεκτικών περιοχών.
&#160;5. Η με αριθμό 625/6-3-2012 επίκαιρη ερώτηση του Βουλευτή του Κομμουνιστικού Κόμματος Ελλάδας κ. Σπυρίδωνος Χαλβατζή προς τον Υπουργό Εθνικής Άμυνας, σχετικά με την άσκηση στο πλαίσιο «Σχολείο Προχωρημένης εκπαίδευσης Άμυνας – Φρούρησης».
&#160;Β. ΕΠΙΚΑΙΡΕΣ ΕΡΩΤΗΣΕΙΣ Δεύτερου Κύκλου (Άρθρο 130 παράγραφοι 2 και 3  του Κανονισμού της Βουλής)
&#160;&#160;1. Η με αριθμό 613/6-3-2012 επίκαιρη ερώτηση της Βουλευτού του Πανελλήνιου Σοσιαλιστικού Κινήματος κ. &#160;Βασιλικής Τσόνογλου – Βυλλιώτη προς τον Υπουργό Αγροτικής Ανάπτυξης και Τροφίμων, σχετικά με την αντιμετώπιση των προβλημάτων των βαμβακοπαραγωγών του Νομού Βοιωτίας.
&#160;2. Η με αριθμό 611/6-3-2012 επίκαιρη ερώτηση του Βουλευτή της Νέας Δημοκρατίας κ. Κωνσταντίνου Κόλλια προς τον Υπουργό Παιδείας, Διά Βίου Μάθησης και Θρησκευμάτων, σχετικά με την κατάργηση του Δημοτικού Σχολείου Καισαρίου – Κλημεντίου στο Νομό Κορινθίας.
3. Η με αριθμό 626/6-3-2012 επίκαιρη ερώτηση της Βουλευτού του Κομμουνιστικού Κόμματος Ελλάδας κ. Σοφίας Καλαντίδου προς τους Υπουργούς Εργασίας και Κοινωνικής Ασφάλισης και Δικαιοσύνης, Διαφάνειας και Ανθρωπίνων Δικαιωμάτων, σχετικά με την αντιμετώπιση των προβλημάτων των εργαζομένων στην επιχείρηση «Αρβανιτίδης ΑΕΕΕ».
4. Η με αριθμό 618/6-3-2012 επίκαιρη ερώτηση του Βουλευτή του Λαϊκού Ορθόδοξου Συναγερμού κ. &#160;Κυριάκου Βελόπουλου προς τον Υπουργό Πολιτισμού και Τουρισμού, σχετικά με τα δημοσιεύματα περί κλαπέντων ελληνικών αρχαιοτήτων από τα γερμανικά στρατεύματα κατοχής.
5. Η με αριθμό 615/6-3-2012 επίκαιρη ερώτηση του Βουλευτή του Συνασπισμού Ριζοσπαστικής Αριστεράς κ. Μιχαήλ Κριτσωτάκη προς τον Υπουργό Εργασίας και Κοινωνικής Ασφάλισης, σχετικά με τη μείωση του επιδόματος ανεργίας κατά 22%.&#160;&#160; 
6. Η με αριθμό 612/6-3-2012 επίκαιρη ερώτηση του Ανεξάρτητου Βουλευτή κ. Κωνσταντίνου Μαρκόπουλου προς τον Υπουργό Εθνικής Άμυνας, σχετικά με την ανάθεση του έργου παραγωγής των εβδομήντα πέντε χιλιάδων κρανών στην «Ηλεκτρομηχανική Κύμης». 
Ορίστε, κύριε Κασαπίδη, έχετε το λόγο.</ChairmanSpeech>
<Speech><Parlmember>ΓΕΩΡΓΙΟΣ ΚΑΣΑΠΙΔΗΣ</Parlmember>: Ευχαριστώ, κυρία Πρόεδρε.
Συζητούμε το νομοσχέδιο για τη ρύθμιση θεμάτων της κτηνοτροφίας και των κτηνοτροφικών εγκαταστάσεων. Αλλά θα ήθελα επί τη ευκαιρία και της παρουσίας του κυρίου Υπουργού, να κάνω και μια νύξη σε ένα θέμα, κύριε Υπουργέ, που μάλλον θα απασχολήσει τη χώρα και αφορά την επικείμενη απεργία της ΠΝΟ, η οποία όπως και πέρυσι θα προβληματίσει έντονα την αγροτική, εμπορική δραστηριότητα των προϊόντων της Κρήτης. 
Κάνω έκκληση, κύριε Υπουργέ, τώρα, πριν από την έναρξη της απεργίας, όπως έχει ανακοινωθεί να γίνουν όλες οι απαραίτητες ενέργειες, ώστε να αποφευχθούν παρόμοια φαινόμενα με την περσινή χρονιά, όπου κόστισαν και ζημίωσαν σημαντικά τους αγρότες της Κρήτης, αλλά και την εθνική μας οικονομία, δεδομένου ότι λόγω της ελλείψεως αγροτικών προϊόντων στις αγορές της ηπειρωτικής Ελλάδας, γίνονται αθρόες εισαγωγές.
Επίσης, κύριε Υπουργέ, θα ήθελα να θέσω ένα θέμα το οποίο είναι πολύ σημαντικό και αφορά την κατάθεση του αναθεωρημένου προγράμματος «Αλέξανδρος Μπαλτατζής» στην αρμόδια ευρωπαϊκή επιτροπή, ώστε να μπορέσουμε να απεμπλέξουμε από τη στασιμότητα τα κονδύλια του προγράμματος «Αλέξανδρος Μπαλτατζής», που λιμνάζουν και είναι στάσιμα, εξαιτίας του ότι μέχρι σήμερα δεν έχει κατατεθεί από το Υπουργείο σας η αντίστοιχη αναθεώρηση του προγράμματος, με αποτέλεσμα να κολλάνε επενδυτικά προγράμματα, τα οποία στερούν πολύτιμους πόρους αυτήν την περίοδο από την εθνική μας οικονομία. 
Κύριε Υπουργέ, μπορείτε να επιστήσετε την προσοχή, αλλά και να επισπεύσετε τις διαδικασίες στον αρμόδιο ειδικό γραμματέα, ώστε να ολοκληρώσει αυτήν τη διαδικασία για την κατάθεση του αναθεωρημένου Προγράμματος.
Θα αναφερθώ τώρα επί των άρθρων του σχεδίου νόμου που συζητάμε. Όπως τονίσαμε και χθες πρόκειται για ένα νομοσχέδιο, το οποίο σαφώς και δεν επιλύει το σύνολο των προβλημάτων της κτηνοτροφίας, σαφώς και δεν έχει μια ολοκληρωμένη αντιμετώπιση της προοπτικής της κτηνοτροφίας μας, ωστόσο λύνει βασικά χρονίζοντα προβλήματα, τα οποία όλα αυτά τα χρόνια δημιουργούσαν παράλογες και αδιανόητες εμπλοκές και καθυστερήσεις σε οτιδήποτε αναπτυξιακό και καλό ήθελαν να κάνουν οι κτηνοτρόφοι μας, αλλά δεν μπορούσαν εξαιτίας όλων αυτών των προσκομμάτων. 
Θα ήθελα λοιπόν και σήμερα επί των άρθρων να καταθέσω συγκεκριμένες προτάσεις και παρατηρήσεις, ώστε να βελτιώσουμε ακόμα περισσότερο το συγκεκριμένο νομοσχέδιο. 
Να ξεκινήσω με το άρθρο 4, το οποίο μας εκπλήσσει, κύριε Υπουργέ, διότι στην επιτροπή συζητήσαμε για την συγκρότηση της Επιτροπής Σταβλισμού και στην παράγραφο 1, στην περίπτωση α΄, αναφερόταν ότι η τριμελής επιτροπή αποτελούνταν από ένα γεωπόνο ή ένα γεωτεχνικό και τους άλλους δύο υπαλλήλους. Βλέπουμε ότι στο σχέδιο νόμου έχει αντικατασταθεί η παρουσία του γεωπόνου ή του γεωτεχνικού και έχει υποκατασταθεί από έναν κτηνίατρο. Και εφόσον δεν υπάρχει κτηνίατρος, τότε μόνο μπαίνει ένας άλλος γεωπόνος ζωικής παραγωγής. 
Αυτό θεωρούμε ότι δεν είναι σωστό και δεν το δεχόμαστε. Διότι, κύριε Υπουργέ και τεχνικά και επιστημονικά ένας γεωπόνος και δη ζωοτέχνης, είναι καθ’ ύλην αρμόδιος να εκφράσει άποψη για θέματα ζωοτεχνίας και όχι ένας κτηνίατρος, ο οποίος είναι γιατρός επί της ουσίας, δεν είναι καν ζωοτέχνης. Ωστόσο, το δεχόμαστε, εάν υποκατασταθεί αυτός ο όρος με την έννοια του γεωτεχνικού γενικότερα, όπου συμπεριλαμβάνονται και οι γεωπόνοι και οι κτηνίατροι. Να μην είναι δηλαδή κτηνίατρος και εφόσον λείπει, γεωπόνος. Να είναι γεωτεχνικός επιστήμονας.
Στο άρθρο 5, στην παράγραφο 10, χαιρετίσαμε τη δυνατότητα που δίνεται μέσα από αυτό το νομοσχέδιο, της μεταποίησης και επεξεργασίας της ιδιοπαραγωγής των κτηνοτρόφων και της παραγωγής από αυτούς, τυροκομικών ή άλλων ζωοκομικών προϊόντων, στους χώρους παραγωγής. Και μάλιστα δίνεται η δυνατότητα της εμπορίας αυτών των προϊόντων από τους ίδιους τους παραγωγούς και στις λαϊκές αγορές. Θεωρούμε ότι είναι μια διάταξη, η οποία απελευθερώνει υγιείς δυνάμεις σε επίπεδο παραγωγών και τους δίνει τη δυνατότητα να εκφράσουν τη δημιουργικότητα τους. 
Θα ήθελα σε αυτό το σημείο, κύριε Υπουργέ, να επισημάνω και κάτι ακόμα, το οποίο υπήρχε στο Υπουργείο σας και συγκεκριμένα στο Εθνικό Ίδρυμα Αγροτικής Έρευνας, στο ΕΘΙΑΓΕ. Πριν από αρκετά χρόνια, τουλάχιστον μια δεκαετία, είχε εκδώσει το Ινστιτούτο Κτηνιατρικών Ερευνών Θεσσαλονίκης τις οδηγίες υγιεινής ενός μικρού τυροκομείου, το οποίο κάλλιστα μπορεί να αποτελεί ένα πρότυπο μοντέλο υλοποίησης από τους κτηνοτρόφους μας με την ψήφιση του νόμου, εφόσον θέλουν να προχωρήσουν σε τέτοιες επενδύσεις.
Και μάλιστα, κύριε Υπουργέ, μπορούμε να προβλέψουμε στοχευμένα επενδυτικά προγράμματα μέσα και από το πρόγραμμα «Αλέξανδρος Μπαλτατζής», στα επόμενα σχέδια βελτίωσης, στοχευμένες τέτοιες δράσεις που να χρηματοδοτούν και με αυξημένα ποσοστά χρηματοδότησης αυτές τις επενδύσεις. Είναι έτοιμο και το τυποποιημένο υλικό εφαρμογής. Θα είναι αυτή η θεσμική διατύπωση στα προγράμματα.
Στο άρθρο 6, δίνεται η δυνατότητα  κατά τη διάρκεια διαδικασίας χορήγησης άδειας εγκαταστάσεων των κτηνοτροφικών μονάδων σε γεωτεχνικούς επιστήμονες –και υποχρέωση μάλλον βάσει νόμου- να συντάσσουν μια έκθεση που να καλύπτουν τα ζωοτεχνικά δεδομένα, ότι καλώς έχουν, πριν από την εγκατάσταση της κτηνοτροφικής μονάδας. Έτσι όπως διατυπώνεται στην περίπτωση δ΄, της παραγράφου 3, του άρθρου 6, ουσιαστικά δεν αναφέρονται συγκεκριμένα τα ζωοτεχνικά δεδομένα, τα οποία θα πρέπει να ελέγχει και να πιστοποιεί ο γεωτεχνικός σύμβουλος.
Αφήνουμε, δηλαδή, γενικά και αόριστα την αρμοδιότητα ή την υπευθυνότητα του γεωτεχνικού συμβούλου και δεν προσφέρει κάποια υπηρεσία στον παραγωγό. Εάν αυτή η υπηρεσία συνδεθεί με κάποια αμοιβή, προφανώς ο παραγωγός θα πληρώνει, χωρίς να έχει κάποια συγκεκριμένα δεδομένα ή κάποια συγκεκριμένη υπηρεσία που να βελτιώνει τη μονάδα του.
Προτείνουμε εδώ, κύριε Υπουργέ, να μπει, όχι μόνο υποχρέωση περιγραφής αυτών των ζωοτεχνικών δεδομένων, αλλά να μπει και η συνυπευθυνότητα του γεωτεχνικού συμβούλου για συγκεκριμένα θέματα που πρέπει να ελέγχει, όπως παραδείγματος χάριν την άσκηση καλών, ορθών πρακτικών ζωοτεχνίας για την παραγωγή και τη μεταποίηση -εφόσον δίνει τώρα τη δυνατότητα και της μεταποίησης- για τον έλεγχο τυχόν αστοχιών ή σκοπιμοτήτων, σε θέματα τήρησης κανόνων υγιεινής, τήρησης όρων παραγωγής ΠΟΠ προϊόντων. 
Διότι, αν κάποιος κτηνοτρόφος προσπαθήσει να κάνει και μεταποίηση, θα πρέπει τα τυροκομικά προϊόντα που θα παράγει, εφόσον ανήκουν στην κατηγορία των ΠΟΠ, να τηρούν κάποιους όρους και προϋποθέσεις. Ποιος θα τους ελέγχει αυτούς; Δεν ορίζεται μέσα στο σχέδιο νόμου. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή) 
Κύριε Πρόεδρε, θα χρειαστώ λίγο ακόμα χρόνο.
Είναι κάλλιστα μια υποχρέωση για αυτόν τον αρμόδιο επιστήμονα που πρέπει να έχει την ευθύνη για τον έλεγχο και ο ίδιος να ελέγχεται αν κάνει σωστά τη δουλειά του. Επίσης και τώρα που παίρνουν τις επιδοτήσεις οι παραγωγοί, αλλά και μετά το ’14 με τη νέα ΚΑΠ ορίζονται κάποιες προϋποθέσεις και όροι για την καταβολή των επιδοτήσεων στους δικαιούχους, παραδείγματος χάριν, κανόνες πολλαπλής συμμόρφωσης. Δεν γινόταν μέχρι σήμερα ουσιαστικός έλεγχος. Εάν μπει, λοιπόν, αυτός ο σύμβουλος μέσα στις κτηνοτροφικές εγκαταστάσεις, μπορεί να έχει και αυτές τις αρμοδιότητες και την ευθύνη.
Στο άρθρο 13 σχετικά με τη δυνατότητα δημιουργίας επισκέψιμων κτηνοτροφικών μονάδων εκτροφής απειλούμενων με εξαφάνιση αυτόχθονων φυλών αγροτικών ζώων, είναι και αυτό ένα μέτρο με θετικό περιεχόμενο. Ουσιαστικά δίνει τη δυνατότητα προστασίας και διάσωσης των αυτόχθονων απειλουμένων φυλών της πατρίδας μας και μάλιστα μπορούν να έχουν και παραγωγική κατεύθυνση. 
Αυτό που θέλουμε να επισημάνουμε σε αυτό το άρθρο, κύριε Υπουργέ, είναι ότι σε περίπτωση όπου η παραχώρηση δασική έκτασης για τη δημιουργία ενός τέτοιου εκτροφείου είναι ανταγωνιστική μεταξύ μιας άλλης δραστηριότητας που μπορεί να ασκείται σε αυτό το χώρο πάλι κτηνοτροφικής κατεύθυνσης, να επιλέγεται και να προκρίνεται η δραστηριότητα εκτροφής των ζώων που αφορά την παραγωγή προϊόντων από αυτόχθονες φυλές και κατά δεύτερο λόγο τη διάσωση μόνο και μόνο αυτών των αυτόχθονων φυλών.
Δηλαδή, είναι προτιμότερο να παραχωρείται σε κάποιον η δασική έκταση για την εκτροφή αυτόχθονων φυλών ζώων με σκοπό την παραγωγή, παρά και μόνο να παραχωρείται η έκταση αυτή που τη διεκδικεί και κάποιος άλλος πολίτης, απλά και μόνο για να διασώσει αυτήν τη φυλή. Αυτό πιστεύουμε ότι δίνει προοπτική στην παραγωγική διαδικασία της χώρας, που τόσο πολύ το έχουμε ανάγκη και μάλιστα από αυτές τις φυλές που κινδυνεύουν να εξαφανιστούν.
Επίσης μία πολύ σημαντική παρατήρηση που μας την κατέθεσαν οι υπάλληλοι των υπηρεσιών, κύριε Υπουργέ, από τα κέντρα γενετικής βελτίωσης των ζώων. Θα τις καταθέσω και γραπτώς και εκείνη, όπως μας έχει έρθει εδώ από το κέντρο γενετικής βελτίωσης της Θεσσαλονίκης. Στην ίδια περίπτωση, στο ίδιο άρθρο για τις κτηνοτροφικές εγκαταστάσεις σε δάση και δασικές περιοχές, όταν πρόκειται πάλι για απειλούμενες αυτόχθονες φυλές, υπάρχει το εξής κώλυμα, κύριε Υπουργέ. Υπάρχει ο ν. 1564/85 ο οποίος ορίζει τον τρόπο καθορισμού των διατηρητέων και προστατευόμενων φυτικών και ζωικών ειδών. Εμείς εν προκειμένω αναφερόμαστε στα ζωικά είδη.
Αυτός ο νόμος, λοιπόν, έχει εκδοθεί το 1985 και ορίστηκε για πρώτη φορά και μοναδική, με προεδρικό διάταγμα της εποχής εκείνης, ποια είναι τα προστατευόμενα φυτικά και ζωικά είδη. Έκτοτε, κύριε Υπουργέ, δεν έχει επικαιροποιηθεί το περιεχόμενο του προεδρικού διατάγματος, με αποτέλεσμα, κάτι που το ’85 θεωρούνταν απειλούμενο, σήμερα να έχει διασωθεί ή κάτι που το ’85 ήταν σε μαζικούς πληθυσμούς, σήμερα ίσως και να έχει εξαφανιστεί.
Οπότε προτείνουμε την παρέκκλιση μέσα από αυτόν το νόμο, ώστε να δίνει τη δυνατότητα με απόφαση του Υπουργού Αγροτικής Ανάπτυξης και Τροφίμων, κατόπιν εισηγήσεως της Διεύθυνσης Εισροών Ζωικής Παραγωγής να καθορίζονται και να επικαιροποιούνται τα απειλούμενα ή τα διατηρητέα προστατευόμενα εκτρεφόμενα ζωικά είδη των παραγράφων που προανέφερα. Αυτό το καταθέτω και στα Πρακτικά.
 (Στο σημείο αυτό ο Βουλευτής κ. Γεώργιος Κασαπίδης καταθέτει για τα Πρακτικά το προαναφερθέν έγγραφο, το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και  Πρακτικών της Βουλής)
Επίσης στο άρθρο 14, στις μεταβατικές διατάξεις στην παράγραφο 3, όπου αναφέρεται ότι οι κτηνοτροφικές μονάδες των οποίων οι κτηριακές εγκαταστάσεις έχουν χαρακτηριστεί αυθαίρετες, δίνεται τριετής παράταση μέχρι τη νομιμοποίησή τους. Εδώ υπάρχει το εξής πρόβλημα, κύριε Υπουργέ. Στις καταργούμενες διατάξεις καταργείται και ο ν. 3398/2005 όπου γίνεται η εξαίρεση από την κατεδάφιση τέτοιων αυθαίρετων κατασκευών. Με την κατάργηση αυτού του νόμου, λοιπόν, αν κάποιος στάβλος έχει μπει στη διαδικασία εξαίρεσης από την κατεδάφιση, μένει στον αέρα.
Προτείνουμε λοιπόν να ληφθεί μία μέριμνα για αυτές τις μονάδες, ώστε μέχρι την ολοκλήρωση της διαδικασίας νομιμοποιήσεώς τους, μέσω της διαδικασίας εξαίρεσης της κατεδάφισης, να μην καταργηθεί ο νόμος γι’ αυτές τις περιπτώσεις και μετά, αφού κλείσουν οι φάκελοι αυτών των περιπτώσεων, να ισχύσει ο νόμος που συζητάμε σήμερα. Υπενθυμίζω ότι με απόφασή σας έχει δοθεί παράταση του νόμου για την εξαίρεση από την κατεδάφιση, στις αρχές Ιανουαρίου μέχρι τέλος Ιουνίου. 
Τέλος στο άρθρο 15 επισημαίνουμε την αναγκαιότητα στην παράγραφος 4, όπου περιγράφει την αναγκαιότητα έκδοσης κοινής υπουργικής απόφασης, που θα ρυθμίζει την ένταξη των εκτροφείων γουνοφόρων ζώων στις κτηνοτροφικές εγκαταστάσεις και προτείνουμε σε αυτήν την ΚΥΑ να ρυθμιστούν και θέματα που σχετίζονται με το συντελεστή δόμησης στα εκτροφεία γουνοφόρων ζώων, ώστε να προσαρμοστεί ο συντελεστής δόμησης στα ευρωπαϊκά δεδομένα. 
Υπενθυμίζω ότι σήμερα ο συντελεστής δόμησης στη χώρα μας στα εκτροφεία γουνοφόρων ζώων καλύπτει το 30%, ενώ στη Δανία και την Ολλανδία όπου πρωταγωνιστούν σε παγκόσμιο επίπεδο, ο συντελεστής δόμησης στις φάρμες ξεπερνά το 70%, 80%. Επίσης η ΚΥΑ, που αναφέρεται στη συγκεκριμένη παράγραφο, να προβλέπει και τα ισοδύναμα ζώων είτε των μινγκ είτε κάποιων άλλων ζώων, που ξεκινάει η εκτροφή τους και στη χώρα μας και δεν περιγράφονται στην ανάλογη υπουργική απόφαση που περιγράφει ισοδύναμα ζώα.
Αυτές είναι οι παρατηρήσεις μας επί των άρθρων, κυρία Πρόεδρε, κυρίες και κύριοι συνάδελφοι και κύριε Υπουργέ.
Κλείνοντας, θα ήθελα να επισημάνω ότι ο συγκεκριμένος νόμος, όπως προανέφερα, λύνει ουσιαστικά και σημαντικά χρονίζονται προβλήματα της κτηνοτροφίας στη χώρα μας, δίνει τη δυνατότητα στους κτηνοτρόφους να αναπτύξουν καινούργιες και καινοτόμες, όπως περιγράφεται μέσα στο νόμο, δραστηριότητες για την κτηνοτροφία. 
Βασική όμως προϋπόθεση είναι η γρήγορη, η άμεση εφαρμογή του συγκεκριμένου νόμου με τις εκδόσεις των προβλεπομένων κοινών υπουργικών αποφάσεων, αλλά και πάνω απ’ όλα με την ενημέρωση και διάχυση της πληροφόρησης στους παραγωγούς, ώστε γρήγορα και εντός του έτους μάλιστα, να τακτοποιηθούν όλες αυτές οι υποθέσεις που μπορούν να τακτοποιηθούν μέσω του νομοσχεδίου αυτού.
Ταυτόχρονα, κύριε Υπουργέ, τονίζω για ακόμη μία φορά την αναγκαιότητα έναρξης διαλόγου για τη συγκρότηση εθνικής αγροτικής στρατηγικής για την πατρίδα μας. Κύριε Υπουργέ, όπως επισήμανα και στην επιτροπή και το δεχθήκατε, είναι ανάγκη αυτή η διακομματική συνεργασία σε θέματα του πρωτογενούς τομέα, της γεωργίας και της κτηνοτροφίας στη χώρα μας. Είναι πράγματα που επιβάλλεται να γίνουν βάσει όρων της επιστήμης και όχι βάσει πολιτικού σχεδιασμού των κομμάτων, διότι πραγματικά υστερούμε.
Αν λοιπόν συμφωνήσουμε τουλάχιστον σε μια κοινή βάση επιστημονικών δεδομένων, που τελούν αναγκαία για τον πρωτογενή τομέα της χώρας μας, είναι βέβαιο ότι το μέλλον και η προοπτική της γεωργίας, της κτηνοτροφίας και της αλιείας, μεσούσης της κρίσης στην πατρίδα μας, θα δώσει αισιοδοξία, αλλά και πολλές επιλογές στους Έλληνες πολίτες.
Κλείνοντας, κυρία Πρόεδρε, θα ήθελα, να επισημάνω και να τονίσω λέγοντας δύο λόγια σχετικά με το «κίνημα της πατάτας» των καταναλωτών, όπως έχει καθιερωθεί να λέγεται. Βλέπουμε λοιπόν ότι η απόρροια των αδυναμιών τού συνεταιριστικού κινήματος στην πατρίδα μας, έχει οδηγήσει σε τέτοια φαινόμενα, που οι πολίτες πλέον παίρνουν πρωτοβουλίες πέρα και έξω από τα θεσμικά όργανα.
Αυτή λοιπόν η υγιής κίνηση των πολιτών, των καταναλωτών να έρθουν σε επαφή με τους παραγωγούς οφείλει η ελληνική πολιτεία, εμείς εδώ, τάχιστα, να την κατοχυρώσουμε και να τη θεσπίσουμε μέσα στο θεσμικό πλαίσιο της χώρας, ώστε να διευκολύνεται και να κατοχυρώνεται αυτή η απρόσκοπτη πρόσβαση και επικοινωνία μεταξύ παραγωγών και καταναλωτών.
Προτάσεις επ’ αυτών; Η θέσπιση λαϊκών αγορών των παραγωγών ή των ηλεκτρονικών δημοπρατηρίων των παραγωγών για τους καταναλωτές, μπορεί να συζητηθεί και να θεσπιστεί άμεσα. Προϋπόθεση, βέβαια, είναι να υπάρχει αυτή η διάθεση για διακομματική συνεργασία και συζήτηση μέσα στο Κοινοβούλιο εφ’ όλης της ύλης για τα θέματα του πρωτογενούς τομέα.
Ευχαριστώ και για την ανοχή του χρόνου, κυρία Πρόεδρε.
(Χειροκροτήματα από την πτέρυγα της Νέας Δημοκρατίας)</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Ροδούλα Ζήση</Parlmember>): Ευχαριστούμε τον εισηγητή της Νέας Δημοκρατίας, τον κ. Γεώργιο Κασαπίδη.
Καλείται ο ειδικός αγορητής του Κομμουνιστικού Κόμματος Ελλάδος κ. Νικόλαος Μωραΐτης να λάβει το λόγο.</ChairmanSpeech>
<Speech><Parlmember>ΝΙΚΟΛΑΟΣ ΜΩΡΑΪΤΗΣ</Parlmember>: Ευχαριστώ, κυρία Πρόεδρε.
Ξεκινώντας, θέλουμε να τονίσουμε ότι η κινδυνολογία του Υπουργού Οικονομικών και της συγκυβέρνησης του κεφαλαίου, ΠΑΣΟΚ και Νέας Δημοκρατίας, δεν θα περάσει, γιατί όλο και μεγαλύτερα τμήματα του λαού μέρα με τη μέρα κατανοούν ότι η Ελλάδα, που πασχίζουν να σώσουν ο κ. Βενιζέλος, ο κ. Σαμαράς, ο κ. Παπανδρέου, είναι η Ελλάδα των τραπεζιτών, των βιομηχάνων. Δεν έχει καμμία σχέση με τους ανθρώπους του μόχθου, τους εργάτες, τους άνεργους, τους φτωχούς αγρότες.
Σε ό,τι αφορά τη θέση του ΚΚΕ, τη γνωρίζει καλά ο κ. Βενιζέλος. Η πρότασή μας είναι ξεκάθαρη, κρυστάλλινη. Εμείς μιλάμε για αποδέσμευση της χώρας από την Ευρωπαϊκή Ένωση, μονομερή διαγραφή του χρέους, με εργατική, λαϊκή εξουσία.
Βέβαια στα χνάρια του κ. Βενιζέλου συνέχισε και ο εισηγητής της Νέας Δημοκρατίας. Ήθελε να πνίξει το δικαίωμα των ναυτικών στην απεργία, την ώρα που η συγκυβέρνηση πετσοκόβει πραγματικά τις συντάξεις του ΝΑΤ, σπρώχνει τους ναυτικούς στη φτώχεια, στην εξαθλίωση.
Το Κομμουνιστικό Κόμμα Ελλάδας χαιρετίζει τις γυναίκες της εργατικής τάξης, της φτωχομεσαίας αγροτιάς, των φτωχών λαϊκών στρωμάτων. Τις καλεί μέσα από τα ταξικά σωματεία, τις επιτροπές αγώνα, τους συλλόγους του γυναικείου κινήματος για την ανατροπή της εξουσίας των μονοπωλίων, που πραγματικά τους μαυρίζει τη ζωή.
Ως προς το νομοσχέδιο που συζητάμε, αναφερθήκαμε και χθες στην άσχημη κατάσταση, στην τραγική πράγματι κατάσταση που βρίσκονται οι φτωχομεσαίοι κτηνοτρόφοι της χώρας, κατάσταση που είναι αποτέλεσμα των αντιαγροτικών πολιτικών της Ευρωπαϊκής Ένωσης, των ελληνικών κυβερνήσεων. Είναι πολιτικές που εξυπηρετούν και στηρίζουν τα κέρδη, τα προνόμια των καρτέλ στο γάλα, στο κρέας, στις ζωοτροφές από τη μια, ενώ από την άλλη, σπρώχνουν στη φτώχεια, στην εξαθλίωση τους φτωχομεσαίους κτηνοτρόφους.
Μπροστά σε αυτήν την εκρηκτική κατάσταση φέρατε το νομοσχέδιο για τους κτηνοτρόφους. Τι πάει, όμως, να λύσει αυτό το νομοσχέδιο; Εκσυγχρονίζει και απλουστεύει ως ένα βαθμό τις κτηνοτροφικές άδειες εγκατάστασης και λειτουργίας. Αφορά κύρια, εντατικής μορφής κτηνοτροφικές μονάδες. Είναι αυτές που θα μείνουν τελικά και θα πρέπει να έχουν όρους και προϋποθέσεις λειτουργίας και να είναι σύγχρονες.
Τονίσαμε και χθες ότι, έστω και αν το κόστος είναι μικρό, όπως λέτε -που, κατά τη γνώμη μας, δεν θα είναι μικρό- σ’ αυτή την κατάσταση που βρίσκονται σήμερα οι φτωχοί και κυνηγημένοι κτηνοτρόφοι, κύριε Υπουργέ, δεν θα μπορέσουν να ανταποκριθούν και θα μείνουν έξω από επιδοτήσεις και προγράμματα. Αυτή, εξάλλου, είναι και η προοπτική της ΚΑΠ 2014-2020. Στόχος είναι να μείνουν οι μεγάλες αγροτοκτηνοτροφικές καπιταλιστικές μονάδες, που θα συγκεντρώνουν παραγωγή, γη και επιδοτήσεις.
Οι επιπτώσεις στους φτωχομεσαίους αγρότες και κτηνοτρόφους θα είναι σκληρές. Θα οδηγηθούν όσοι μέχρι τότε θα έχουν απομείνει άμεσα και βίαια στην καταστροφή, με εργαλείο τα στρέμματα γης και τις φθίνουσες επιδοτήσεις.
Πριν μπούμε στα άρθρα, θα θέλαμε να αναφερθούμε στη συκοφαντική επίθεση σε βάρος του ΚΚΕ, του εργατικού κινήματος που έχουν εξαπολύσει οι μεγαλοκαναλάρχες, τα κόμματα του κεφαλαίου το τελευταίο διάστημα, με αφορμή τα διάφορα κινήματα που δημιουργούνται. Η επίθεση αυτή μεταφέρθηκε χθες στη Βουλή από τα κόμματα που υπηρετούν με ευλάβεια, με σθένος τα συμφέροντα της πλουτοκρατίας, των μεσαζόντων, του μεγάλου κεφαλαίου, από τα κόμματα που δεν χάνουν στιγμή να δείχνουν το μίσος τους στην ταξική πάλη, στο εργατικό κίνημα. Στόχος τους είναι να σταματήσουν την επιρροή του ΚΚΕ στις εργατικές, στις λαϊκές συνειδήσεις.
Τους διαβεβαιώνουμε ότι θα γυρίσει μπούμερανγκ. Δεν θα τα καταφέρουν. Πατάνε πάνω στα προβλήματα, στις ανάγκες που δημιουργεί η πολιτική που υπηρετούν, το βάρβαρο εκμεταλλευτικό σύστημα, ο καπιταλισμός.
Αφού πρώτα εξαθλιώνετε τους αγρότες, τη νεολαία, τους εργαζόμενους, τους λέτε μετά ότι μπορούν μέσα από τις χαραμάδες του συστήματος να βρουν λύσεις στα οξυμμένα προβλήματα που αντιμετωπίζουν οι λαϊκές, οι εργατικές οικογένειες. Τους οδηγείτε σε μια ζωή εξαθλιωμένη, με ανέργους, με άστεγους, με υποσιτισμένους και μετά τους μοιράζετε κουβέρτες και συσσίτια. Αυτή είναι η πολιτική σας, βάρβαρη, βαθιά αντιλαϊκή.
Εμείς καλούμε την εργατική τάξη, τη φτωχή αγροτιά, τη νεολαία να μη σκύψει το κεφάλι, να μην αποδεχθεί να μοιραστούν καλύτερα τα ψίχουλα που περισσεύουν από το φαγοπότι της άρχουσας τάξης, να παλέψει για ριζικές αλλαγές, για αξιοπρεπή ζωή, με εργατική λαϊκή εξουσία. Αυτή είναι η λύση που συμφέρει την εργατική τάξη, τη φτωχομεσαία αγροτιά, τα φτωχά λαϊκά στρώματα των πόλεων και της υπαίθρου.
Σε ό,τι αφορά τα άρθρα, θα ήθελα πριν ξεκινήσω, κύριε Υπουργέ, να πω το εξής: Με το ξεπούλημα της «ΔΩΔΩΝΗΣ», δηλαδή, αν ξεπουληθεί η «ΔΩΔΩΝΗ» και ενταχθεί στα καρτέλ, θα έχουμε αλήθεια ανάπτυξη της κτηνοτροφίας;
Γι’ αυτό εμείς λέμε καθαρά ότι το ενδιαφέρον σας είναι υποκριτικό.
Το άρθρο 1 το καταψηφίζουμε, γιατί υπάρχει μη πληρότητα και ανομοιομορφία στην ορολογία. Παραδείγματος χάριν, στην παράγραφο 4 χρησιμοποιείτε ίδια εννοιολογικά ζητήματα «κτηνοτροφική μονάδα»-«κτηνοτροφική εγκατάσταση». Η κτηνοτροφική εγκατάσταση γίνεται και στην αναφορά της επιστημονικής επιτροπής.
Στο άρθρο 2 ψηφίζουμε «λευκό». Ζητάτε διάφορα πιστοποιητικά που δεν ξέρουμε αν χρεώνονται και πόσο και αν αυτά θα λειτουργήσουν σαν κίνητρο ή αντικίνητρο για τους φτωχομεσαίους αγρότες.
Στο άρθρο 3 για την αρχή αδειοδότησης ψηφίζουμε «ναι».
Στο άρθρο 4 ψηφίζουμε «όχι», γιατί η σύνθεση της προβλεπόμενης Επιτροπής Σταβλισμού είναι ελλιπής. Δεν αρκεί για τις αρμοδιότητες που της δίνονται, όταν πρόκειται να αποφασίσει για θέματα που βρίσκονται εκτός του επιστημονικού πεδίου των μελών τους, όπως παραδείγματος χάριν, όταν αποφασίζει για θέματα αρχαιολογικών τόπων, όπως είναι στην παράγραφο 1 του άρθρου 5. Επίσης θεωρούμε ότι είναι απαραίτητη η συμμετοχή του γεωπόνου.
Στο άρθρο 5 ψηφίζουμε «όχι». Προστέθηκε μια παράγραφος, η 9, που δίνει με κοινή υπουργική απόφαση στην Επιτροπή Σταβλισμού τις αδειοδοτήσεις. Δεν φτάνει αυτό, αλλά προσθέσατε και την παράγραφο 10, δηλαδή, ότι μπορεί ο κτηνοτρόφος να πουλάει γαλακτοκομικά προϊόντα στις λαϊκές αγορές. Αυτό ακούγεται καλά. Αυτό σημαίνει, όμως, ότι αυτό που θα αποφύγει από την εκμετάλλευση του έμπορα, θα το πληρώσει στο λογιστή, γιατί θα κρατάει βιβλία β΄ κατηγορίας.
Δηλαδή θα πληρώνει λογιστές, αυξημένα έσοδα μεταφοράς, άδειες λαϊκής αγοράς, θα έχουμε περαίωση, θα έχουμε φόρους.
Έχουμε επανειλημμένως ζητήσει σαν Κομμουνιστικό Κόμμα Ελλάδας να εξαιρούνται οι αγρότες, οι κτηνοτρόφοι από τις ταμειακές μηχανές και από τα λογιστικά βιβλία.
Σε ό,τι αφορά το άρθρο 4 ψηφίζουμε όχι. Προσθέσατε εδώ την 7 και την 8 παράγραφο για τη συνεργασία κτηνοτροφικών μονάδων με ΑΕΙ και ΤΕΙ της χώρας. Δίνετε τη δυνατότητα εξάσκησης φοιτητών σε μονάδες. 
Τέτοιες δυνατότητες θα έχουν μόνο οι μονάδες με μεγάλη επιχειρηματική δραστηριότητα, γιατί το γνωρίζετε πολύ καλά, κύριε Υπουργέ, ότι δεν πρόκειται να πάρουν φοιτητές οι φτωχοί, οι εξαθλιωμένοι αγροτοκτηνοτρόφοι ορεινών και μειονεκτικών περιοχών, που πραγματικά είναι ένα μεγάλο μέρος από τους κτηνοτρόφους της χώρας. Δεν διευκρινίζετε αν αυτοί οι φοιτητές θα πληρώνονται και από ποιον ή θα διασφαλιστεί τζάμπα εργασία, όπως συμβαίνει σε μια σειρά από ξενοδοχοϋπαλλήλους ή άλλους σπουδαστές που κάνουν πρακτική εξάσκηση.
Στο άρθρο 7 ψηφίζουμε λευκό.
Στο άρθρο 8 ψηφίζουμε ναι. Είναι αυτό που λέει για τη διακοπή κτηνοτροφικών εγκαταστάσεων σε περίπτωση ανωτέρας βίας.
Στο άρθρο 9 ψηφίζουμε λευκό για τους υγειονομικούς και επιτόπιους ελέγχους.
Στο άρθρο 10 ψηφίζουμε όχι. Η παράγραφος 7 δίνει την παντοδυναμία στις κοινές υπουργικές αποφάσεις, με κριτήρια που μπορούν να πάρουν αποφάσεις, οι οποίες πραγματικά, κατά τη γνώμη μας, θα λειτουργήσουν και θα υπάρχει διακύμανση του προστίμου, αλλά θα μπορούν να λειτουργούν και εκβιαστικά και ψηφοθηρικά.
Στο άρθρο 11 ψηφίζουμε όχι. Και εδώ υπάρχουν και παρατηρήσεις από την επιστημονική επιτροπή σε ό,τι αφορά τη διοικητική ένσταση. Η πραγματική και η σωστή τοποθέτηση πρέπει να είναι η διοικητική προσφυγή και σε ό,τι αφορά την προθεσμία υποβολής αυτής της ένστασης. 
Στο άρθρο 12 ψηφίζουμε ναι.
Στο άρθρο 13, το οποίο αφορά τα δάση, ψηφίζουμε όχι, γιατί σε πολλές περιπτώσεις σε ό,τι αφορά τα δάση, έχουμε δει και στο παρελθόν ότι εν ονόματι κάποιων εγκαταστάσεων, έχουν καταπατηθεί πραγματικά εκεί δασικές εκτάσεις. Γι’ αυτό καταψηφίζουμε το συγκεκριμένα άρθρο. Αυτό αφορά και τη γνωμοδότηση των δασαρχών, επειδή είναι πραγματικά τεράστιες οι ελλείψεις και εδώ η παρέλευση των τριών μηνών θα δημιουργήσει πρόβλημα, καθώς, αν παρέλθουν αυτοί οι τρεις μήνες, θα θεωρείται ότι υπάρχει πραγματικά νομιμοποίηση.
Στο άρθρο 14 για τις μεταβατικές διατάξεις ψηφίζουμε λευκό. 
Στο άρθρο 15 ψηφίζουμε όχι, γιατί παραπέμπονται πραγματικά μια σειρά από θέματα του νόμου σε εξουσιοδοτήσεις προς τον Υπουργό και σε ό,τι αφορά τα απόβλητα και τη μέριμνα που πρέπει να ληφθεί γι’ αυτά τα ζητήματα. Εμείς θεωρούμε ότι όλα αυτά τα προγράμματα πρέπει να ενταχθούν στο Πρόγραμμα Δημοσίων Επενδύσεων και πραγματικά να μην υπάρχει επιβάρυνση για τους φτωχομεσαίους αγρότες.
Στο άρθρο 14, που είναι τροποποίηση του ν. 3852∕2010 ψηφίζουμε λευκό.
Στο άρθρο 17 ψηφίζουμε «όχι». Να μαζεύονται τα ζώα και να  κινητοποιούνται οι δήμοι, όταν παρέλθει η προθεσμία των δέκα ημερών. Ψηφίζουμε όχι σε αυτό, γιατί σε πολλές περιοχές υπάρχει εκτατική μορφή κτηνοτροφίας, ειδικά σε ορεινές προβληματικές περιοχές. Οι ιδιοκτήτες εκεί αναζητούν τα ζώα για μεγάλα χρονικά διαστήματα, όταν πρόκειται πραγματικά είτε για νερό είτε για τροφή ή και σε πολλές περιπτώσεις υπάρχουν και ομβριοδεξαμενές όπου γίνεται το πότισμα των ζώων. Θεωρούμε ότι οι δέκα ημέρες είναι ένα μικρό διάστημα και εκεί, πραγματικά, μπορεί να εκποιηθεί η περιουσία των φτωχομεσαίων κτηνοτρόφων. Εμείς λέμε ότι σε αυτό το άρθρο ίσως προσπαθείτε να εξαφανίσετε την κτηνοτροφία από αυτές τις περιοχές, για να γίνει η χρήση των βοσκοτόπων για άλλα ζητήματα. Έχουμε παρόμοιες περιπτώσεις, όπου σε νησιά της χώρας μας και σε ορεινές περιοχές έχουν εγκατασταθεί ανεμογεννήτριες ή άλλες εγκαταστάσεις.
Σε ότι αφορά το άρθρο 18 ψηφίζουμε όχι. Δεν σας δίνουμε εξουσιοδότηση και λευκή επιταγή. Δεν σας έχουμε καμμία εμπιστοσύνη, γιατί με τις πολιτικές σας εσείς και η Ευρωπαϊκή Ένωση υπηρετείτε τα μονοπώλια και όχι τους φτωχομεσαίους αγρότες.
Στο άρθρο 19 ψηφίζουμε λευκό για τις καταργούμενες διατάξεις.
Στο άρθρο 20 ψηφίζουμε λευκό και στο άρθρο 21 που είναι για την ισχύ του νόμου, ψηφίζουμε όχι, γιατί το συζητούμενο νομοσχέδιο, όχι μόνο δεν θα δώσει λύσεις στα οξυμμένα προβλήματα της φτωχομεσαίας αγροτιάς και συγκεκριμένα των φτωχομεσαίων κτηνοτρόφων, απεναντίας θα επιδεινώσει αυτά τα προβλήματα.
Ευχαριστώ.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Ροδούλα Ζήση</Parlmember>): Ευχαριστούμε τον ειδικό αγορητή του Κομμουνιστικού Κόμματος Ελλάδας, τον κ. Νικόλαο Μωραΐτη. 
Καλείται να λάβει το λόγο ο ειδικός αγορητής του Λαϊκού Ορθόδοξου Συναγερμού, ο κ. Ηλίας Πολατίδης.</ChairmanSpeech>
<Speech><Parlmember>ΗΛΙΑΣ ΠΟΛΑΤΙΔΗΣ</Parlmember>: Ευχαριστώ, κυρία Πρόεδρε.
Θέλω να απαντήσω στον προλαλήσαντα συνάδελφο, σχετικά με τη δήθεν επίθεση, η οποία γίνεται προς το ΚΚΕ. Η επίθεση κυρίως γίνεται από αυτούς τους οποίους έθιξε με την κριτική, την οποία έκανε. Τι καλύτερο -και δεν ξέρω αν εμπίπτει, δεν είμαι ειδικός περί του μαρξισμού- λέει η κοινή λογική από το να έρθουν σε επαφή οι παραγωγοί με τους καταναλωτές και να μην υπάρχουν μεσάζοντες; Αν όλα πρέπει να τα μεταφέρουμε για το, όταν θα έρθει ο σοσιαλισμός ή όταν θα έρθει η δευτέρα παρουσία, νομίζω ότι λίγα θα μπορούμε να κάνουμε και δεν υπάρχει λόγος να είμαστε κι εδώ.
Νομίζω ότι είναι πολύ σαφής και είναι σε πολύ σωστή κατεύθυνση η συγκεκριμένη ρύθμιση, γιατί υπάρχει μία αγορά, η οποία δεν λειτουργεί ή καλύτερα λειτουργεί εις βάρος και των παραγωγών και των καταναλωτών.
Μέχρι και πριν από μία εικοσαετία, τριάντα χρόνια, οι τιμές του παραγωγού ήταν 60% των τιμών του ραφιού. Σήμερα έχουν κατέβει στο 20% και σε άλλα προϊόντα στο 10% με τάση παραπέρα μειώσεως. Δεν πρέπει να αντιδράσει η κοινωνία  προς αυτήν την κατεύθυνση; 
Είδαμε στους τηλεοπτικούς διαύλους, παραγωγούς, οι οποίοι έλεγαν γιατί υπάρχει αυτή η τεράστια διαφορά τιμής -δηλαδή, 30 λεπτά ο παραγωγός ντομάτας συγκεκριμένα στην Κρήτη, 2 ευρώ η τιμή στο ράφι- γιατί υπάρχει αυτή η τεράστια διαφορά των παραγωγών στο Νευροκόπι, στη Βροντού Σερρών, στην Ορεινή Σερρών, όπου παράγουν και τις καλύτερες πατάτες και παρ’ όλα αυτά, να μην μπορεί να τις βρει αυτές τις πατάτες ο καταναλωτής στην Αθήνα ή στη Θεσσαλονίκη ή σε κάποιο άλλο αστικό κέντρο.
(Στο σημείο αυτό την Προεδρική Έδρα καταλαμβάνει ο  Δ΄ Αντιπρόεδρος της Βουλής κ.  ΒΥΡΩΝ ΠΟΛΥΔΩΡΑΣ )
Εδώ, λοιπόν, υπάρχει το πρόβλημα ότι δεν λειτουργεί η αγορά, δεν λειτουργεί ο νεοφιλελευθερισμός που έλεγε ότι έχοντας δυνατότητα απείρων εισαγωγών, αυτό σημαίνει ότι θα έρθει το καλύτερο δυνατό προϊόν στις καλύτερες δυνατές τιμές στο ράφι μπροστά στον παραγωγό. 
Το βλέπουμε στην  πράξη, όπως το έχουμε δει και στα κτηνοτροφικά προϊόντα, όπου βγαίνουν από τα ράφια τα κτηνοτροφικά προϊόντα ανωτέρας ποιότητας, γιατί δεν μπορούν οι ιδιώτες παραγωγοί ή οι μικρές εταιρείες να πληρώσουν τα δυσβάσταχτα κόστη που απαιτεί η εκάστοτε αλυσίδα, για να τα βάλει στο ράφι. Χρειάζονται τεράστια χρηματικά ποσά. Χρειάζεται κόστος ραφιού. Χρειάζονται επιστροφές επί του τζίρου με πιστωτικά τιμολόγια. 
Μέχρι τώρα και υπό το πρίσμα ότι υπήρχαν τα φθηνά δανεικά, υπήρχε αυτή η κατανάλωση εν πολλοίς, καλυπτόμενη από πιστωτικές κάρτες, όλα τα ζητήματα αυτά έμπαιναν «κάτω από το χαλί». Τώρα, όμως, η οικονομική κρίση τα φέρνει στο προσκήνιο και πρέπει να ληφθούν μέτρα. 
Γνωρίζω, κύριε Υπουργέ, ότι πήρατε κάποια μέτρα προς αυτήν την κατεύθυνση, ούτως ώστε να κάνουν, επιτέλους και οι έμποροι το καθήκον και αυτό που πρέπει, αλλά πολύ φοβούμαι ότι δεν είναι αρκετά. Είναι ευκαιρία τώρα που αισθάνονται αδύναμοι από τη λειτουργία αυτού του κινήματος, της επαφής παραγωγών και καταναλωτών, αυτήν τη στιγμή πρέπει να επανέρθετε, ούτως ώστε, επιτέλους, να λογικευθούν και να μην έχουμε το απαράδεκτο φαινόμενο η αρίστης ποιότητος πατάτα της Βροντούς, της Ορεινής Σερρών -που δυστυχώς έχουν επισκιαστεί από το Νευροκόπι- και του Νευροκοπίου να αντικαθίσταται στο ράφι και να καταναλώνουμε άχυρο στην κυριολεξία, με μορφή πατάτας από τη Γερμανία και από την Αίγυπτο και από οπουδήποτε αλλού.
Αυτό το πράγμα, αυτή η στέρηση πραγματικά ενός δικαιώματος που έχουν οι καταναλωτές στα αστικά κέντρα, δεν μπορεί να γίνει. Αν δεν παρήγετο το συγκεκριμένο προϊόν ή άλλα αντίστοιχα προϊόντα, θα μπορούσα να το κατανοήσω. Δυστυχώς, όμως, λόγω του μάρκετινγκ και λόγω της οικονομικής δυνατότητας που έχουν οι εισαγωγείς –και ενδεχομένως να παίρνουν και μ’ αυτόν τον τρόπο κάποιες έμμεσες επιδοτήσεις από τις χώρες παραγωγής- μπορούν να τοποθετούν αυτά τα προϊόντα στα ράφια, ενώ δεν συμβαίνει το ίδιο με τα αντίστοιχα ελληνικά. Και, φυσικά, όταν έχουμε εκχωρήσει και το λιανικό εμπόριο της χώρας, το ελληνικό εμπόριο, σε ξένες αλυσίδες, από εκεί και πέρα δεν είναι απορίας άξιον γιατί δεν μπορούν να τοποθετηθούν τα ελληνικά προϊόντα εκεί.
Θέλω να αναφερθώ και σε ένα ακόμα περιστατικό, το οποίο έχει συμβεί τις τελευταίες ημέρες. Αναφέρομαι στο ότι μετά από έξι χρόνια, για πρώτη φορά η Ελληνική Βιομηχανία Ζάχαρης έχει κέρδη. Κατ’ επανάληψη σας είχαμε πει, ως Λαϊκός Ορθόδοξος Συναγερμός –και σε εσάς, αλλά κυρίως στο Υπουργείο Οικονομικών- το πόσο εγκληματική ήταν η πολιτική που ξεκίνησε φυσικά το 2006 με την παραχώρηση ποσοστώσεως από τη Νέα Δημοκρατία και πήγαινε να ολοκληρωθεί με την ολοκληρωτική παραχώρηση όλων των μετοχών της Ελληνικής Βιομηχανίας Ζάχαρης σε κάποιο ξένο επενδυτή. 
Σας είχαμε προειδοποιήσει στην Κυβέρνηση, με επίκαιρες ερωτήσεις, με γραπτές ερωτήσεις, να μην προχωρήσετε σ’ αυτό το βήμα, διότι οι τάσεις στις τιμές του προϊόντος είναι αυξητικές, διότι υπάρχει έλλειψη παραγωγικότητας εγκατεστημένης σε όλη την περιοχή. Σε όλη την Ευρώπη και ιδιαιτέρως στην Κεντρική και Ανατολική Ευρώπη δεν υπάρχει απαιτούμενη εγκατεστημένη παραγωγή, για να μπορέσει να καλύψει τις ανάγκες. Άρα είναι βέβαιον ότι οι τιμές θα αυξηθούν.
Τότε, ειδικά το Υπουργείο Οικονομικών δεν ήθελε να λάβει υπ&apos; όψιν του το πολύ συγκεκριμένο παράδειγμα. Για άλλη μία φορά, όμως, οι εξελίξεις δικαιώνουν το Λαϊκό Ορθόδοξο Συναγερμό και δεν δικαιώνουν εσάς, την Κυβέρνηση, με την νεοφιλελεύθερη οικονομίστικη λογική σας.
Θα αναφερθώ τώρα στο νομοσχέδιο και στο άρθρο 4, στην παράγραφο 1. Εδώ έγινε μία ρύθμιση να είναι κτηνίατρος αυτός ο οποίος θα είναι στην επιτροπή και σε περίπτωση ελλείψεως αυτού, να είναι ο γεωπόνος. Επειδή όμως μιλάμε για κτηνοτροφικές εγκαταστάσεις, εκεί ο κτηνίατρος κυρίως, ασχολείται με την υγεία των ζώων και, φυσικά, κατά τη διάρκεια της σφαγής εκεί, έχει να ελέγξει και την ποιότητα των ζώων, προκειμένου να δει αν είναι κατάλληλα προς κατανάλωση και όλα αυτά. Δηλαδή, είναι άλλο το αντικείμενο του κτηνιάτρου, εν αντιθέσει με το αντικείμενο του γεωπόνου, του ζωοτέχνη, ο οποίος πραγματικά μπορεί να έχει λόγω του αντικειμένου των σπουδών του, μία συνολική ενασχόληση και εποπτεία του αντικειμένου της κτηνοτροφίας, όλων των φάσεων της κτηνοτροφίας ως παραγωγικής διαδικασίας, μέρος του οποίου έχει να κάνει με τα υγειονομικά.
Γι’ αυτό λοιπόν προτείνουμε να γίνει αντιστροφή στη συγκεκριμένη διατύπωση και να λέει «στην έδρα κάθε περιφερειακής ενότητας συνιστάται τριμελής Επιτροπή Σταβλισμού, που αποτελείται από έναν γεωπόνο-ζωοτέχνη και εφόσον λείπει, κτηνίατρο». Νομίζω ότι αυτή είναι μία ρύθμιση η οποία μπορεί να γίνει και είναι προς μία καλύτερη κατεύθυνση.</Speech>
<Speech><Parlmember>ΔΙΑΜΑΝΤΩ ΜΑΝΩΛΑΚΟΥ</Parlmember>: Το λέμε και εμείς αυτό!</Speech>
<Speech><Parlmember>ΑΣΤΕΡΙΟΣ ΡΟΝΤΟΥΛΗΣ</Parlmember>: Είναι σωστό αυτό, κύριε Υπουργέ.</Speech>
<Speech><Parlmember>ΗΛΙΑΣ ΠΟΛΑΤΙΔΗΣ</Parlmember>: Ακόμα και ο Ροντούλης δεν είναι αλάνθαστος!</Speech>
<Speech><Parlmember>ΔΙΑΜΑΝΤΩ ΜΑΝΩΛΑΚΟΥ</Parlmember>: Είναι το γνωστικό αντικείμενο τέτοιο!</Speech>
<Speech><Parlmember>ΗΛΙΑΣ ΠΟΛΑΤΙΔΗΣ</Parlmember>: Ναι, είναι με τη λογική και νομίζω ότι πρέπει να προχωρήσουμε προς αυτήν την κατεύθυνση.
Επίσης θέλω να αναφερθώ στο θέμα της Αγροτικής Τράπεζας, επειδή δεν θα αναφερθώ στο θέμα της τροπολογίας η οποία έρχεται. Η Αγροτική Τράπεζα, κύριε Υπουργέ, έχει πάει προς μία κατεύθυνση –και αυτό, φυσικά, δεν είναι δική σας ευθύνη, είναι ευθύνη όμως των κυβερνήσεων κυρίως από το 2000 και μετά- να γίνει εμπορική τράπεζα. Έχασε τον εξειδικευμένο χαρακτήρα τον οποίο είχε. Αντί να έχει μηχανικούς και γεωπόνους σε ίσο αριθμό με τους οικονομολόγους, δυστυχώς έγινε μία εμπορική τράπεζα και μπήκε σε μία διαδικασία να δανείζει τα κόμματα του ΠΑΣΟΚ και της Νέας Δημοκρατίας, τα οποία χρωστούν ποσά της τάξεως των 200 εκατομμυρίων ευρώ, 240 εκατομμυρίων ευρώ, κάτι το οποίο έχει δημιουργήσει ανησυχία, ιδιαιτέρως με τις εξελίξεις τις οποίες βλέπουμε, καθώς μειώνονται τα ποσοστά των δύο κομμάτων του κατεστημένου.
Ταυτοχρόνως όμως και λόγω των οικονομικών συνθηκών οι οποίες υπάρχουν, είναι πολύ πιθανόν να μην υπάρχουν πλέον οι δυνατότητες για τέτοιου ύψους επιχορηγήσεις προς τα κόμματα. Πρέπει, λοιπόν με κάποιον τρόπο να απαλλαγεί η Αγροτική Τράπεζα Της Ελλάδας απ’ αυτό το δυσβάσταχτο βάρος, το οποίο της έχετε φορτώσει εσείς, ΠΑΣΟΚ και Νέα Δημοκρατία.
Ευχαριστώ.
(Χειροκροτήματα από την πτέρυγα του Λαϊκού Ορθόδοξου Συναγερμού)</Speech>
ΠΡΟΕΔΡΕΥΩΝ (<ChairmanSpeech><Parlmember>Βύρων Πολύδωρας</Parlmember>): Ευχαριστούμε τον κ. Ηλία Πολατίδη.
Παρακαλείται η κ. Ηρώ Διώτη, ειδική αγορήτρια του Συνασπισμού Ριζοσπαστικής Αριστεράς, να λάβει το λόγο.</ChairmanSpeech> 
<Speech><Parlmember>ΗΡΩ ΔΙΩΤΗ</Parlmember>: Ευχαριστώ, κύριε Πρόεδρε.
Επειδή χρωστάμε μία απάντηση στην προηγούμενη συζήτηση που έγινε για την Ημέρα της Γυναίκας, θα ήθελα να ξεκινήσω την ομιλία μου με δυο λόγια και να πω ότι το θράσος και ο πανικός της Κυβέρνησης συμπυκνώθηκε στην τοποθέτηση του κ. Πεταλωτή νωρίτερα, για την Ημέρα της Γυναίκας.
Ο κύριος Υπουργός, λοιπόν, επέλεξε να ξεκινήσει την ομιλία του, επιτιθέμενος στις γυναίκες εκπροσώπους της Αριστεράς, γιατί δεν του άρεσε το περιεχόμενο των ομιλιών τους, επειδή τόλμησαν να μιλήσουν και για το μνημόνιο.
Θα απευθυνθώ στον κ. Πεταλωτή σαν να είναι εδώ και θα του πω το εξής: Κύριε Πεταλωτή και κύριοι της Κυβέρνησης, ο αυταρχισμός σας δεν έχει όριο και προηγούμενο. Έχετε ξεφύγει από κάθε πλαίσιο τού να κρατάτε έστω και τα προσχήματα. Δεν θα μας υποδείξετε εσείς τι θα λέμε στις ομιλίες μας. Αν είστε σε θέση να αντιληφθείτε το θέμα, ακριβώς αυτό είναι ένα από τα θέματα που θέτουν οι γυναίκες την ημέρα αυτή και κάθε ημέρα, το δικαίωμα δηλαδή, να λέμε τη γνώμη μας, χωρίς να παίρνουμε την άδειά σας, κύριε Πεταλωτή, και την άδεια κανενός πατριάρχη, αν με εννοείτε.
Είπατε ότι οι τοποθετήσεις των Βουλευτίνων είναι προσβλητικές προς το Κοινοβούλιο, ενώ προσβλητικές για την ελληνική κοινωνία είναι οι πολιτικές θέσεις και προτάσεις σας.
Ελάτε λοιπόν στη θέση σας και μη νουθετείτε τις Βουλευτίνες της Αριστεράς, γιατί ξεπερνά και τα εσκαμμένα, κύριε Υπουργέ της Δικαιοσύνης! Οι πολιτικές του δικομματισμού και πολύ περισσότερο οι μνημονιακές πολιτικές επιδεινώνουν ραγδαία τη θέση των γυναικών! Δεν θα μας φιμώσετε ούτε θα μας κανοναρχείτε να ερχόμαστε εδώ, να λέμε ανώδυνα πράγματα! Για να βρείτε τους υπευθύνους σήμερα, για τη θέση των γυναικών, να κοιτάξετε τον κομματικό σας καθρέφτη και κυρίως τον κυβερνητικό!
Μετά απ’ αυτό που το χρωστούσαμε στον κ. Πεταλωτή, θα αναφερθώ απευθείας στα άρθρα του νομοσχεδίου και προσπερνώντας το άρθρο 1, θα αναφερθώ στο άρθρο 2, στην παράγραφο 1, στο πρώτο εδάφιο. Εκεί λέει ότι τα πρόχειρα καταλύματα ζώων, για τα οποία δεν απαιτείται άδεια οικοδομής, θα διευκολύνουν ίσως, μονάδες στη θερινή διαμονή ή ζώα, που δεν αρμέγονται εκτατικώς εκτρεφόμενα. Όμως στην περίπτωση που τα ζώα υφίστανται διαχείριση γάλακτος, τέτοια καταλύματα δεν μπορούν να ηλεκτροδοτηθούν και δεν μπορούν να αποτελέσουν λύση που θα πάει μπροστά την κτηνοτροφία. Οπότε εδώ προκύπτει ένα σοβαρό θέμα με την ηλεκτροδότηση αυτών των μονάδων, με ό,τι άλλο αυτό συνεπάγεται.
Στο εδάφιο ββ΄, οι κτηνοτροφικές εγκαταστάσεις που κατασκευάζονται με εγκεκριμένα πρότυπα κατασκευών, παρουσιάζουν συγκεκριμένο πρόβλημα, που το Υπουργείο γνωρίζει και πρέπει να εξετάσει. Από το 2004 μέχρι σήμερα, έχουν γίνει ελάχιστες τέτοιες εγκαταστάσεις, επειδή είναι βαριές κατασκευές, κατά τα λεγόμενα των κτηνοτρόφων και δύσκολα προσαρμόζονται στις ανάγκες εκμετάλλευσης.
Όσον αφορά το άρθρο 4, μίλησαν και οι προηγούμενοι εισηγητές. Όμως θα ήθελα να κάνω δύο σχόλια, όσον αφορά τους γεωπόνους.
Ουσιαστικά σε αυτές τις επιτροπές και σε αυτές τις υπηρεσίες παραδοσιακά πάντα υπήρχαν γεωπόνοι και δεν θα βρίσκετε κτηνιάτρους. Δεύτερον, με τις συνθήκες παραγωγής στον πρωτογενή τομέα και συνθήκες εκτροφής κ.λπ. καθ’ ύλην αρμόδιοι είναι οι γεωπόνοι ζωικής και ελλείψει τους όλοι οι υπόλοιποι, όπως ήταν και πριν. 
Ερχόμαστε στο άρθρο 5, το πλέον επίμαχο άρθρο μαζί με το άρθρο 6 για τις θέσεις, την ελάχιστη έκταση, τις ελάχιστες αποστάσεις κτηνοτροφικών εγκαταστάσεων και τον τρόπο μέτρησης αυτών. Στην παράγραφο 3 προβλέπεται και η έκδοση κοινής υπουργικής απόφασης που θα καθορίζει τους όρους, τις προϋποθέσεις, τη διαδικασία μετεγκατάστασης, καθώς και το ύψος της αποζημίωσης ύστερα από εισήγηση της αρμόδιας επιτροπής σταβλισμού και της αρμόδιας αρχής αδειοδότησης για τις περιπτώσεις που θα υποχρεωθεί ο ιδιοκτήτης κτηνοτροφικής εγκατάστασης να τη μετεγκαταστήσει λόγω εγκατάστασης δραστηριοτήτων βάσει χωροταξικού ή πολεοδομικού σχεδίου, το οποίο δεν περιέχει μεταβατικές ρυθμίσεις. 
Σας το είπαμε και χθες, κύριε Υπουργέ, ότι αυτή η ρύθμιση είναι εξ ορισμού στον αέρα, αφού είναι αστείο να μιλάμε για χωροταξικό και πολεοδομικό σχεδιασμό και ακόμη φαιδρότερο για χρήσεις γης και για όλα τα υπόλοιπα. 
Και εδώ έρχεται αυτό που σας είπα νωρίτερα για τους κτηνοτρόφους. Οι ίδιοι διαμαρτύρονται ότι δεν υπάρχει στο νομοσχέδιο καμμία αναφορά σχετικά με το τι γίνεται στις περιπτώσεις υφιστάμενων μονάδων, αφού τα εγκεκριμένα γενικά πολεοδομικά σχέδια δεν έχουν καμμία πρόβλεψη για τις κτηνοτροφικές ζώνες. Προφανώς αυτές δεν αδειοδοτούνται, άρα ξαναγυρνάμε στο μηδέν. 
Σε ό,τι αφορά στην κοινή υπουργική απόφαση που ανέφερα, δεν είναι απαραίτητο ότι θα είναι υπέρ του εκάστοτε θιγόμενου. Και αφού ορθώς του δίνεται εκ του νόμου το δικαίωμα να προσφύγει στο διοικητικό πρωτοδικείο, πέραν του γεγονότος ότι θα έχει οικονομική επιβάρυνση ο ίδιος, ενδέχεται η δικαστική διαμάχη να πάρει πίσω το χωροταξικό σχεδιασμό. 
Επίσης, στην ίδια παράγραφο αναφέρεται ότι κατ’ εξαίρεση των ανωτέρω, δηλαδή των ελάχιστων αποστάσεων για τα νησιά, οι αποστάσεις που αναφέρονται στο παράρτημα του άρθρου 20 του παρόντος ισχύουν μειωμένες κατά 20%. Σας το είπαν και άλλοι συνάδελφοι εκτός από μας ότι το ορθό θα ήταν η απόσταση να ορίζεται για κάθε περιοχή ανάλογα με τη φέρουσα ικανότητα της κάθε περιοχής. Στα μικρά νησιά ισχύουν άλλα δεδομένα από ό,τι στα μεγάλα. Αυτό το 20% μπορεί να στραγγαλίσει οικονομικά κατά περιπτώσεις την κτηνοτροφική παραγωγή και κατ’ επέκταση και τους ίδιους τους κτηνοτρόφους. 
Ταυτόχρονα, η ανάγκη προστασίας οικισμών, ποταμών και λιμνών είναι ίδια σε ολόκληρη την επικράτεια, οπότε, δεν μπορούμε να κάνουμε το ζήτημα των αποστάσεων «λάστιχο» κατά το δοκούν. Απλά θα έπρεπε να υπάρχει ένα συγκεκριμένο σχέδιο για κάθε περιοχή σε όλη την επικράτεια.
Με την ίδια λογική οι παράγραφοι 7 και 8 του ίδιου άρθρου, όπου η επιτροπή και η αρμόδια αδειοδοτούσα αρχή δύναται να μειώσει έως 25% και 50% κατά περιπτώσεις τις ελάχιστες αποστάσεις, συνηγορούν σε αυτό που σας είπαμε πιο πάνω, ότι δεν γίνεται οριζόντια να βάζουμε όριο και να καλούνται οι αρχές και οι επιτροπές να αυξομειώνουν τις αποστάσεις. Θα έπρεπε να οριστούν συγκεκριμένες αποστάσεις, διότι εάν η κατάσταση ξεφύγει από τον έλεγχο, η ίδια η ύπαρξη των ορίων και των παρόντων στο νομοσχέδιο παραρτημάτων ελάχιστων αποστάσεων είναι δώρο άδωρο. 
Θετική είναι η μέριμνα της παραγράφου 9 για το σύστημα μέτρησης ρύπων, υπό τον όρο ότι η κοινή υπουργική απόφαση θα βγει όντως εντός εξαμήνου και δεν θα σέρνεται για περισσότερο καιρό, ακυρώνοντας στην πράξη τη διάταξη αυτή. 
Στην παράγραφο 10 εξακολουθούμε να έχουμε τις ίδιες ενστάσεις που είχαμε και στην επιτροπή, αφού δεν έχουμε πειστεί ότι έχουν οι μικροί ειδικά κτηνοτρόφοι τη δυνατότητα να ενταχθούν σε αναπτυξιακά προγράμματα, πόσω δε μάλλον να δανειοδοτηθούν από τράπεζες, προκειμένου να επενδύσουν σε ένα τυροκομείο ή σε ένα αλλαντοποιείο εντός ή σε όμορο ακίνητο με τις εγκαταστάσεις των κτηνοτροφικών εγκαταστάσεων. Φοβόμαστε ότι όλη η διάταξη είναι διευκόλυνση για τις μεγάλες κτηνοτροφικές επιχειρήσεις και μόνο. 
Στο άρθρο 6 και στην έκθεση της Επιστημονικής Υπηρεσίας της Βουλής τίθενται συγκεκριμένα ζητήματα, τα οποία βάζαμε και εμείς από τις συνεδριάσεις της επιτροπής ακόμη, χωρίς να έχει επέλθει κάποια αλλαγή μέχρι τώρα. 
Στην παράγραφο 4.β, αα. και ββ΄ και στην παράγραφο 5.β΄, αα΄ και ββ΄ αναφέρεται η έκδοση συγκεκριμένων υπουργικών αποφάσεων και η δυνατότητα να μην επισυνάπτονται πρότυπες περιβαλλοντικές δεσμεύσεις και η απόφαση έγκρισης περιβαλλοντικών όρων αντίστοιχα, εφόσον δεν έχει εκδοθεί η εν λόγω απόφαση. Μέχρι σήμερα, πράγματι, δεν έχουν εκδοθεί αυτές οι δύο υπουργικές αποφάσεις που προβλέπονταν στο ν. 4014/2011. Μάλιστα, η Κυβέρνηση εγκαλέστηκε από τους δανειστές μας στο μνημόνιο 2 και στο παράρτημα «Μνημόνιο συνεννόησης στις συγκεκριμένες προϋποθέσεις της οικονομικής πολιτικής» καλείται να τις εκδόσει το αργότερο μέσα στο δεύτερο τρίμηνο του 2012, αφού ήδη έχει καθυστερήσει χαρακτηριστικά. 
Υπενθυμίζουμε ότι η υπουργική απόφαση του άρθρου 2 παράγραφος 7 έπρεπε να είχε εκδοθεί μέχρι τις 21 Δεκεμβρίου 2011 και η δεύτερη έχει ορίζοντα έκδοσης μέχρι την 21 Ιουνίου. 
Πρακτικά, μέχρι νεωτέρας, βάσει του νομοσχεδίου, θα δίδεται η άδεια για τις κτηνοτροφικές εγκαταστάσεις χωρίς περιβαλλοντικές δεσμεύσεις και χωρίς αποφάσεις περιβαλλοντικών όρων με μεγάλο ηττημένο την προστασία του περιβάλλοντος. 
Στην έκθεση, επίσης, της Επιστημονικής Υπηρεσίας διατυπώνεται ο προβληματισμός ως προς το κατά πόσο η αρμόδια αδειοδοτούσα αρχή θα δύναται να ασκήσει τις αρμοδιότητες που τις ανατίθενται δυνάμει της παραγράφου 5.β΄ του εν λόγω άρθρου στις περιπτώσεις εκείνες κατά τις οποίες λόγω μη έκδοσης της υπουργικής απόφασης δεν υφίσταται δυνατότητα ούτε υποχρέωση επισύναψης ΑΕΠΟ. 
Για τις περιοχές «Natura» της παραγράφου 6 θεωρούμε απαράδεκτο να εγκαθίσταται εντός των ορίων τους κτηνοτροφικές μονάδες ανεξαρτήτως δυναμικότητας, καθώς λόγω της έλλειψης σχεδίων διαχείρισης για τις περισσότερες περιοχές του δικτύου «Natura 2000» η διάταξη μπορεί να αποβεί καταστρεπτική σε πολλά επίπεδα. 
Σε κάθε περίπτωση, σύμφωνα με το άρθρο 10 της παραγράφου 1 του ν. 4014/2011 απαιτείται ειδική οικολογική αξιολόγηση τόσο για έργα κατηγορίας α΄ όσο και για έργα κατηγορίας β΄. 
Στο άρθρο 7 στην παράγραφο β΄ θα ήθελα να κάνω μία παρατήρηση. Οι έλεγχοι δεν θα έπρεπε να είναι στη διακριτική ευχέρεια της επιτροπής σταβλισμού, αλλά θα έπρεπε να καταστούν υποχρεωτικοί, τακτικοί και θα πρέπει να προηγούνται της έγκρισης της τροποποίησης της επωνυμίας και της τυχόν μεταβίβασης της εγκατάστασης. 
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού)
Δώστε μου ένα λεπτό ακόμα, κύριε Πρόεδρε.
Ομοίως και στο άρθρο 9 που αφορά αποκλειστικά τους ελέγχους πιστεύουμε ότι πρέπει να είναι εντατικοί. Το αναγκαίο και σκόπιμο που αναφέρει η διάταξη μπορεί να γυρίσει μπούμερανγκ, αν το αφήσουμε αόριστο. 
Στο άρθρο 8 θα ήθελα να κάνω μία παρατήρηση. Πιστεύουμε ότι ο φορέας της κτηνοτροφικής εγκατάστασης σε περίπτωση προσωρινής διακοπής της λειτουργίας της μονάδας πρέπει υποχρεωτικά να αποζημιώνεται, όχι να υπάρχει δυνατότητα αποζημίωσης ενίοτε μέσω κοινής υπουργικής απόφασης. Εξηγήσαμε και στην επιτροπή τους λόγους. 
Θα πρέπει, επίσης, πριν την έκδοση της σχετικής ΚΥΑ, να προηγηθεί μια διαβούλευση με τους αρμόδιους φορείς τους οποίους αφορά το νομοσχέδιο και να τεθούν επί τάπητος όλες οι τεχνικές λεπτομέρειες. 
Στο άρθρο 13 –για να κλείσω με αυτό- αποδεχόμαστε πλήρως τους προβληματισμούς της Επιστημονικής Επιτροπής για την παράγραφο 5, ότι δηλαδή η σιωπηρή έγκριση δεν συνάδει προς τις συνταγματικές διατάξεις περί προστασίας του περιβάλλοντος και η έγκριση πρέπει να παρέχεται μόνο με ρητή θετική πράξη αρμόδιου δασάρχη. 
Στην παράγραφο 5.α του ίδιου άρθρου ισχύουν όσα είπαμε και πριν για τις περιοχές «Natura», ενώ στην παράγραφο 5.γ οι όροι συνέχισης λειτουργίας κτηνοτροφικών μονάδων θα πρέπει να συναρτώνται και προς επιπτώσεις που ενδεχομένως υφίστανται επί του περιβάλλοντος, ώστε να προληφθεί τυχόν περαιτέρω υποβάθμισή του στο μέλλον.
Στο άρθρο 15, παράγραφος 4 –σας το είπαμε και χθες- είμαστε πλήρως αντίθετοι στην ένταξη των εκτροφείων γουνοφόρων ζώων στις κτηνοτροφικές εγκαταστάσεις. 
Τέλος, με το άρθρο 17 ισχύουν όσα είχαμε πει και στο νομοσχέδιο για τα δεσποζόμενα και αδέσποτα ζώα, ότι δηλαδή οι δήμοι έχουν πάρα πολύ μεγάλο πρόβλημα οικονομικό, για να αντιμετωπίσουν αποτελεσματικά αυτήν την κατάσταση που τους ορίζεται, καθώς η οικονομική τους κατάσταση δεν τους επιτρέπει ούτε καν την εκπλήρωση των στοιχειωδών αρμοδιοτήτων τους. 
Πέραν, όμως, αυτού, θεωρούμε ότι θα έπρεπε να προβλεφθεί η διαδικασία ενημέρωσης από το δήμο του ιδιοκτήτη για την περισυλλογή των ζώων που του ανήκουν, ώστε αυτός να έχει το περιθώριο να καταθέσει τη σχετική αίτηση εντός του οριζόμενου δεκαημέρου. Επίσης, καλό θα ήταν να προβλεφθεί η περίπτωση κατά την οποία τα εν λόγω ζώα διαφεύγουν της επιτήρησης του ιδιοκτήτη τους άνευ υπαιτιότητας.
Λέμε «ναι» στα άρθρα 3, 4, 8, 9, 12, «λευκό» στα άρθρα 1, 2, 7 και 11 και καταψηφίζουμε όλα τα υπόλοιπα. 
Σας ευχαριστώ. 
(Χειροκροτήματα από την πτέρυγα του ΣΥΡΙΖΑ)</Speech>
 ΠΡΟΕΔΡΕΥΩΝ (<ChairmanSpeech><Parlmember>Βύρων Πολύδωρας</Parlmember>): Ευχαριστούμε την κ. Ηρώ Διώτη. 
Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού προηγουμένως ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, τριάντα τρεις μαθητές και μαθήτριες και δύο εκπαιδευτικοί-συνοδοί από το 4ο Γυμνάσιο Κορίνθου, το Α΄ Τμήμα.
Η Βουλή τούς καλωσορίζει. 
(Χειροκροτήματα απ’ όλες τις πτέρυγες της Βουλής)
Τώρα καλείται ο κ. Αθανάσιος Λεβέντης, Ανεξάρτητος Βουλευτής της Δημοκρατικής Αριστεράς από το Νομό Αττικής, να λάβει το λόγο. 
Ορίστε, κύριε Λεβέντη, έχετε το λόγο.</ChairmanSpeech> 
<Speech><Parlmember>ΑΘΑΝΑΣΙΟΣ ΛΕΒΕΝΤΗΣ</Parlmember>: Ευχαριστώ πολύ, κύριε Πρόεδρε. 
Κυρίες και κύριοι συνάδελφοι, από τη Δημοκρατική Αριστερά θα θέλαμε και εμείς να χαιρετίσουμε τη σημερινή «Ημέρα της Γυναίκας», της γυναίκας που είναι δημιουργός της ζωής, που διατηρεί τη ζωή, που εξωραΐζει τη ζωή όλων μας, της γυναίκας που είναι μητέρα, νοικοκυρά, εργαζόμενη, αγωνίστρια, που παλεύει κάτω από σκληρές συνθήκες, ιδιαίτερα στις σημερινές τόσο δύσκολες συνθήκες που διέρχεται η χώρα μας. 
Η γυναίκα έχει προσφέρει ανεκτίμητα και εξακολουθεί να προσφέρει. Δικαιούται, όμως, να πάρει πολύ περισσότερα από ό,τι ως τώρα έχει πάρει όσον αφορά την αναγνώριση του έργου της, αλλά και την ανάδειξή της στα ανώτερα κλιμάκια της πολιτικής, της οικονομικής, της επιστημονικής ιεραρχίας. 
Αυτό είναι κάτι που ως τώρα δεν έχει γίνει και το βλέπουμε και από την αντιπροσώπευσή της μέσα στο ελληνικό Κοινοβούλιο και μέσα στο Ευρωκοινοβούλιο όσον αφορά την αντιπροσώπευση των Ελληνίδων. 
Έρχομαι τώρα στο συζητούμενο νομοσχέδιο.</Speech>
ΠΡΟΕΔΡΕΥΩΝ (<ChairmanSpeech><Parlmember>Βύρων Πολύδωρας</Parlmember>): Πριν πείτε για το συζητούμενο νομοσχέδιο, ξεχάσατε να πείτε για την γυναίκα ερωτική σύντροφο. Γιατί αυτό;</ChairmanSpeech> 
<Speech><Parlmember>ΑΘΑΝΑΣΙΟΣ ΛΕΒΕΝΤΗΣ</Parlmember>: Αναφέρθηκα στον εξωραϊσμό της ζωής όλων μας, κύριε Πρόεδρε…</Speech>
ΠΡΟΕΔΡΕΥΩΝ (<ChairmanSpeech><Parlmember>Βύρων Πολύδωρας</Parlmember>): Δεν πειράζει με καλύτερη σαφήνεια.</ChairmanSpeech>
<Speech><Parlmember>ΑΘΑΝΑΣΙΟΣ ΛΕΒΕΝΤΗΣ</Parlmember>: Πιστεύω ότι περιλαμβάνεται με τον καλύτερο και ευγενέστερο τρόπο και αυτός ο τομέας.</Speech> 
ΠΡΟΕΔΡΕΥΩΝ (<ChairmanSpeech><Parlmember>Βύρων Πολύδωρας</Parlmember>): Προχωρήστε, ευχαριστώ κύριε Λεβέντη.</ChairmanSpeech> 
<Speech><Parlmember>ΑΘΑΝΑΣΙΟΣ ΛΕΒΕΝΤΗΣ</Parlmember>: Εγώ ευχαριστώ. 
Κυρίες και κύριοι συνάδελφοι, τοποθετηθήκαμε θετικά επί της αρχής του νομοσχεδίου, παρ’ όλο που έχουμε σημαντικές ενστάσεις σε ορισμένα άρθρα του. Ας αναλογιστούμε ότι το έλλειμμα μόνο του ελληνικού κράτους, όσον αφορά στην εισαγωγή βοείου και χοιρινού κρέατος είναι ίσο με το ποσό που καλούμαστε να εξασφαλίσουμε με τα τελευταία πολυνομοσχέδια. Παίρνουμε μία ιδέα, λοιπόν, των πραγματικών μεγεθών από αυτό και μόνο, της πραγματικής καθυστέρησης που αντιμετωπίζει η χώρα, όσον αφορά την ανάπτυξη της κτηνοτροφίας. 
Να πούμε κάποιους χαρακτηριστικούς αριθμούς. Το 1980 υπήρχε πλήρης επάρκεια της Ελλάδας όσον αφορά τα πουλερικά. Σήμερα αυτή η επάρκεια φτάνει στο 67%. Το υπόλοιπο 33% γίνεται εισαγωγή τη στιγμή που υπάρχουν τεράστιες δυνατότητες: από τη μία έχουν καταδικαστεί χιλιάδες κτηνοτρόφοι στην ανεργία και από την άλλη πρέπει να πληρώνουμε εισάγοντας αυτά τα προϊόντα. 
Για το βοδινό κρέας το 80% που ήταν το 1980 έγινε 27%, δηλαδή το άλλο 73% πρέπει να εισάγεται. Αντίστοιχα στο χοιρινό κρέας είχαμε μείωση από 84% στο 41% που καλύπτει τώρα η εγχώρια παραγωγή. Όσο αφορά δε το αιγοπρόβειο κρέας, που αποτελεί, επίσης, συγκριτικό τομέα είχαμε μείωση από το 92% στο 80%. Αυτές οι διαφοροποιήσεις δεν οφείλονται μόνο στις ποσοστώσεις αλλά σε επιλεγμένη ή μεθοδευμένη, αν θέλετε, συμπεριφορά των ελληνικών κυβερνήσεων που οδήγησαν την κατάσταση σε αυτό το σημείο. 
Στην έλλειψη, αν θέλετε, πολιτικών προώθησης της ελληνικής κτηνοτροφίας πρέπει να προστεθεί το μείζον πρόβλημα της ανυπαρξίας νόμιμης άδειας λειτουργίας για τα 85% έως 90% των κτηνοτροφικών εγκαταστάσεων και λείπει αυτή ή γιατί δεν είναι αντίστοιχες οι εγκαταστάσεις ή γιατί υπάρχουν γραφειοκρατικές διαδικασίες, όπως συμβαίνει σε τόσους άλλους τομείς της ελληνικής δημόσιας ζωής. 
Οι ανωτέρω είναι από μόνοι τους λόγοι για να υπερψηφίσουμε το νομοσχέδιο. Θεωρούμε ιδιαίτερα θετική και την τροποποίηση σχετικά με το άρθρο 5 για την εισαγωγή του συστήματος μέτρησης των ρύπων. Δυστυχώς, όμως, οι περιβαλλοντικές μας ανησυχίες πέρα από αυτήν τη ρύθμιση, δεν ικανοποιούνται. Ανέφερε και στην επιτροπή όταν συζητείτο αυτό ο εκπρόσωπός μας Νικόλαος Τσούκαλης ότι το πρόβλημα που τίθεται με τις περιοχές «Natura» δεν αντιμετωπίζεται: το πρόβλημα, το οποίο πηγάζει και από το κοινοτικό δίκαιο. Η προστασία των περιοχών «Natura» είναι κάτι που πρέπει να μας απασχολήσει σοβαρά. Ασφαλώς πρέπει να αναπτυχθεί η κτηνοτροφία αλλά δεν πρέπει αυτές οι υποχρεώσεις που έχουμε, όπως να σεβαστούμε το περιβάλλον και να προστατεύσουμε ορισμένες περιοχές, να αγνοηθούν. 
Σύμφωνα δε με την πάγια νομολογία του Συμβούλιο της Επικρατείας, ακόμα και αν δεν έχει εκδοθεί διαχειριστικό σχέδιο, δεν σημαίνει ότι η νομοθεσία της Ευρώπης αφήνει απροστάτευτο το χώρο. 
Σας επιστήσαμε την προσοχή και στη συζήτηση στην επιτροπή. Αν υπάρχει επίσημη ειδική μελέτη περιβαλλοντικών επιπτώσεων, οι ρυθμίσεις και οι όροι που περιέχονται σε αυτήν είναι υποχρεωτικοί για το δημόσιο. Επιπλέον η αρχή της προφύλαξης για την Ευρωπαϊκή Ένωση είναι από τις κορυφαίες αρχές. Δηλαδή, ακόμα κι αν δεν υπάρχει μελέτη περιβαλλοντικών επιπτώσεων και μέχρι να ολοκληρωθεί, μπορεί να απαγορευτούν και εντελώς αυτές οι εγκαταστάσεις. 
Επιπλέον, το νομοσχέδιο δεν προβλέπει την κάλυψη του υφιστάμενου κοινού του μητρώου. Η καταγραφή των κτηνοτροφικών εκμεταλλεύσεων και η ύπαρξη μητρώων, αν και είναι κοινοτική επιταγή από το 1984, δεν έχει εφαρμοστεί πλήρως σε όλα τα ήδη των ζώων. Μάλιστα το ηλεκτρονικό  μητρώο της κτηνιατρικής -στην πραγματικότητα είναι βάση δεδομένων- που επικαλείται το νομοσχέδιο, περιλαμβάνει τα βοοειδή, τους χοίρους, τα αιγοπρόβατα και τις ωοτόκες όρνιθες. Τα άλλα είδη όπως ψάρια, κοτόπουλα κρεατοπαραγωγής, μελίσσια, σαλιγκάρια κ.λπ., δεν καταγράφονται σε ενιαία μορφή και δη ηλεκτρονικά. 
Τίθεται επίσης το εξής ερώτημα: Σε περίοδο μετατάξεων και συνταξιοδοτήσεων πιστεύετε, κύριε Υπουργέ, ότι τα δασαρχεία της Ελλάδας -ήδη υποστελεχωμένα- είναι σε θέση να αναλύουν αιτήσεις αδειοδότησης μέσα σε τρεις μήνες; Ξέρετε πόσες αιτήσεις εκκρεμούν στα δασαρχεία για εκδόσεις αδειών; Πιστεύω ότι εσείς το ξέρετε καλύτερα από όλους μας. Δηλαδή, όχι μόνο για την κτηνοτροφία, αλλά για εγκατάσταση φωτοβολταϊκών, για βιομηχανικές, βιοτεχνικές και άλλες εγκαταστάσεις. Πρέπει να λάβουμε μέτρα για την ουσιαστική εφαρμογή του νομοσχεδίου. Προβλέψτε τη δεσμευτικότητα του τριμήνου. 
Τέλος, έχουμε μία άλλη παρατήρηση όσον αφορά τις επιτροπές σταβλισμού. Υιοθετήστε τη γνώμη της ΟΚΕ, μετατρέψτε τη σε πενταμελή. Θα μπορούσε δε ανάλογα με την περίσταση να συμμετέχει και εκπρόσωπος του οικείου δήμου. Δεν θεωρούμε ότι μία τέτοια σύνθεση θα αποτελούσε ανασταλτικό παράγοντα της αποτελεσματικότητάς της. Έτσι διασώζεται και η αρχή της επικουρικότητας. Και μην ξεχνάμε ότι όλα αυτά συσχετίζονται με το όλο σκεπτικό της επιτροπής σταβλισμού -γενικά, πολεοδομικά, ζώνες οικιστικού ελέγχου,- που γνωρίζετε ότι γι’ αυτά αρμόδιοι είναι οι δήμοι και όχι οι περιφέρειες. 
Θα ήθελα να τονίσω και κάτι άλλο, κύριε Υπουργέ. Αναφέρθηκε κι από άλλους προλαλήσαντες ενδεχομένως εδώ, για την προστασία των εγχώριων ειδών ζώων, των γηγενών ειδών. Υπάρχουν βοοειδή που μπορεί να είναι πρόγονοι αυτών που έφαγαν οι σύντροφοι του Οδυσσέα, τα βόδια του Υπερίωνα Ηλίου, κύριε Πρόεδρε. Κι αυτά συνεχίζουν και σήμερα και υπάρχουν κι άλλα -τα περισσότερα είδη- που έχουν εγκλιματιστεί εδώ που αποδίδουν και που δεν είναι τόσο απαιτητικά και, αν θέλετε, δεν είναι και τόσο ευάλωτα στις διάφορες ασθένειες ή τις άλλες συνθήκες διαβίωσής τους. 
Αυτό το ζητούν και οι κατηγορίες αυτών των κτηνοτρόφων που ασχολούνται με αυτού του είδους τα ζώα τα εγχώρια, τα βοοειδή, τα πρόβατα, τις κατσίκες αλλά και με τα άλλα είδη. Νομίζω ότι αξίζει από αυτήν την άποψη η προσπάθεια για να προστατευθούν και να συνεχίσουν. 
Κάτι αντίστοιχο πρέπει να γίνει, αν θέλετε και με τα φυτικά είδη, κύριε Υπουργέ και κυρίες και κύριοι συνάδελφοι. Ξέρουμε όλοι πολύ καλά, ότι δυστυχώς έτσι όπως εξελίσσονται τα πράγματα έρχονται εδώ άλλες ποικιλίες, οι οποίες δεν μπορούν να εγκλιματιστούν, οι οποίες μονοπωλούνται, αν θέλετε, από διάφορες εταιρείες οι οποίες προσπορίζονται τεράστια κέρδη και οι οποίες πολλές φορές μάλιστα χρησιμοποιούν μονοπωλιακά αυτά τα είδη. 
Ευχαριστώ.</Speech> 
ΠΡΟΕΔΡΕΥΩΝ (<ChairmanSpeech><Parlmember>Βύρων Πολύδωρας</Parlmember>): Ευχαριστούμε τον κ. Λεβέντη. 
Η τελευταία σκέψη του επιγράφεται υπό τον τίτλο της διεθνούς αγροτικής οικονομίας και της εθνικής κατ’ επέκταση, ως «διάσωση της εθνικής βιοποικιλότητας» και όσον αφορά τους πόρους και όσον αφορά τις ποικιλίες των ζώων. Κρατάει σημειώσεις -είμαι βέβαιος- ο κ. Σκανδαλίδης.</ChairmanSpeech> 
<Speech><Parlmember>ΚΩΝΣΤΑΝΤΙΝΟΣ ΣΚΑΝΔΑΛΙΔΗΣ</Parlmember> (Υπουργός Αγροτικής Ανάπτυξης και Τροφίμων): Κύριε Πρόεδρε, μπορώ να έχω το λόγο για ένα λεπτό;</Speech>
ΠΡΟΕΔΡΕΥΩΝ (<ChairmanSpeech><Parlmember>Βύρων Πολύδωρας</Parlmember>): Ορίστε, κύριε Υπουργέ.</ChairmanSpeech> 
<Speech><Parlmember>ΚΩΝΣΤΑΝΤΙΝΟΣ ΣΚΑΝΔΑΛΙΔΗΣ</Parlmember> (Υπουργός Αγροτικής Ανάπτυξης και Τροφίμων): Θα παρακαλούσα τους κυρίους Βουλευτές στις συγκεκριμένες προτάσεις που κάνουν να έρχονται αμέσως εδώ στους συνεργάτες μου για τη γραπτή διατύπωση, ώστε να μπορούμε να είμαστε έτοιμοι στις απαντήσεις μας, γιατί δεν είναι εύκολο να κρατάμε σημειώσεις για το καθένα. Πρέπει να γίνεται επεξεργασία. Έγινε ήδη με τον κ. Κασαπίδη, με τον κ. Ροντούλη. Όποιος έχει οποιαδήποτε συγκεκριμένη πρόταση σε άρθρα, να τη φέρνει κατευθείαν εδώ.</Speech> 
ΠΡΟΕΔΡΕΥΩΝ (<ChairmanSpeech><Parlmember>Βύρων Πολύδωρας</Parlmember>): Ευχαριστούμε, κύριε Υπουργέ. Εγώ υπεγράμμισα ειδικώς τη σκέψη-παρατήρηση του κ. Λεβέντη για τη διάσωση της εθνικής βιοποικιλότητας. 
Παρακαλείται ο κ. Αθανάσιος Δαβάκης, Βουλευτής Λακωνίας της Νέας Δημοκρατίας, να προσέλθει στο Βήμα.</ChairmanSpeech> 
<Speech><Parlmember>ΑΘΑΝΑΣΙΟΣ ΔΑΒΑΚΗΣ</Parlmember>: Ευχαριστώ, κύριε Πρόεδρε.  
Κυρίες και κύριοι συνάδελφοι, συζητούμε από χθες για τη διευκόλυνση όλων των προϋποθέσεων που αφορούν έναν πολύ σημαντικό κλάδο, έναν παρθένο, θα έλεγα, αλλά και ιδιαίτερα δυναμικό κλάδο της πρωτογενούς παραγωγής, αυτόν της ελληνικής κτηνοτροφίας. 
Είναι θλιβερό το φαινόμενο, είναι αλγεινή η εντύπωση που δημιουργείται, όταν όλοι διαπιστώνουμε πως το 70%, του βοείου κρέατος είναι εισαγόμενο. Αυτό σημαίνει πως υπάρχει τεράστιο πεδίο εφαρμογής σημαντικών παρεμβάσεων, ούτως ώστε να μειωθεί αυτό το 70% του απαιτουμένου για κατανάλωση κρέατος. 
Αυτή η μείωση, κύριε Υπουργέ, γίνεται μόνο με τέτοιου είδους νομοθετικές πρωτοβουλίες. Και θέλω να εκφράσω την ιδιαίτερη χαρά μου και να συναινέσω ψηφίζοντας φυσικά αυτό το σχέδιο νόμου προς την κατεύθυνση της επιψήφισης αλλά και της εφαρμογής του. 
Η εφαρμογή αυτού του σχεδίου νόμου θα σημάνει καλύτερες μέρες για τον Έλληνα κτηνοτρόφο: έναν Έλληνα κτηνοτρόφο, ο οποίος οικογενειακά βρίσκεται στον τόπο της παραγωγής του και εξαιτίας της συγκεκριμένης ιδιότητος, καταλήγουμε να βλέπουμε και να θεωρούμε ότι όλη η κτηνοτροφική οικογένεια είναι παρούσα, προκειμένου να παραχθεί το συγκεκριμένο προϊόν, το κρέας και το γάλα, με ό,τι αυτό σημαίνει και για τη μείωση της ανεργίας και για τον περιορισμό της αστυφιλίας και για όλα εκείνα που συνθέτουν όλες αυτές τις αλγεινές εντυπώσεις που σήμερα παρουσιάζονται εξαιτίας της οικονομικής κρίσης, η οποία είναι κυρίως κοινωνική κρίση. 
Θέλω να εκφράσω, λοιπόν, τη χαρά μου, γιατί επιτέλους, με το παρόν σχέδιο νόμου υπάρχει και η διάκριση των κτηνοτροφικών εγκαταστάσεων, σχετικά με την κατηγοριοποίηση των δραστηριοτήτων και τη νομιμοποίηση εγκαταστάσεων μέσα σε δασικές εκτάσεις. Γιατί τι είναι πιο φυσικό και πιο ουσιαστικό από το να υπάρχει μέσα στη δασική έκταση μια ήπια κατασκευή, η οποία θα βοηθάει τον Έλληνα κτηνοτρόφο και στην παραγωγή του προϊόντος του και στο σταβλισμό, αλλά και στο ενδιαίτημά του, αν θέλετε, για τις λίγες ώρες που και αυτός πρέπει να ξεκουραστεί και για όλα εκείνα τα οποία θα βοηθήσουν και τις δασικές υπηρεσίες; Και, βεβαίως, μέσω αυτών θα βοηθηθούν και οι κτηνοτρόφοι μας, προκειμένου να υπάρξουν καλύτερες λύσεις και περιορισμός των αγκυλώσεων και της γραφειοκρατίας, οι οποίες επί τόσο καιρό ταλαιπωρούσαν τον Έλληνα κτηνοτρόφο. 
Ο Έλληνας κτηνοτρόφος καλείται να βρίσκεται τις περισσότερες ώρες από οποιονδήποτε άλλο Έλληνα εργαζόμενο στον τόπο της παραγωγής, στον τόπο της ενασχόλησής του, στον τόπο της δημιουργίας όλων εκείνων των προϋποθέσεων για να επιβιώσει. Και νομίζω ότι η χώρα μας και ιδιαίτερα όλη η ελληνική περιφέρεια είναι ένα κλασικό παράδειγμα θεμάτων που αφορούν όλα εκείνα τα συστατικά τα οποία ρυθμίζει αυτό το σχέδιο νόμου. 
Ένα χαρακτηριστικό παράδειγμα το οποίο ανέφερε και ο εισηγητής μας κ. Κασαπίδης προηγουμένως είναι αυτό του προϊόντος του τυριού της φέτας. Είναι το πρώτο ΠΟΠ στον κόσμο, έχει όλα εκείνα τα συστατικά τα οποία το κατατάσσουν σαν ένα πρωτογενές και ιδιαίτερο προϊόν και παρ’ όλα αυτά, οι μέχρι τώρα παραγωγικές του διαδικασίες, όπως οι εγκαταστάσεις κ.λπ., ήταν στα όρια, αν όχι αυτά καθαυτά, της παρανομίας. 
Το 2006 επί κυβερνήσεως Νέας Δημοκρατίας καθιερώθηκε η εξαίρεση από τα υπό κατεδάφιση παράνομα κτίσματα των σταβλικών εγκαταστάσεων. Σήμερα, αυτό το σχέδιο νόμου έρχεται να ολοκληρώσει αυτήν τη διαδικασία, με αποτέλεσμα οι μέρες που θα έρθουν –θέλω να το πιστεύω αυτό, κύριε Υπουργέ- θα είναι πολύ καλύτερες αυτών οι οποίες πέρασαν. Διότι, εν πάση περιπτώσει, αυτό το οποίο σήμερα είναι το ζητούμενο, είναι η βασική παραγωγή, το ασύγκριτο πλεονέκτημα αυτού του τόπου, που είναι η φυτική και ζωική του παραγωγή, να ενισχυθεί και να βοηθηθεί και με τέτοιου είδους, όπως είπα στην αρχή της ομιλίας μου, νομοσχέδια με το οποίο αίρονται οι αγκυλώσεις και σπάνε οι γόρδιοι δεσμοί. 
Και νομίζω ότι ο Έλληνας κτηνοτρόφος, ο οποίος δεν μπορεί να έχει συνέχεια κοντά του ένα πολεοδομικό γραφείο ή έναν τεχνικό σύμβουλο, θα ελαφρυνθεί και θα βοηθηθεί, προκειμένου να απασχοληθεί οικογενειακά. Επαναλαμβάνω ότι αυτό είναι το μόνο επάγγελμα το οποίο έχει τα χαρακτηριστικά της οικογενειακής επιχείρησης στο καθήκον του και στην ενασχόλησή του. 
Επίσης, αυτό το σχέδιο νόμου συγκεκριμένα ρυθμίζει ζητήματα νομιμοποίησης των μεταποιούμενων προϊόντων στον τόπο της παραγωγής. Πρόκειται για ένα τεράστιο ζήτημα με συμβολική, ουσιαστική και ρεαλιστική σημασία. Αντιλαμβάνεστε ότι όσες παγολεκάνες και να έχει ένας κτηνοτρόφος στην αυλή του, στο σπίτι του, στο μαντρί του, δεν θα έλυναν το πρόβλημα, αν δεν υπήρχε αυτή η συγκεκριμένη ρύθμιση, αυτή η συγκεκριμένη πρόβλεψη η οποία σημαίνει και την ελάφρυνσή του αλλά και την απελευθέρωσή του από τα νύχια των διαφόρων επιτήδειων εμπόρων οι οποίοι με «πέτσινες» επιταγές του αγοράζουν στην ανάγκη το γάλα του, με αποτέλεσμα να μην μπορεί να κάνει διαφορετικά. 
Αυτήν τη στιγμή μπορούμε μ’ αυτόν τον τρόπο να έχουμε μικρές παραγωγικές μονάδες στην ελληνική περιφέρεια, στα μαντριά, σε τόπους οι οποίοι μπορούν να αποκτήσουν και έναν αγροτουριστικό, αν θέλετε, χαρακτήρα, ούτως ώστε σε μία μικρή τυροκομική μονάδα να έχουμε και χαμηλότερο κόστος και γενικότερα να μην υπάρχει αυτό το φαινόμενο που υπήρχε μέχρι τώρα. 
Νομίζω ότι αυτή η επιλογή θα σημάνει μόνο σημαντικές και ευοίωνες προοπτικές, οι οποίες θα δώσουν λύσεις και απαντήσεις και στην ποιότητα της παραγωγής, αλλά και στην απελευθέρωση της αγοράς και στον ανταγωνισμό. Επίσης, θα έλεγα ότι θα άρει και το άγχος των Ελλήνων κτηνοτρόφων μας απέναντι σε κάτι κυρίους που έρχονται με κάτι βαλιτσάκια και του παίρνουν τον ιδρώτα τους, το εμπόρευμά τους και την παραγωγή τους βρίσκοντάς τους στην ανάγκη. 
Ένα ζήτημα τεράστιας σημασίας το οποίο βέβαια έχει να κάνει ευρύτερα με την αύξηση του κόστους παραγωγής και στον κτηνοτροφικό τομέα είναι τα ζητήματα των ζωοτροφών, κύριε Υπουργέ. Δεν μπορεί σήμερα να έχουμε την πιο απλή ζωοτροφή, το καλαμπόκι, περίπου στα 40 λεπτά και το γάλα να έχει 50 λεπτά, όταν το 1993 το γάλα είχε 183 δραχμές και το καλαμπόκι 17. Όσον αφορά το τι θα γίνει, θα πρέπει να το συζητήσουμε. Δεν μπορεί αυτήν τη στιγμή να έχουμε αυτού του είδους τις καταστάσεις και με αυτού του είδους τα αποτελέσματα. 
Επίσης, κάτι το οποίο είναι πολύ σημαντικό και το οποίο ρυθμίζει αυτό το σχέδιο νόμου -μάρτυς του οποίου είμαι επί πάρα πολλά χρόνια ιδιαίτερα στην ιδιαίτερη πατρίδα μου- είναι το ζήτημα του άρθρου 17, σχετικά με τα ανεπιτήρητα ζώα. Τα ανεπιτήρητα ζώα, βοοειδή, μοσχάρια κ.λπ., είναι ένας κίνδυνος, μια μάστιγα, αλλά θα έλεγα και μια υπόθεση η οποία άπτεται αυτής καθαυτής της κοινωνικής συνοχής, της ευθύνης των πολιτών κ.λπ. και της ασφάλειας. 
Αυτό το θέμα, λοιπόν, έρχεται να ρυθμίσει αυτό το σχέδιο νόμου. Και σ’ αυτό εκφράζω και εγώ την ικανοποίησή μου και τη στήριξή μου, διότι επιτέλους λύνεται ένα χρόνιο πρόβλημα, ένα πρόβλημα το οποίο και με τα κτηνιατρεία και με τους κτηνιάτρους και με τις δασικές υπηρεσίες και με τη γενικότερη κατάσταση, όπως επικρατεί στις περιφέρειές μας, δεν είχε λυθεί μέχρι τώρα. 
Ήρθε, λοιπόν, το άρθρο 17 και θέλω να εξάρω τη συμβολή του απελθόντος Υφυπουργού κ. Ροντούλη, ο οποίος έτεινε ευήκοον ους –του το είχα πει στο νομοσχέδιο για τα αδέσποτα ζώα- και συγκάλεσε μια συγκεκριμένη σύσκεψη στο γραφείο του, όπου είχαμε πάει με πολλούς εκπροσώπους από το Δήμο Ανατολικής Μάνης, όπου παρουσιάζεται αυτό το φαινόμενο. Και πράγματι, λοιπόν, οικοδομήθηκε το άρθρο 17 με βάση τις ανάγκες των κτηνοτρόφων αλλά και των κατοίκων περιοχών όπως η Μάνη. Και έτσι, οι δήμοι θα είναι υπεύθυνοι σχετικά και με την περιστολή του φαινομένου και με τη δημοπρασία μετά των βοοειδών τα οποία θα εγκαταλειφθούν να είναι ανεπιτήρητα. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Κύριε Υπουργέ, κλείνω και λέω ότι σ’ αυτούς τους δυσχείμερους καιρούς που ζούμε, καιρούς που πρέπει να αναδιφήσουμε στον εαυτό μας και να αποκτήσουμε θάρρος και αυτοπεποίθηση, πρέπει να γυρίσουμε στις εσωτερικές δυνάμεις αυτού του τόπου. Και οι εσωτερικές του δυνάμεις είναι η ελληνική περιφέρεια, είναι η κτηνοτροφική παραγωγή, είναι η γεωργική παραγωγή, είναι οι αστείρευτες δυνάμεις αυτού του λαού. Χρειάζονται μόνο τέτοιου είδους νομοσχέδια τα οποία θα κόψουν τους γόρδιους δεσμούς που τόσα χρόνια μας βασανίζουν.
Σας ευχαριστώ.
(Χειροκροτήματα από την πτέρυγα της Νέας Δημοκρατίας)</Speech>
 ΠΡΟΕΔΡΕΥΩΝ (<ChairmanSpeech><Parlmember>Βύρων Πολύδωρας</Parlmember>): Ευχαριστούμε τον κ. Δαβάκη. 
Το λόγο έχει ο Βουλευτής ΠΑΣΟΚ Ηλείας κ. Γιάννης Κουτσούκος.</ChairmanSpeech>
<Speech><Parlmember>ΓΙΑΝΝΗΣ ΚΟΥΤΣΟΥΚΟΣ</Parlmember>: Κυρίες και κύριοι συνάδελφοι, το νομοσχέδιο που συζητάμε αποτελεί συνέχεια των θεσμικών καινοτομιών, των τομών και των αλλαγών που έχει επιχειρήσει η πολιτική ηγεσία του Υπουργείου Αγροτικής Ανάπτυξης υπό τον παριστάμενο Υπουργό τον κ. Κώστα Σκανδαλίδη τον τελευταίο καιρό. Αυτές είτε έχουν νομοθετηθεί είτε βρίσκονται σε εξέλιξη για να νομοθετηθούν, όπως είναι το μητρώο των αγροτών, ο νόμος για τους συνεταιρισμούς, ο νόμος για τα φυτοφάρμακα, το νομοσχέδιο που ετοιμάζει για την πολιτική γης, το νομοσχέδιο που ενοποιεί την παροχή συμβουλών εκπαίδευσης και πιστοποίησης στους αγρότες. 
Όλες αυτές οι αλλαγές, λοιπόν, έρχονται να ανατρέψουν καταστάσεις και παθογένειες στη διαχείριση του αγροτικού τομέα και να δώσουν μία δυναμική, να δώσουν νέα εργαλεία, ώστε σ’ αυτήν την περίοδο της κρίσης, οι εσωτερικές δυνάμεις, αυτές που κλείνει μέσα του ο Έλληνας παραγωγός, ο Έλληνας αγρότης να βγουν στην επιφάνεια, να δώσουν προστιθέμενη αξία στον παραγόμενο πλούτο, να δώσουν θέσεις απασχόλησης και εισοδήματα στην ελληνική ύπαιθρο.
Εκείνο που μπορώ να παρατηρήσω βέβαια είναι ότι αυτή η Βουλή άλλα νομοσχέδια τα ψηφίζει πάρα πολύ γρήγορα, άλλα νομοσχέδια τα ψηφίζει πάρα πολύ αργά, κύριε Υπουργέ. Και δυστυχώς επεξεργασίες που είχαν γίνει από την εποχή που εγώ ήμουν ακόμα στο Υπουργείο δεν έχουν έρθει ακόμα προς ψήφιση. Ευελπιστώ ότι θα προλάβουμε να τα ψηφίσουμε αυτά τα νομοσχέδια, τα οποία θεωρώ πάρα πολύ σημαντικά. 
Με την ευκαιρία, είναι απαραίτητο να θυμίσουμε σε όλους, μιας και τώρα παρακολουθούμε μία συζήτηση που ήρθε στην επικαιρότητα λόγω του λεγόμενου κινήματος της πατάτας, ότι αυτά τα μεγάλα ζητήματα δεν αντιμετωπίζονται -ευπρόσδεκτες όλες είναι οι κινήσεις και πρωτοβουλίες των πολιτών- αν δεν δημιουργήσουμε τους θεσμούς αυτούς που θα βρουν την υποστήριξη από τους παραγωγούς, τους εμπόρους και τους καταναλωτές, έτσι ώστε να αντιμετωπίσουμε σε μόνιμη βάση το θέμα.
Θέλω να σημειώσω ότι με το νομοσχέδιο για τους συνεταιρισμούς αυτοί οι θεσμοί υφίστανται. Υφίσταται ο θεσμός του δημοπρατηρίου, υφίσταται ο θεσμός της αγροδιατροφικής σύμπραξης. Δηλαδή, αυτή τη στιγμή που μιλάμε οι τοπικές κοινωνίες, οι περιφέρειες, οι παραγωγοί, οι καταναλωτές, οι εστιάτορες, έχουν στα χέρια τους εργαλεία που πρέπει να τα πάρουν και να τα κάνουν να δουλέψουν, για  να λύσουμε σε μόνιμη βάση αυτά τα προβλήματα που τώρα τα βλέπουμε πάλι να έρχονται στην επιφάνεια ως αντικείμενο ενός κινήματος που αναδεικνύει το μέγεθος του προβλήματος, τις αντιφάσεις, δηλαδή, μεταξύ της τιμής του παραγωγού και της τιμής στην αγορά.
Θέλω να σας πω ότι ο Νομός Ηλείας και στις ορεινές του περιοχές έχει προβατοτροφία και στις πεδινές την αγελαδοτροφία και είναι ένας νομός που γνωρίζει πολύ καλά την κτηνοτροφία. Εξάλλου οι περισσότεροι κάτοικοι της Ηλείας -και η δικιά μου οικογενειακή καταγωγή είναι από την ορεινή Πελοπόννησο- κτηνοτρόφοι πήραν τους δρόμους για να φτάσουν στα βοσκοτόπια. Είναι μία περιοχή, λοιπόν, που γνωρίζει πάρα πολύ καλά την κτηνοτροφία, αγαπητοί συνάδελφοι, και όπως όλοι γνωρίζουμε και εμείς που προερχόμαστε από αγροτικές περιοχές, την αξιοποιεί και πιστεύω ότι με αυτές τις θεσμικές αλλαγές μπορεί να ξαναβρεί τη σπουδαιότητα που είχε στο παρελθόν, όταν η ζωή ήταν πολύ διαφορετική στην ύπαιθρο. Πρέπει να θυμηθούμε, αγαπητοί συνάδελφοι, ότι την εποχή της ευφορίας, εγκαταλείψαμε και τις παραγωγές και την κουλτούρα, τη ζωή στην ύπαιθρο και τις συνήθειες και γίναμε εξαρτημένοι. 
Είναι, λοιπόν, η στιγμή αυτή να μετατρέψουμε την κρίση σε ευκαιρία και να αξιοποιήσουμε όλα αυτά τα εργαλεία, γιατί από τη μια μεριά είναι η καταγεγραμμένη ανάγκη για την κατανάλωση των κτηνοτροφικών προϊόντων σε κρέας και σε γάλα και από την άλλη είναι η ποιότητα που έχουμε κατοχυρώσει και με τη φέτα και με τα άλλα κτηνοτροφικά προϊόντα και με τις φυλές, όπως αναφέρθηκε νωρίτερα, κύριε Πρόεδρε, που δίνουν την ξεχωριστή ποιότητα στα κτηνοτροφικά μας προϊόντα και που πρέπει να τις προφυλάξουμε. Γιατί η αλλοίωση έρχεται έντεχνα μέσα από τις διαφημίσεις για τις ξένες φυλές που παράγουν δήθεν πολύ περισσότερο, αλλά που αποτελούν το Δούρειο Ίππο. Με αγώνες κατοχυρώσαμε –και θέλω να το θυμίσω σ’ αυτήν εδώ την Αίθουσα- και με δικαστικές παρεμβάσεις τη φέτα ως προϊόν ονομασίας προέλευσης.
Αυτό το νομοσχέδιο, λοιπόν, δημιουργεί ένα ενιαίο πλαίσιο για την αδειοδότηση των στάβλων, με την κατάταξή τους, με την απογραφειοκρατικοποίηση της διαδικασίας. Αυτή η ενδεκαμελής επιτροπή σταβλισμού δεν μπορούσε ποτέ να λειτουργήσει. Την κυνηγούσαν οι κτηνοτρόφοι από τον Πύργο, στην Πάτρα, στην Αμαλιάδα να βρουν τα μέλη τους. Τώρα είναι μία τριμελής επιτροπή με την ελαχιστοποίηση του κόστους, με την αλλαγή της νοοτροπίας, δηλαδή πρώτα αδειοδοτώ και μετά ελέγχω, με την ίδρυση και την τήρηση του μητρώου, με τη δυνατότητα της μεταποίησης δίπλα στις κτηνοτροφικές εγκαταστάσεις, με τη δυνατότητα ένταξης στα σχέδια βελτίωσης των κτηνοτροφικών μονάδων που δεν έχουν άδειες λειτουργίας. Θέλω να σας θυμίσω –το ξέρει πολύ καλά ο κύριος Υπουργός- ότι τα λεγόμενα μικρά σχέδια βελτίωσης έμεναν αδιάθετα, παρ’ ότι έδιναν και αρμεκτήρια και παγολεκάνες, επειδή οι μικροί κτηνοτρόφοι δεν μπορούσαν να τα κάνουν χρήση γιατί δεν είχαν άδειες. 
Δίνει, λοιπόν, λύσεις πάρα πολλές το νομοσχέδιο με τη δυνατότητα νομιμοποίησης εντός των δασικών εκτάσεων με άδεια του δασάρχη σταβλικών εγκαταστάσεων και μία περίοδο τριετίας στην οποία μπορούν να λυθούν όλα τα θέματα, ώστε να έχουμε πλήρη νομιμοποίηση όλων των εγκαταστάσεων. Γιατί πρέπει να ξέρουμε όλοι ότι οι προσωρινές λύσεις, βεβαίως, έχουν κι ένα τέλος.
Εγώ, κύριε Υπουργέ, θέλω σ’ αυτό το σημείο να σημειώσω και θα δώσω στο συνεργάτη σας δύο τροπολογίες που έχει καταθέσει ο συνάδελφος, ο κ. Δημητρουλόπουλος και τις προσυπογράφω -δεν πρόλαβα, γιατί είχα άλλα καθήκοντα το προηγούμενο διάστημα- και αφορούν δύο επιμέρους θέματα. Στην Ηλεία πάρα πολλοί οικισμοί δεν έχουν περίγραμμα του οικισμού, με αποτέλεσμα η παλιά απόφαση του νομάρχη που ορίζει το περίγραμμα στα οκτακόσια μέτρα να μην επιτρέπει να νομιμοποιήσουμε τις σταβλικές εγκαταστάσεις. Να θυμίσω, επίσης, ότι στην Ηλεία είχαμε τις καταστροφικές πυρκαγιές του 2007 και πρέπει να βρούμε μία λύση για τις εγκαταστάσεις που κάηκαν μέσα σε δασικές εκτάσεις που αναγκάστηκαν να μετεγκατασταθούν, αλλά που πρέπει να νομιμοποιηθούν εκεί που υπήρχαν. Υπάρχουν, λοιπόν, οι δύο συγκεκριμένες τροπολογίες.
Και για να κλείσω, κύριε Πρόεδρε, αυτήν τη στιγμή στην κτηνοτροφία αντιμετωπίζουμε τα εξής προβλήματα:
Πρώτον, το μεγάλο πρόβλημα του κόστους των εισροών. Και εδώ πρέπει να δούμε πώς θα συνδέσουμε την παραγωγή των κτηνοτροφικών φυτών με τους κτηνοτρόφους. 
Αντιμετωπίζουμε το πρόβλημα της πιστωτικής ασφυξίας, κύριε Υπουργέ. Η ΑΤΕ πλέον λειτουργεί με ληστρικούς όρους για τους αγρότες, με επιτόκια τα οποία είναι απαγορευτικά. Άρα, λοιπόν, οι σκέψεις που είχαμε παλαιότερα στο Υπουργείο για να δημιουργήσουμε με την εγγύηση της περιουσίας που έχει το Υπουργείο ένα μηχανισμό πιστωτικής διευκόλυνσης των αγροτών, πρέπει να δουλευτεί πάρα πολύ καλά. Τελείωσαν οι εγγυήσεις του ελληνικού δημοσίου και προς τους παραγωγούς και προς τους συνεταιρισμούς και προς την αγροτική βιομηχανία.
Και τρίτο, επιτέλους κάτι πρέπει να γίνει με την ακρίβεια και πρέπει κι εσείς να ασχοληθείτε με το ρόλο της Επιτροπής Ανταγωνισμού.
Κύριε Υπουργέ, σας παραδίδω στο κλιμάκιο για επεξεργασία τις τροπολογίες με την ελπίδα ότι θα τις μελετήσετε, για να δώσουμε λύσεις στα συγκεκριμένα προβλήματα.
Ευχαριστώ πολύ, κύριε Πρόεδρε.
(Χειροκροτήματα από την πτέρυγα του ΠΑΣΟΚ)</Speech>
ΠΡΟΕΔΡΕΥΩΝ (<ChairmanSpeech><Parlmember>Βύρων Πολύδωρας</Parlmember>): Ευχαριστούμε τον κ. Κουτσούκο.
Παρακαλείται ο κ. Αθανάσιος Παπαγεωργίου, Βουλευτής Πιερίας του ΠΑΣΟΚ, να λάβει το λόγο.
Ορίστε, κύριε Παπαγεωργίου, έχετε το λόγο.</ChairmanSpeech>
<Speech><Parlmember>ΑΘΑΝΑΣΙΟΣ ΠΑΠΑΓΕΩΡΓΙΟΥ</Parlmember>: Ευχαριστώ, κύριε Πρόεδρε.
Κυρίες και κύριοι συνάδελφοι, ένα από τα μεγαλύτερα διαρθρωτικά προβλήματα της χώρας και ιδιαίτερα του πρωτογενούς τομέα ήταν η σχέση φυτικής και ζωικής παραγωγής. Ιστορικά στη χώρα μας η ζωική παραγωγή ήταν μειοψηφούσα, ήταν το 20% της φυτικής παραγωγής. Είχαμε μικρό, δηλαδή, πρωτογενή κτηνοτροφικό τομέα και μεγάλο πρωτογενή τομέα στη φυτική παραγωγή, μία ανισορροπία όπως λέγαμε ανέκαθεν. Αυτήν την ανισορροπία όλες οι κυβερνήσεις προσπαθούσαν, υποτίθεται, να την ανατρέψουν, αλλά το κακό δεν έχει θεραπευτεί σε αντίθεση με άλλες χώρες όπου ο κτηνοτροφικός τομέας ήταν πάρα πολύ ισχυρός.
Αποτέλεσμα -και είναι χιλιοδιαπιστωμένο- αυτής της ανισορροπίας είναι η μεγάλη επίπτωση που είχε στο εμπορικό ισοζύγιο, με τρομακτικές εισαγωγές κτηνοτροφικών προϊόντων. Υπήρχαν περίοδοι που άγγιζαν περίπου σε δαπάνη όσα έσοδα είχαμε από τον τουρισμό. Τρομακτικό πρόβλημα! Υπερκεράζουν πολλές φορές τις δαπάνες για το πετρέλαιο. Είναι λοιπόν, ένα διαχρονικό πρόβλημα, ένα μεγάλο διαρθρωτικό πρόβλημα.
Βέβαια, πρέπει να πούμε ότι οι λόγοι αυτής της καθήλωσης του κτηνοτροφικού τομέα είναι πολλοί. Ένας σοβαρός λόγος είναι το επιχειρηματικό προφίλ της αγροτικής εκμετάλλευσης.
Δεν θέλουν οι νέοι, δεν ελκύονται οι νέοι να ασχοληθούν με το κτηνοτροφικό επάγγελμα, γιατί και εισόδημα δεν τους προσδίδει αλλά και κοινωνική υπόσταση. Υπ’ αυτήν την έννοια δεν αποτελεί κίνητρο το προφίλ του κτηνοτρόφου της χώρας μας. Πρέπει να δημιουργηθούν συνθήκες επιχειρηματικής δραστηριότητας. Πρέπει να δημιουργηθούν νέες συνθήκες και προϋποθέσεις εάν θέλουμε αυτό το σπουδαίο τομέα να τον αναπτύξουμε και να άρουμε αυτή τη διαρθρωτική στρέβλωση.
Ένα επίσης σοβαρό ζήτημα ήταν και είναι η αδυναμία αδειοδότησης των κτηνοτροφικών επιχειρήσεων που λειτουργούν στον αγροτικό τομέα. Δεν είναι τυχαίο που μόνο το 14% των κτηνοτροφικών επιχειρήσεων ή δραστηριοτήτων έχει άδεια λειτουργίας. Στις εκατόν είκοσι χιλιάδες δηλαδή, περίπου οι είκοσι χιλιάδες έχουν άδεια λειτουργίας κτηνοτροφικής μονάδας ή επιχείρησης. Είναι εντυπωσιακό το νούμερο και μας κάνει να νιώθουμε άβολα σ’ αυτήν τη χώρα. 
Αυτό με τη σειρά του τι πρόβλημα δημιουργεί; Δεν μπορεί κανένας να αξιοποιήσει αγροτικά προγράμματα, γιατί δεν μπορεί να υπαχθεί σ’ αυτά. Πολλές φορές γίνεται η υπαγωγή και έρχονται οι ελεγκτικοί μηχανισμοί της Ευρωπαϊκής Ένωσης και ζητούν από τους αγρότες κτηνοτρόφους να επιστρέψουν χρήματα γιατί δεν έχουν τίτλο στις κτηνοτροφικές μονάδες. Υπάρχει ένα κομφούζιο που δημιουργεί τραγικά προβλήματα. Είναι αντικίνητρο η έλλειψη αδειών λειτουργίας των επιχειρήσεων, των εκμεταλλεύσεων των αγροτικών κτηνοτροφικών μονάδων. 
Ξέρετε καλά ότι στις τοπικές κοινωνίες δημιουργούνται εντάσεις και στους πολεοδομικούς σχηματισμούς. Υπάρχουν μαντριά μέσα στα χωριά, υπάρχουν εγκαταστάσεις δίπλα στα χωριά που δημιουργούν αφόρητες συνθήκες ζωής στους κατοίκους. Από την άλλη, όμως, δεν δίνεται χώρος, δεν δίνεται η δυνατότητα στους κτηνοτρόφους να φτιάξουν τις μονάδες τους. Είναι ένας τραγέλαφος η κατάσταση, που καθηλώνει κατά τη γνώμη μου τη γεωργία και την κτηνοτροφία. 
Πρέπει να σας πω ότι οι αγρότες κτηνοτρόφοι αδυνατούν να αποκτήσουν προσπέλαση στις τράπεζες εκ του λόγου ότι οι μονάδες που κατέχουν, επειδή δεν έχουν τίτλους, δεν μπορούν να υποθηκευτούν. Δεν ισχύει η υποθήκευση, ώστε να μπει ως αντίκρισμα στις δανειοδοτικές τους ανάγκες.
Άδεια δεν μπορούν να πάρουν, προσπέλαση στους επενδυτικούς νόμους και στα ευρωπαϊκά προγράμματα δεν έχουν, δάνεια δεν μπορούν να πάρουν, ε, πώς θέλουμε εμείς να εξελίξουμε την αρχέγονη κτηνοτροφική εκμετάλλευση σε σύγχρονη για να δημιουργήσουμε περιβάλλον ελκυστικό για τους κτηνοτρόφους; Δεν γίνεται αυτό. Είναι δράμα αυτό που ζούμε τόσα χρόνια στην ύπαιθρο. 
Επαναλαμβάνω ότι οι εντάσεις είναι καθημερινό φαινόμενο στα χωριά με τα μαντριά ή τις εγκαταστάσεις που δημιουργούν προβλήματα. 
Κυρίες και κύριοι συνάδελφοι, νομίζω ότι με το νομοσχέδιο αυτό δημιουργείται μια νέα κατάσταση. Είναι ένα νομοσχέδιο πάρα πολύ καλό και γι’ αυτό χαιρετίστηκε από μεγάλη πλειοψηφία των κτηνοτρόφων, διότι απλοποιεί τον τρόπο αδειοδότησης, δίνει τη δυνατότητα να αποκτήσουν άδειες λειτουργίας οι μονάδες και βέβαια μειώνει το κόστος καθώς και τη γραφειοκρατία. Είναι ένα πολύ καλό νομοσχέδιο και νομίζω ότι πρέπει να το ψηφίσουμε όλοι εάν θέλουμε να δώσουμε μια ώθηση στην κτηνοτροφία. 
Βέβαια, υπάρχουν και άλλα προβλήματα, όπως αυτό της καρτελοποίησης -και ιδιαίτερα στο γάλα- όπως αυτό των παράνομων εισαγωγών, της νόθευσης των προϊόντων, των οφειλών, κάτι που συζητάει το Υπουργείο και εμείς εδώ στη Βουλή με το νομοσχέδιο για τον ΟΠΕΓΕΠ που αφορά τη διαδικασία συγχώνευσης των οργανισμών πιστοποίησης κ.λπ.. 
Κυρίες και κύριοι συνάδελφοι, αφού χαιρετίσω για μια ακόμα φορά το νομοσχέδιο, θέλω να σταθώ στο μεγάλο πρόβλημα των χρεών των αγροτών. Θα καταθέσουμε εντός των ημερών μια πρόταση για την αντιμετώπιση των χρεών, υπό τρεις πτυχές. Η μια αφορά την ανανέωση των δανείων που τα είχε εγγυηθεί το δημόσιο και δεν μπόρεσαν να τα αποπληρώσουν. Από τη δεύτερη και την τρίτη δόση εμφανίζεται το πρόβλημα. 
Πρέπει να ανανεωθούν αυτά τα δάνεια με την εγγύηση του δημοσίου και να υπάρξει επιδότηση του επιτοκίου. Το 2009 χρησιμοποίησαν εκείνη τη ρύθμιση και πήραν δάνεια. Πλήρωσαν τις δυο πρώτες δόσεις, όπου εγγυήθηκε το δημόσιο και επιδοτήθηκε το δάνειο όσον αφορά το επιτόκιο. Τώρα ξαφνικά στην τρίτη, τέταρτη δόση, λόγω των συνθηκών, δεν μπορούν να αποπληρώσουν. Πρέπει να υπάρξει ανανέωση αυτού του δανείου. 
Επίσης, πρέπει να δοθεί χρονική παράταση στην υποβολή αιτήσεων για ένα εξάμηνο, γιατί έληξε η δυνατότητα αντιμετώπισης αυτών των δανείων. 
Το Υπουργείο Οικονομικών ισχυρίζεται ότι υπέβαλε αίτημα και συζητείται με την τρόικα, να δοθούν πάλι δάνεια με την εγγύηση του δημοσίου και κατά ένα μικρό ποσοστό επιδοτούμενα. 
Κύριε Υπουργέ, καταθέτουμε στο Υπουργείο σας την πρότασή μας για να μπορέσουν να καταστούν αυτές οι επιχειρήσεις βιώσιμες και να άρουμε το άγος της υπερχρέωσης. Και η υπερχρέωση οδηγεί και σε πιστωτική ασφυξία. Δεν μπορούν να δανειστούν. 
Έχουμε μόνιμο πρόβλημα ιδιαίτερα στις επιχειρηματικές μονάδες όπως είναι η χοιροτροφία, όπου έχουν γίνει μεγάλα επενδυτικά σχέδια. Γι’ αυτό θα σας παρακαλέσω, κύριε Υπουργέ, να δείτε αυτήν την πρόταση για την αντιμετώπιση των χρεών. Πρέπει να δούμε πώς μπορούμε να διευκολύνουμε για μια ακόμη φορά ιδιαίτερα τις μεγάλες επιχειρήσεις, τις υπερχρεωμένες λόγω και της πτώσης των τιμών στα κτηνοτροφικά προϊόντα. 
Ευχαριστώ, κύριε Πρόεδρε. 
(Χειροκροτήματα από την πτέρυγα του ΠΑΣΟΚ)</Speech>
 ΠΡΟΕΔΡΕΥΩΝ (<ChairmanSpeech><Parlmember>Βύρων Πολύδωρας</Parlmember>): Ευχαριστούμε τον κ. Αθανάσιο Παπαγεωργίου.
Το λόγο έχει ο κ. Κωνσταντίνος Κόλλιας, Βουλευτής Κορινθίας της Νέας Δημοκρατίας.</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΚΟΛΛΙΑΣ</Parlmember>: Ευχαριστώ, κύριε Πρόεδρε.
Κυρίες και κύριοι συνάδελφοι, συζητάμε ένα νομοσχέδιο που βέβαια κινείται προς τη θετική κατεύθυνση, πλην όμως έχει περιορισμένο περιεχόμενο και πολύ φοβούμαι ότι θα έχει και περιορισμένα αποτελέσματα. 
Πράγματι, γίνεται μια ουσιαστική προσπάθεια για την απλοποίηση στην αδειοδότηση των κτηνοτροφικών εγκαταστάσεων. Όμως, χρειάζονται βελτιώσεις, τις οποίες επεσήμανε ο εισηγητής μας και στην πρωτολογία του και στη δευτερολογία του. Τις επεσήμαναν και εκπρόσωποι των φορέων κατά τη συζήτηση στην αρμόδια επιτροπή. Αυτές οι βελτιώσεις έχουν να κάνουν με την εμπλοκή των κτηνοτροφικών εγκαταστάσεων με δάση, με δασικές εκτάσεις, όσες ήταν σε περιοχές «Natura» πριν αυτές αναγνωριστούν, καθώς και με τα όργανα αδειοδότησης, με την εκπροσώπηση των κτηνοτρόφων. 
Είναι ανεπίτρεπτο το 85% των κτηνοτροφικών εκμεταλλεύσεων να λειτουργούν χωρίς άδεια, με αποτέλεσμα μεταξύ άλλων να μην μπορούν οι κτηνοτρόφοι να συμμετέχουν σε επενδυτικά επιδοτούμενα προγράμματα. 
Κύριε Υπουργέ, θα ήθελα την προσοχή σας σε ένα θέμα που αφορά τις υποστηρικτικές εγκαταστάσεις, κτηνοτροφικές ή γεωργικές, που ήδη έχουν αδειοδοτηθεί. 
Μιλάμε για μεγάλα κτήρια αποθήκευσης αγροτικών προϊόντων, ζωοτροφών, κτήρια που χρησιμοποιούνται για την αποθήκευση των εφοδίων, που ήδη έχουν αδειοδοτηθεί. 
Αγρότες και κτηνοτρόφοι γι’ αυτά τα αδειοδοτημένα κτήρια, κύριε Υπουργέ, καλούνται να πληρώσουν δυσβάσταχτα χαράτσια παρ’ όλο που ο ν. 4021 τους εξαιρεί από το ειδικό τέλος. Σας επισημάναμε από την πρώτη στιγμή ότι αυτός ο νόμος δεν εφαρμόστηκε, διότι ο Υπουργός Οικονομικών με την υπ’ αριθμόν 1211 απόφαση συνέδεσε την εξαίρεση του ειδικού τέλος με το αγροτικό τιμολόγιο. 
Όμως αγροτικό τιμολόγιο παίρνουν μόνο οι εγκαταστάσεις που διαθέτουν ενεργοβόρα μηχανήματα. Και πληροφορούμαι ότι το Υπουργείο Οικονομικών με την υπ’ αριθμόν 1056 απόφαση ορίζει τη διαδικασία αναγνώρισης αγροτικής χρήσης αυτών των κτηρίων και την εξαίρεσή τους από το τέλος. Απ’ ό,τι διάβασα, το περιεχόμενο αυτής της απόφασης είναι και πρόχειρο και αόριστο.
Στο άρθρο 1 αυτής της απόφασης πάλι συνδέεται η αγροτική χρήση με το αγροτικό τιμολόγιο της ΔΕΗ. Καλείτε κάθε φορά τον αγρότη πρώτα να πληρώσει το χαράτσι, το ειδικό τέλος στη ΔΕΗ, και στη συνέχεια να πάει στην εφορία για να πάρει τα λεφτά του πίσω, χωρίς να γνωρίζει ποια ακριβώς δικαιολογητικά θα υποβάλει, που να αποδεικνύουν ότι το κτήριο έχει αγροτική χρήση. Και λέτε στον αγρότη, με βάση αυτήν την απόφαση, ότι θα προσκομίσει στη ΔΟΥ κάθε πρόσφορο έγγραφο. Όμως ούτε η ΔΟΥ ούτε καμμία άλλη υπηρεσία δέχεται έγγραφα έτσι γενικά και αόριστα. Πώς ξέρετε ποιο έγγραφο θα θεωρήσει πρόσφορο ο κάθε έφορος; Δεν θα αναγνωρίζονται τα δικαιολογητικά, κύριε Υπουργέ, και θα έχουμε πάλι το φαινόμενο άλλα έγγραφα να αναγνωρίζει ο ένας έφορος και άλλα ο άλλος.
 Θα μπορούσατε να λύσετε το πρόβλημα ζητώντας συγκεκριμένα την προσκόμιση βεβαίωσης από τον οικείο δήμο είτε από την αρμόδια Διεύθυνση Αγροτικής Ανάπτυξης, αφού έχει προηγηθεί αυτοψία. Αυτή τη βεβαίωση θα την προσκομίσει ο κτηνοτρόφος ή ο αγρότης στη ΔΕΗ και μέσω της Μηχανογραφικής Υπηρεσίας θα διαγράψει το τέλος μία για πάντα. 
Βέβαια το Υπουργείο Οικονομικών δεν θέλει να λύσει το πρόβλημα. Θέλει να δείξει έσοδα. Και δεν είναι τυχαίο, κύριε Υπουργέ, ότι μόνος του ο Υπουργός Οικονομικών, χωρίς τη δική σας υπογραφή, χωρίς τον Υπουργό Αγροτικής Ανάπτυξης, υπογράφει αποφάσεις για τον αγροτικό τομέα.
Αυτή η απόφαση, κύριε Υπουργέ, που πιθανόν να μην τη γνωρίζετε και την οποία θα καταθέσω στα Πρακτικά, θα έπρεπε να είναι κοινή, γιατί εσείς οφείλετε να διαφυλάξετε τον αγροτικό κόσμο από τις ορέξεις του Υπουργείου Οικονομικών, το οποίο ήδη έχει πλήξει τους αγρότες με την υπέρμετρη αύξηση του κόστους παραγωγής.
(Στο σημείο αυτό ο Βουλευτής κ.  Κωνσταντίνος Κόλλιας καταθέτει για τα Πρακτικά την προαναφερθείσα απόφαση, η οποία βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
Η αύξηση του ΦΠΑ στις πρώτες ύλες και στον ειδικό φόρο κατανάλωσης  του πετρελαίου εκτόξευσε τις τιμές των ζωοτροφών. Και το χειρότερο είναι ότι τώρα συζητιέται η αύξηση του χαμηλού ΦΠΑ 13% στο 19% και 23%, όταν στη Γερμανία, κύριε Υπουργέ, είναι 7%, στην Ολλανδία 6%, στην Ισπανία και στην Ιταλία 4%. Και βεβαίως αυτό θα είναι το τελειωτικό χτύπημα, τόσο για τους κτηνοτρόφους όσο και για τις εγχώριες βιομηχανίες παραγωγής ζωοτροφών, οι οποίες πλέον δεν μπορούν να σταθούν απέναντι σ’ έναν τέτοιον ανταγωνισμό. 
Το αποτέλεσμα είναι αυτονόητο. Όλο και περισσότερες ελληνικές επιχειρήσεις θα κλείνουν και οι εισαγωγές ζωοτροφών θα αυξηθούν ραγδαία, ενώ ήδη σήμερα μας κοστίζουν κάπου 500 εκατομμύρια ευρώ το χρόνο. 
Επιπλέον, το κόστος ενέργειας έχει αυξηθεί τα δύο τελευταία χρόνια πάνω από 20% από τις αυξήσεις στο πετρέλαιο, στη βενζίνη και στα τιμολόγια της ΔΕΗ. 
Όμως πέρα απ’ αυτά, κύριε Υπουργέ, έχουμε και αυξήσεις στις εισφορές του ΟΓΑ και στην ασφαλιστική εισφορά υπέρ του ΕΛΓΑ . Έχουμε πει σ’ αυτήν εδώ την Αίθουσα πολλές φορές ότι σ’ αυτόν το νόμο καλείται να εκτελέσει τις υποχρεώσεις του μόνο ο αγρότης, μόνο ο κτηνοτρόφος, να πληρώνει προκαταβολικά και επί ποινή και να εισπράττει πότε, κύριε Υπουργέ; Μόνον όταν ο ΕΛΓΑ έχει θετικό αποθεματικό. Κι αν δεν εισπράξει, τι θα συμβεί; Θα τον πάτε στον νόμο περί είσπραξης δημοσίων εσόδων, που σημαίνει ότι θα χάσει ακόμη κα την περιουσία του. Μου καταγγέλλουν γεγονότα από την Κορινθία όπου ο ΕΛΓΑ μπαίνει στα βιβλιάρια των αγροτών και των κτηνοτρόφων και παίρνει εκείνα τα οποία δεν έχει τη δυνατότητα να πληρώσει ο αγρότης ή ο κτηνοτρόφος. 
Δεύτερο μεγάλο πρόβλημα είναι το κατρακύλισμα των τιμών του παραγωγού. Τα στοιχεία είναι απογοητευτικά, κυρίες και κύριοι συνάδελφοι. Σαράντα λεπτά το λίτρο πουλάει το αγελαδινό γάλα ο κτηνοτρόφος, 1,5 ευρώ φθάνει στο σούπερ μάρκετ. 
Θέμα ανέγγιχτο και μεγάλο είναι το πρόβλημα των παράνομων εισαγωγών και ελληνοποιήσεων. 
Κυρίες και κύριοι συνάδελφοι, ένα άλλο μεγάλο ζήτημα, που το έθεσε και ο προηγούμενος συνάδελφος του ΠΑΣΟΚ, είναι η ρύθμιση των οφειλών των κτηνοτρόφων. Είναι απολύτως απαραίτητο, κύριε Υπουργέ, για τη βιωσιμότητα αλλά και το μέλλον της κτηνοτροφίας να δείτε αυτό το μεγάλο ζήτημα, να υπάρξουν ευνοϊκοί διακανονισμοί όχι μόνο για τις ληξιπρόθεσμες αλλά και για τις τρέχουσες εξυπηρετούμενες οφειλές. 
Κυρίες και κύριοι συνάδελφοι, τα προβλήματα δεν εξαντλούνται βεβαίως  στα όσα ανέφερα και πολύ περισσότερο δεν εξαντλούνται μέσα σε δεκαπέντε σελίδες ενός νομοσχεδίου για τις άδειες. Κάθε πρωτοβουλία προς τη σωστή κατεύθυνση είναι θετική, πλην όμως χρειάζονται πολύ περισσότερες και πολύ ουσιαστικότερες παρεμβάσεις. Ο κτηνοτροφικός τομέας είναι από τους πλέον ελπιδοφόρους παραγωγικούς κλάδους παγκοσμίως. Θα είναι εγκληματικό αν από την αμέλεια της πολιτείας οι κτηνοτρόφοι μας και τα άριστα ποιοτικά και μοναδικά προϊόντα μας χάσουν τις μεγάλες ευκαιρίες που ανοίγονται. 
Σας ευχαριστώ πολύ. 
(Χειροκροτήματα)</Speech>
ΠΡΟΕΔΡΕΥΩΝ (<ChairmanSpeech><Parlmember>Βύρων Πολύδωρας</Parlmember>):  Ευχαριστούμε τον κ. Κόλλια. 
Το λόγο έχει η Βουλευτής ΠΑΣΟΚ Κορινθίας κ. Αικατερίνη Φαρμάκη-Γκέκη. 
ΑΙΚΑΤΕΡΙΝΗ ΦΑΡΜΑΚΗ - ΓΚΕΚΗ: Ευχαριστώ, κύριε Πρόεδρε. 
Σήμερα είναι η Ημέρα της Γυναίκας. Η 8η Μαρτίου είναι ταυτισμένη με τη γυναίκα. Δεν ξέρω βέβαια σήμερα πόσες γυναίκες συνεχίζουν να το γιορτάζουν ή ενδιαφέρονται να το γιορτάσουν. Σ’ αυτό το δύσκολο οικονομικό περιβάλλον η ανασφάλεια της γυναίκας συνεχώς μεγαλώνει και σ’ έναν κόσμο που ακόμη «it’s a man’s world» υπάρχουν πολλές γυναίκες που ακόμη αγωνίζονται για τα δικαιώματά τους. Σε κάθε περίπτωση, χρόνια πολλά σε όλες μας! Να έχουμε δύναμη και πίστη στις δυνατότητές μας και η προσπάθειά μας να μεγαλώσουμε με υπευθυνότητα τα παιδιά μας να μας οδηγεί σ’ αυτόν τον δύσκολο αγώνα.
Έρχομαι τώρα στο νομοσχέδιο. Αγαπητοί συνάδελφοι, η κτηνοτροφία θα  μπορούσε να ήταν ένας παραγωγικός τομέας της οικονομίας μας με μεγάλη συμμετοχή στο αγροτικό εισόδημα και στο αγροτικό μας ισοζύγιο. Δεν είναι όμως. Την εγκαταλείψαμε για πολλούς λόγους, μεταξύ αυτών και για κοινωνικούς λόγους, γιατί τα τελευταία χρόνια το να ασχολείται κάποιος με την κτηνοτροφία ήταν το τελευταίο που θα μπορούσε να επιλέξει. Όταν άλλες χώρες οργανώνονταν, όταν άλλες χώρες προσπαθούσαν να κάνουν μεγάλες κτηνοτροφικές εγκαταστάσεις, εμείς δυστυχώς απαξιώσαμε την κτηνοτροφία, την εγκλωβίσαμε σε μια τεράστια γραφειοκρατία και σήμερα βεβαίως υπό τις παρούσες κοινωνικές και οικονομικές συνθήκες πρέπει όλο αυτό να το αλλάξουμε. Είναι αργά, θα πει κάποιος. Εγώ λέω ότι για τίποτα δεν είναι αργά. Ακόμη και σήμερα, υπό τις ασφυκτικές πιέσεις των Ευρωπαίων εταίρων μας, εμείς πρέπει να κτίσουμε πάνω σ’ αυτά που είναι πλεονεκτήματά μας. Πρέπει να κτίσουμε σε παραγωγικούς τομείς που μπορούν να αντιδράσουν, που μπορούν να συνεισφέρουν στην ελληνική οικονομία, και πιστεύω βαθιά ότι ο τομέας της κτηνοτροφίας είναι ένας απ’ αυτούς. Μπορεί να συνεισφέρει τα μέγιστα στο αγροτικό ισοζύγιο. Σήμερα μετράει περίπου στο 30% στο αγροτικό εισόδημα. Μπορεί όμως να συνεισφέρει τα μέγιστα στο να μειώσουμε επιτέλους το αγροτικό μας έλλειμμα, όταν εισάγουμε πάρα πολύ κρέας και πάρα πολύ γάλα. Δύο δισεκατομμύρια ευρώ το χρόνο πάνε σε ξένες χώρες. Υπό δύσκολες συνθήκες, επειδή στην Ελλάδα υπάρχουν μικρές μονάδες, υπάρχει ένα ανάγλυφο που είναι πάρα πολύ δύσκολο και δεν υπάρχει στήριξη της πολιτείας μέχρι τώρα, θεωρώ ότι είναι τομείς που μπορούμε να βοηθήσουμε, έτσι ώστε να ανακάμψει η κτηνοτροφία μας.
 Σήμερα υπάρχει μια γραφειοκρατία απαγορευτική, θα έλεγα, στην άδεια ίδρυσης και εγκατάστασης των κτηνοτροφικών μονάδων. Κυρίως το μεγαλύτερο πρόβλημα το οποίο αντιμετωπίζει ένας Έλληνας κτηνοτρόφος είναι να μπορέσει να λειτουργεί σωστά, νόμιμα, η κτηνοτροφική του εγκατάσταση. Τα προηγούμενα χρόνια ακόμη κι ο πολυδιαφημισμένος νόμος του 2005, αυτός που θα μπορούσε να νομιμοποιήσει με έναν εύκολο τρόπο τις κτηνοτροφικές εγκαταστάσεις, ήταν εντούτοις υπεργραφειοκρατικός. Ο κτηνοτρόφος θα έπρεπε να μαζέψει χαρτιά από αρχαιολογίες -πολλές φορές και κλασικών ή και βυζαντινών αρχαιοτήτων- από δασαρχεία, να κάνει περιβαλλοντική μελέτη, να πληρώσει το κόστος αυτής της περιβαλλοντικής μελέτης, να πληρώσει ένα υπέρογκο κόστος για την έκδοση οικοδομικής αδείας και τελικά να έχει μία εντεκαμελή ή δεκαπενταμελή -δεν θυμάμαι ακριβώς πόσοι συμμετείχαν- επιτροπή σταβλισμού άκρως γραφειοκρατική.
Αυτά, λοιπόν, πρέπει να αλλάξουν. Αυτά επιχειρεί να αλλάξει το νομοσχέδιο αυτό. Να σταματήσουν να είναι αυθαίρετες οι κτηνοτροφικές εγκαταστάσεις. Να μπορέσει ο Έλληνας κτηνοτρόφος με την άδεια λειτουργίας να εκσυγχρονίσει τις εγκαταστάσεις του, να μπορέσει να τις βελτιώσει, εκμεταλλευόμενος και κοινοτικά προγράμματα. Να είναι σε θέση να τηρεί τους προβλεπόμενους κανονισμούς για την υγιεινή και την καλή διαβίωση των ζώων. Να σταματήσει η κτηνοτροφία να παραμένει ελλειμματική, με πολύ μικρή συνεισφορά. 
Είναι γεγονός ότι η ζήτηση για κρέας και γάλα και τα παράγωγα αυτών θα αυξάνει συνεχώς, για μια σειρά λόγων μεταξύ των οποίων και οι δημογραφικοί και οι κοινωνικοί, όπως είναι η παγκόσμια αύξηση του πληθυσμού, η βελτίωση του βιοτικού επιπέδου σε πολλές χώρες όπως είναι η Κίνα, η Ινδία, η Βραζιλία, η Ρωσία. Το αγροτοδιατροφικό μοντέλο της Ελλάδος, τα πολύ καλά και ποιοτικά προϊόντα τα οποία παράγει σε ζωικό κεφάλαιο η Ελλάδα μπορούν να έχουν θέση στην παγκόσμια οικονομία, μπορούν να έχουν διαβατήριο που να μας εξασφαλίσει ένα μεγάλο εισόδημα μαζί με τη μείωση του αγροτικού ελλείμματος που έχουμε κάθε χρόνο. 
Γι’ αυτό, λοιπόν, με το νομοσχέδιο αυτό απλοποιούμε κατά πολύ αυτή ακριβώς τη διαδικασία ίδρυσης και λειτουργίας, έκδοσης αδειών για τις κτηνοτροφικές εγκαταστάσεις. Για όλους τους κτηνοτρόφους που επιλέγουν να ασχοληθούν με την εκτατική κτηνοτροφία, τους μετακινούμενους κτηνοτρόφους, για όλους αυτούς μία άδεια ίδρυσης και λειτουργίας της εγκατάστασής τους τώρα γίνεται πάρα πολύ εύκολη. Κάνουμε μια επιτροπή σταβλισμού ευέλικτη, στην οποία συμμετέχουν μόλις τρία μέλη και η οποία είναι απλά γνωμοδοτική. Μπορούν πολύ εύκολα, λοιπόν, οι κτηνοτρόφοι αυτοί, οι οποίοι θέλουν να καταθέσουν ένα φάκελο στην αρμόδια επιτροπή και συγχρόνως να έχουν φτιάξει την κτηνοτροφική τους εγκατάσταση. 
Γι’ αυτές οι οποίες δεν είναι εκτατικής, αλλά εντατικής μορφής, θα μπορούν αν είναι μέχρι τριακόσια τετραγωνικά να λειτουργούν με μια απλή άδεια  έγκρισης μικρής κλίμακας από την πολεοδομία, με μόνο την επίβλεψη του μηχανικού, χωρίς καθόλου μελέτη. Έτσι να μπορούν να έχουν εύκολα και γρήγορα μια άδεια ίδρυσης και εγκατάστασης, για να μπορούν να κατασκευάσουν τις κτηνοτροφικές εγκαταστάσεις. 
(Στο σημείο αυτό κτυπάει το προειδοποιητικό κουδούνι λήξεως του χρόνου ομιλίας της κυρίας Βουλευτού) 
Όμως, και γι’ αυτούς τους κτηνοτρόφους, οι οποίοι ήδη έχουν κατασκευάσει  κτηνοτροφικές εγκαταστάσεις οι οποίες είναι αυθαίρετες και οι οποίοι μέχρι τώρα δίσταζαν μπροστά στο μεγάλο κόστος, στη μεγάλη γραφειοκρατία που υπήρχε να νομιμοποιήσουν τις εγκαταστάσεις τους, μπορούν πολύ εύκολα να το κάνουν. Δεν χρειάζεται να παραμείνει ο προηγούμενος νόμος, ο ν. 3399. Δεν χρειάζεται καμμία γραφειοκρατία από αυτό που περιελάμβανε ο νόμος εκείνος. Με μια απλή αίτηση μπορεί να γίνει, με έναν απλό φάκελο, με τα ισοδύναμα των ζώων μπορεί να πάρουν και να νομιμοποιήσουν τις εγκαταστάσεις τους αυτές. Άρα, λοιπόν, θεωρώ πάρα πολύ σημαντικό το νομοσχέδιο αυτό για τους κτηνοτρόφους.
Επιπλέον, να σημειώσω ότι η δυνατότητα που δίνει το νομοσχέδιο να πουλούν οι κτηνοτρόφοι τα γαλακτοκομικά τους προϊόντα και γενικά τα ζωικά τους προϊόντα στις λαϊκές αγορές, παρακάμπτοντας τους μεσάζοντες, είναι κάτι πολύ σημαντικό. 
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού) 
Κύριε Πρόεδρε, θα παρακαλούσα να μου δώσετε ένα λεπτό.</ChairmanSpeech> 
ΠΡΟΕΔΡΕΥΩΝ (<ChairmanSpeech><Parlmember>Βύρων Πολύδωρας</Parlmember>): Το έχετε. 
ΑΙΚΑΤΕΡΙΝΗ ΦΑΡΜΑΚΗ - ΓΚΕΚΗ: Τελειώνοντας, αγαπητοί συνάδελφοι, θέλω να πω μερικά γενικά πράγματα για την κτηνοτροφία. Είπαμε και όλοι συμφωνήσαμε εδώ ότι για πολλά χρόνια η ελληνική κτηνοτροφία ήταν παραγκωνισμένη. Είχε πολλά προβλήματα. Αν θέλουμε να τη βάλουμε στην πορεία της ανάπτυξης, της ανταγωνιστικότητας και της εξωστρέφειας και να της δώσουμε προοπτική –βέβαια το νομοσχέδιο αυτό συντελεί, είναι μια καλή αρχή, αλλά δεν φτάνει όμως- χρειάζεται όλη την κατάσταση γύρω από την κτηνοτροφία να την δούμε πιο ολοκληρωμένα. Να δούμε το μεγάλο κόστος παραγωγής και των ζωοτροφών, τη έλλειψη βοσκοτόπων, την υπερχρέωση των κτηνοτρόφων στις τράπεζες –το έθιξε και ο προηγούμενος συνάδελφος εκ Κορινθίας- την έλλειψη ισχυρών ομάδων παραγωγών, το μεγάλο κόστος των μελετών και των σχεδίων βελτίωσης και τις παράνομες ελληνοποιήσεις αμνοεριφίων. Και, κυρίως, να δούμε πώς θα εκμεταλλευτούμε τους  πόρους της κτηνοτροφίας από την Ευρωπαϊκή Ένωση και να κάνουμε έναν καλό σχεδιασμό, πράγμα που δεν είχε γίνει τα  προηγούμενα χρόνια και που πρέπει επιτέλους, σοφότεροι τώρα, με όλα αυτά τα οποία περνάμε, να κατευθύνουμε τους πόρους σε πραγματικά αναπτυξιακούς τομείς. Και να πιάσουν τόπο, επιτέλους, αυτά τα χρήματα. 
Θεωρώ ότι με τη σωστή καθοδήγηση και ουσιαστική ενίσχυση από την πλευρά της πολιτείας, έτσι όπως κατατέθηκε από όλους μας, η ελληνική κτηνοτροφία θα μπορέσει να αποτελέσει έναν ισχυρό πυλώνα αύξησης του αγροτικού ισοζυγίου, θα δημιουργήσει θέσεις εργασίας και θα συμβάλει στην ανάταξη της εθνικής μας οικονομίας σε μια πάρα πολύ δύσκολη περίοδο. 
Για όλους αυτούς τους λόγους σάς καλώ να ψηφίσουμε το νομοσχέδιο. 
Σας ευχαριστώ πολύ. 
(Χειροκροτήματα από το ΠΑΣΟΚ και τη Νέα Δημοκρατία)</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Βύρων Πολύδωρας</Parlmember>): Ευχαριστούμε την κ. Αικατερίνη Φαρμάκη - Γκέκη. 
Παρακαλείται ο κ. Θεόδωρος Παραστατίδης, συνάδελφος Βουλευτής του ΠΑΣΟΚ από το Κιλκίς, να προσέλθει στο Βήμα. 
Ορίστε, κύριε Παραστατίδη, έχετε το λόγο.</ChairmanSpeech> 
<Speech><Parlmember>ΘΕΟΔΩΡΟΣ ΠΑΡΑΣΤΑΤΙΔΗΣ</Parlmember>: Ευχαριστώ, κύριε Πρόεδρε. 
Κυρίες και κύριοι συνάδελφοι, το νομοσχέδιο που συζητούμε σήμερα είναι προς τη σωστή κατεύθυνση. Πρέπει να δεχθούμε πως με το νομοσχέδιο αυτό γίνεται φιλότιμη και ουσιαστική προσπάθεια να μπει τάξη και κανόνες εκσυγχρονίζοντας τη νομοθεσία για την εγκατάσταση των κτηνοτροφικών μονάδων. 
Ρυθμίζονται διάφορα θέματα που αναδεικνύουν το ρόλο της ελληνικής κτηνοτροφία στην προσπάθεια που γίνεται για την ανασύνταξη της πρωτογενούς παραγωγικής βάσης της χώρας μας. Θα πρέπει η πολιτεία να θεσπίσει νόμους που να συμβάλλουν στη δημιουργία ενός ευνοϊκού περιβάλλοντος που θα διασφαλίζει ένα πλαίσιο οργάνωσης, ανάπτυξης και διακίνησης αγροτικών και κτηνοτροφικών προϊόντων. Έτσι δημιουργούνται οι προϋποθέσεις, ώστε οι παραγωγοί μας να είναι λιγότερο εξαρτώμενοι από τα διαφορά καρτέλ και τους κάθε είδους αεριτζήδες, που λυμαίνονται τον κόπο και το μόχθο του αγροτικού πληθυσμού της χώρας. Για παράδειγμα, δεν νοείται σήμερα να παίρνουν το γάλα οι εταιρείες και να αφήνουν απλήρωτους τους παραγωγούς από έξι έως και οκτώ μήνες. 
Ένα άλλο σοβαρό ζήτημα, που απασχολεί τον αγροτικό πληθυσμό είναι η διαφορά τιμής των προϊόντων από το χωράφι στο ράφι. Αυτό έχει να κάνει κυρίως με τους μεσάζοντες, που δυστυχώς τόσα χρόνια οι κυβερνήσεις δεν ασχολήθηκαν σοβαρά με το θέμα αυτό, παρ’ ότι σε κάθε προεκλογική περίοδο υπήρχε η υπόσχεση αντιμετώπισης του προβλήματος αυτού. 
Και, όμως, αυτό που δεν μπόρεσε να κάνει η πολιτεία, ανέλαβαν να το κάνουν οι ίδιοι οι πολίτες, μέσα από την αυτοργάνωση τους. Βλέπετε το κίνημα της πατάτας, όπου με την παράκαμψη των μεσαζόντων οι παραγωγοί σήμερα απολαμβάνουν διπλάσιες τιμές, έστω και με τον τρόπο που γίνεται η διαδικασία αυτή και οι καταναλωτές αγοράζουν στο 1/3 της τιμής. Κάτι αντίστοιχο θα μπορούσε να γίνει και στον κλάδο των κτηνοτροφικών προϊόντων αν παρέμενε βέβαια το «ΑΓΝΟ» για παράδειγμα ως συνεταιριστική μονάδα. Τη θυμόμαστε όλη τη μονάδα αυτή του «ΑΓΝΟ». Μια και αναφέρομαι σε αυτό το γεγονός, θα ήθελα να επισημάνω ότι σήμερα διαπιστώνεται ότι συντελέστηκε ένα μεγάλο έγκλημα με την πώληση του συνεταιριστικού εργοστασίου «ΑΓΝΟ», μια σύγχρονη μονάδα με καθετοποιημένη παραγωγή και εξαγωγικές δυνατότητες, που θα μπορούσε να υπηρετεί την κτηνοτροφία της βόρειας Ελλάδας και όχι μόνο. Με μια σωστή διαχείριση θα μπορούσε να είναι ένας καλός παρεμβατικός μηχανισμός στην αγορά δημιουργώντας ανταγωνιστικούς όρους για καλύτερες τιμές, αποδυναμώνοντας τη λειτουργία των καρτέλ. Δυστυχώς όμως, από κακή διαχείριση παρουσίαζε κάθε χρόνο ελλείμματα, με αποτέλεσμα να χαρακτηριστεί προβληματική και να πουληθεί όσο-όσο σε ιδιώτες. Φυσικά ποτέ δεν αναζητήθηκαν ευθύνες από όλους αυτούς τους διοικούντες για τον τρόπο που διαχειρίστηκαν, ίσως την πιο σύγχρονη μονάδα επεξεργασίας γάλακτος και παραγωγικής γαλακτοκομικών προϊόντων, όχι μόνο στα Βαλκάνια αλλά ακόμη και στην Ευρώπη. 
(Στο σημείο αυτό κτυπάει προειδοποιητικά το κουδούνι λήξεως του χρόνου ομιλίας του κυρίου Βουλευτή)
Το αποτέλεσμα το βιώνουμε σήμερα στο χώρο παραγωγής και διάθεσης γαλακτοκομικών προϊόντων και τις επιπτώσεις στον κτηνοτροφικό πληθυσμό. Και αυτό διότι δεν υπάρχει το πλαίσιο εκείνο μέσα στο οποίο θα μπορούσαν να οργανωθούν οι παραγωγοί, για να μπορέσουν να υπερασπιστούν τον κόπο τους. 
Κύριε Υπουργέ, η Ελλάδα με τα πλεονεκτήματα που έχει και κάτω από κάποιες προϋποθέσεις με τον εκσυγχρονισμό και την ορθολογική διαχείριση θα μπορούσε να πετύχει σημαντική ανάπτυξη της κτηνοτροφίας, ώστε όχι μόνο να μπορεί να καλύψει την εσωτερική ζήτηση αλλά και να έχει μεγάλες εξαγωγικές δυνατότητες.
Αντί αυτού σήμερα οι αγρότες έχουν να αντιμετωπίσουν μια κατακόρυφη άνοδο του κόστους παραγωγής, κυρίως εξαιτίας της επιβολής διάφορων φόρων όπως στα καύσιμα, στο ρεύμα, στην αύξηση ΦΠΑ στις τιμές των ζωοτροφών, στα φυτοφάρμακα και λιπάσματα, στην τιμή των σπόρων καθώς επίσης, και στην αύξηση των ασφαλιστικών εισφορών υπέρ του ΕΛΓΑ. Επιπλέον, έχουν υποστεί και αυτοί τις αυξήσεις των διάφορων φόρων, ειδικών φόρων κατανάλωσης, του χαρατσιού μέσω ΔΕΗ κ.λπ..
Υπό αυτές τις προϋποθέσεις μπορούν πράγματι οι κτηνοτρόφοι να ελπίζουν στη βιωσιμότητα των επιχειρήσεών τους; 
Εκτός των άλλων ένα σημαντικό τμήμα των γεωργών και κτηνοτρόφων εξακολουθούν να παραμένουν απλήρωτοι των δικαιούμενων αποζημιώσεων για παλαιότερες ζημιές στις καλλιέργειές τους και στο ζωικό κεφάλαιο, ιδιαίτερα στην κατηγορία των ζημιών αυτών που εντάχθηκαν να αποζημιωθούν από τα ΠΣΕΑ.
Κύριε Υπουργέ, πολλοί παραγωγοί στο νομό μου, το Νομό Κιλκίς, παραπονούνται πως έχουν αποκλειστεί από τη συνδεδεμένη ενίσχυση λόγω του πλαφόν που υπάρχει στα κιλά στην παραγωγή του βαμβακιού. Έχει μπει ένα πλαφόν, από ότι με έχουν διαβεβαιώσει, εκατόν ογδόντα κιλών και όσοι δεν τα έχουν πιάσει αυτά είναι εκτός πληρωμών. Θα παρακαλούσα να δείτε λίγο αυτό το ζήτημα.
Αυτό το νομοσχέδιο, κυρίες και κύριοι συνάδελφοι, είναι αλήθεια πως δίνει τη δυνατότητα να μπουν οι βάσεις για ένα σημαντικό ξεκίνημα παραγωγής ελληνικών ζωικών προϊόντων, ώστε να αποκτήσουν ένα παράθυρο για τις αγορές όλου του κόσμου.
Κύριε Υπουργέ, όμως είναι αλήθεια πως μια από τις βασικές αιτίες που δεν επιτρέπει την αποτελεσματική ανάπτυξη της κτηνοτροφίας οφείλεται στον αναχρονιστικό νόμο πλαίσιο και τη γραφειοκρατία που επικρατεί στον τομέα ίδρυσης και λειτουργίας των κτηνοτροφικών εγκαταστάσεων.
Αποτέλεσμα της σημερινής κατάστασης είναι η χώρα μας να παρουσιάζεται ελλειμματική σε κρέας και σε γάλα και το έλλειμμα του εμπορικού γεωργικού ισοζυγίου να είναι σε συντριπτική ποσοστό εις βάρος μας και να υποχρεούμαστε να κάνουμε εισαγωγές με ό,τι αυτό συνεπάγεται.
Επίσης, είναι απορίας άξιον γιατί δεν προβάλλουμε και δεν αξιοποιούμε επαρκώς το προϊόν φέτα για αύξηση της εξαγωγής. Είναι ένα προϊόν κατοχυρωμένης επωνυμίας και προέλευσης.
 Κυρίες και κύριοι συνάδελφοι, με τα άρθρα του σημερινού νομοσχεδίου πράγματι γίνονται κάποιες βελτιώσεις της υφιστάμενης κατάστασης, αφού απλοποιούνται οι διαδικασίες διοικητικών πράξεων και γίνεται προσπάθεια μείωσης της γραφειοκρατίας που αφορά την ίδρυση και λειτουργία των κτηνοτροφικών μονάδων.
Δίνονται κάποια κίνητρα, ίσως όχι τόσο επαρκή όσο θα έπρεπε, για τον εκσυγχρονισμό και την ανάπτυξη των κτηνοτροφικών εγκαταστάσεων, ώστε να μπορέσουν οι μονάδες αυτές να γίνουν πιο ανταγωνιστικές στο ευρωπαϊκό και παγκόσμιο οικονομικό περιβάλλον.
Πρέπει να δεχθούμε, επίσης, ότι τακτοποιούνται διάφορες χρονίζουσες εκκρεμότητες, όπως παραβάσεις πολεοδομικής φύσεως, μη έκδοση άδειας λειτουργίας, εγκαταστάσεις σε περιοχές που χαρακτηρίζονται δασικές κ.λπ.. Με λίγα λόγια κινείται προς τη σωστή κατεύθυνση για τη βελτίωση της ισχύουσας νομοθεσίας περί ιδρύσεως και λειτουργίας κτηνοτροφικών εγκαταστάσεων.
Κύριε Υπουργέ, όλα αυτά τα χρόνια αλλά ιδιαίτερα σήμερα, ο γεωργικός και κτηνοτροφικός κόσμος της χώρας διακατέχεται από αβεβαιότητα, ανασφάλεια και απόγνωση εξαιτίας κυρίως της συρρίκνωσης του εισοδήματος του. Αποτέλεσμα είναι να μην μπορούν να ανταποκριθούν στις υποχρεώσεις τους προς τις τράπεζες αλλά και να αδυνατούν να καλύψουν ακόμη και τις ανάγκες της καθημερινής τους λειτουργίας.
Από το Βήμα αυτό κάνω την πρόταση και την παράκληση παράλληλα πως θα πρέπει η πολιτεία να προχωρήσει σε μια νέα ρύθμιση, στο πλαίσιο των δυνατοτήτων των χρεών τους, ώστε να έχουν μια προσωρινή ανακούφιση.
Ευχαριστώ, κύριε Πρόεδρε.
(Χειροκροτήματα)</Speech>
ΠΡΟΕΔΡΕΥΩΝ (<ChairmanSpeech><Parlmember>Βύρων Πολύδωρας</Parlmember>):   Ευχαριστούμε τον κ. Παραστατίδη.
Κυρίες και κύριοι συνάδελφοι, γίνεται γνωστό στο Σώμα ότι από τα άνω δυτικά θεωρεία παρακολουθούν τη συνεδρίασή, αφού ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, τριάντα πέντε μαθητές και μαθήτριες και ένας εκπαιδευτικός από το 4ο Γυμνάσιο Κορίνθου, Β’ Τμήμα. 
Η Βουλή τούς καλωσορίζει. 
(Χειροκροτήματα απ΄ όλες τις πτέρυγες της Βουλής)
Το λόγο έχει ο Βουλευτής Β’ Αθηνών του ΛΑΟΣ κ. Κωνσταντίνος Αϊβαλιώτης.</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΑΪΒΑΛΙΩΤΗΣ</Parlmember>: Η Κόρινθος πάει καλά: έχουμε ομιλητές, τώρα τα παιδιά από την Κόρινθο…</Speech>
ΠΡΟΕΔΡΕΥΩΝ (<ChairmanSpeech><Parlmember>Βύρων Πολύδωρας</Parlmember>): Πράγματι είναι η τιμητική της Κορίνθου αυτή τη ώρα.</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΑΪΒΑΛΙΩΤΗΣ</Parlmember>: Εκλέγομαι στη Β’ Αθηνών, όπως και εσείς, κύριε Πρόεδρε, σε μια κατ’ εξοχήν αστική περιοχή. Επέλεξα να μιλήσω δυο φορές σε αυτό το νομοσχέδιο για την κτηνοτροφία.</Speech>
ΠΡΟΕΔΡΕΥΩΝ (<ChairmanSpeech><Parlmember>Βύρων Πολύδωρας</Parlmember>):   Ναι, αλλά πολλοί είμαστε μέτοικοι αγρότες.</ChairmanSpeech> 
<Speech><Parlmember>ΚΩΝΣΤΑΝΤΙΝΟΣ ΑΪΒΑΛΙΩΤΗΣ</Parlmember>: Ακριβώς. Και εσείς είστε από την περιοχή που κατάγεται η γυναίκα μου, από την Πελοπόννησο, το Μοριά.
Η Β΄ Αθηνών είναι η μεγαλύτερη περιφέρεια της Ελλάδας και της Ευρώπης. Μένουν τριάμισι εκατομμύρια κάτοικοι, καταναλώνει πολλά αγροτικά και γεωργικά προϊόντα. Η κτηνοτροφία είναι ένας τομέας που θα μπορούσε να απορροφήσει την ανεργία στην περιφέρεια αλλά να προμηθεύσει και εμάς εδώ στις πόλεις –γιατί, δυστυχώς, δεν παράγουμε εμείς πολλά αγροτικά και κτηνοτροφικά προϊόντα- με τα κατάλληλα αγαθά. 
Εξάλλου κατάγομαι και από ένα νησί, την Ικαρία, εις την οποία υπάρχει πρόβλημα, κύριε Υπουργέ. Το ξέρω ότι υπάρχει πρόβλημα. Δεν έχετε προσωπική ευθύνη και εμπλοκή, αλλά, ο «πράσινος» αντιπεριφερειάρχης που βρίσκεται εκεί και του είχε δοθεί η λύση στο πιάτο με το σφαγείο στη Σάμο, με την εφαρμογή του π.δ. 568/88, έχει δημιουργήσει φοβερό πρόβλημα. Αυτή τη στιγμή βράζει και η Σάμος και η Ικαρία για το ζήτημα του σφαγείου.
Μιλάμε για ασύλληπτα προβλήματα, μια βασανιστική και παρανοϊκή γραφειοκρατία και ένα πλέγμα αλληλοσυγκρουόμενων ρυθμίσεων, σαδιστικών διατάξεων, που υπήρχαν μέχρι τώρα -και ευτυχώς που βγαίνει αυτό το νομοσχέδιο- αναφορικά με τη γεωργία, διότι πολύ απλά κυριαρχεί το Κολωνάκι και όχι η ελληνική περιφέρεια. Δηλαδή, κυριαρχεί ο αέρας του air condition και όχι ο αέρας της ελληνικής εξοχής.
Η κτηνοτροφία, λοιπόν, τραβάει και εκείνη τα ζόρια: λυγίζει κάτω από το βάρος μιας απίστευτης γραφειοκρατίας. Μήνες και χρόνια χάνονται, χαρτιά πάνε και έρχονται για υπογραφές, ο κόσμος ταλαιπωρείται, οι κτηνοτρόφοι δεν μπορούν να πάρουν κοινοτικούς πόρους διότι, όπως διάβασα στην ιστοσελίδα της κ. Παπαθανάση, το 85% των κτηνοτροφικών εγκαταστάσεων ή δεν έχουν άδεια ιδρύσεως ή δεν έχουν άδεια λειτουργίας και δεν μπορούν να επωφεληθούν από τους κοινοτικούς πόρους.
Φτάσαμε στον 21ο αιώνα και έπρεπε να υπάρξει ένας Υφυπουργός Αγροτικής Ανάπτυξης από το ΛΑΟΣ για να εφαρμοστεί επιτέλους, η αρχή του «one stop shop». Δηλαδή, ένας κτηνοτρόφος, μια δημόσια υπηρεσία, ένα σημείο επαφής: αυτό που τόσα χρόνια ζητάνε όλοι οι κτηνοτρόφοι αλλά και οι γεωργοί αλλά και οι επιχειρήσεις του δευτερογενούς τομέα. Είναι, λοιπόν, αυτό μια νίκη κατά της γραφειοκρατίας.
 Έπρεπε να φτάσουμε στο 2012 και να υπάρξει ένας Υφυπουργός Αγροτικής Ανάπτυξης από το ΛΑΟΣ για να εφαρμοστεί η αυτονόητη και διαδεδομένη αρχή «πρώτα ελέγχω και μετά αδειοδοτώ», ώστε να αρχίσει να λειτουργεί κάτι αμέσως και να μη χάνονται οι μήνες και τα χρόνια, να μη χρειάζονται δεκαεπτά υπογραφές και έξι μήνες για να λειτουργήσει ένας στάβλος.
Θετικό είναι και το γεγονός ότι αποσοβείται ο κίνδυνος να κατεδαφιστούν οι κτηνοτροφικές εγκαταστάσεις με παραβάσεις πολεοδομικές και ότι οι κτηνοτρόφοι απαλλάσσονται από τα σχετικά πρόστιμα.
 Εδώ, όμως, με το σφαγείο –και το ξαναλέω, κύριε Υπουργέ- το κρυφτούλι που παίζουν κάποιοι με τους κτηνοτρόφους της Σάμου και της Ικαρίας είναι απίστευτο. Σταμάτησε να λειτουργεί το σφαγείο, οι Ικαριώτες και οι Σαμιώτες στέλνουν τα ζώα τους στην Αθήνα να τα σφάξουν. Το 30% ψοφάει στη διαδρομή μέσα στο καράβι ή αναγκάζονται να πάνε στη Σύρο ή στη Χίο.
Και έδωσε τη λύση ο κ. Ροντούλης με το π.δ. 568/88. Τι έκανε ο «πράσινος» αντιπεριφερειάρχης; Τι κάνει αυτός ο άνθρωπος στη Σάμο, που είναι υπεύθυνος να δώσει επιτέλους, τη άδεια να λειτουργήσει το σφαγείο; Απειλούσε το Υπουργείο Αγροτικής Ανάπτυξης με εξώδικο. 
Είμαι περίεργος να δω αν θα κινητοποιηθείτε τώρα, κύριε Υπουργέ. Ξέρω ότι είστε άνθρωπος και πολιτικός με συγκεκριμένο αποτύπωμα ήθους στη δημόσια ζωή της Ελλάδας. Και αν κινητοποιηθείτε και του δώσετε την εντολή, τώρα που θα του τη δώσει ομοϊδεάτης του –αν θα του τη δώσει, γιατί εσείς θα μας πείτε πώς προτίθεστε να κινηθείτε- αν θα εφαρμόσει επιτέλους, το π.δ. 568/88 το οποίο εξακολουθεί να ισχύει. Τι θα κάνει τώρα ο Αντιπεριφερειάρχης με το σφαγείο στη Σάμο;
(Στο σημείο αυτό την Προεδρική Έδρα  καταλαμβάνει ο  Α΄ Αντιπρόεδρος της Βουλής κ. ΓΡΗΓΟΡΙΟΣ ΝΙΩΤΗΣ )
Με αυτά και με αυτά όμως, με αυτά τα τερτίπια,  τα κρυφτούλια και με όλα τα υπόλοιπα βασανίζονται οι φτωχοί κτηνοτρόφοι και χάνουν σημαντικό μέρους του ζωικού κεφαλαίου.
Καταθέτω, λοιπόν, το χθεσινό πρωτοσέλιδο της εφημερίδας «ΣΑΜΙΑΚΗ ΓΝΩΜΗ», που δείχνει το μπάχαλο που επικρατεί στη Σάμο. Στην Ικαρία τριάντα πέντε χιλιάδες κατσίκια και αρνιά περιμένουν να σφαγούν. Ο κόσμος περιμένει να βγάλει πέντε δεκάρες να δουλέψει, γιατί μέσα στον ορυμαγδό και στην καχεξία δεν υπάρχει σάλιο, όπως λέει και κάποιος δικός σας Υπουργός. Και τώρα έχει μπλέξει με το γραφειοκρατικό μηχανισμό, το χαρτοπόλεμο -στείλε χαρτί, πάρα χαρτί- με τον αντιπεριφερειάρχη εκεί.
(Στο σημείο αυτό ο Βουλευτής κ. Κωνσταντίνος Αϊβαλιώτης καταθέτει για τα Πρακτικά το προαναφερθέν δημοσίευμα, το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
Τι είναι εκεί: το μεσανατολικό και δεν μπορεί να λυθεί, επιτέλους; Μια φόρμουλα δεν μπορεί να βρεθεί να τελειώνουμε με το θέμα του σφαγείου στη Σάμο; 
Και αν δεν μπορεί, εν πάση περιπτώσει, ο αντιπεριφερειάρχης, ας παραιτηθεί. Είπε πολύ σωστά χθες ο κ. Ροντούλης στη σαμιακή τηλεόραση να παραιτηθεί ο αντιπεριφερειάρχης, αν δεν μπορεί. Ή μπορεί ή δεν μπορεί. Θα λειτουργήσει το σφαγείο; Τα τερτίπια του ενός και του άλλου: με αυτά θα έχουμε να παλεύουμε;
Σύμφωνα με στοιχεία της ΕΛΣΤΑΤ -και θα καταθέσω το σχετικό πίνακα- μόνο για είδη διατροφής και μόνο από πέντε χώρες -Γερμανία, Γαλλία, Αγγλία, Αυστρία, Σλοβακία- δώσαμε το 2010 ένα δισεκατομμύριο ευρώ και για ζώα ζωντανά δώσαμε άλλο ένα δισεκατομμύριο ευρώ. Δηλαδή, για είδη διατροφής και ζώα ζωντανά εισαγωγής έδωσε η ρημαγμένη ελληνική οικονομία δύο δισεκατομμύρια ευρώ μόνο το 2010. Όχι μόνο αυτό, αλλά ακόμα και από ανυπόληπτες, υπανάπτυκτες χώρες, όπως είναι τα Σκόπια, η Αλβανία, η Τουρκία, οι εισαγωγές για ζώα και είδη διατροφής έχουν φτάσει σε εξωφρενικά επίπεδα.
Καταθέτω τις εισαγωγές για τα είδη διατροφής από τα Σκόπια, την Αλβανία και την Τουρκία: Είναι 7 εκατομμύρια από το Σκόπια, 18 εκατομμύρια από την Αλβανία, 56 εκατομμύρια από την Τουρκία. Μόνο από την Τουρκία οι εισαγωγές μας ήταν 1.100.000.000. Το καταθέτω και αυτό στα Πρακτικά.
(Στο σημείο αυτό ο Βουλευτής κ. Κωνσταντίνος Αϊβαλιώτης καταθέτει για τα Πρακτικά τα προαναφερθέντα έγγραφα, τα οποία βρίσκονται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
Το καταθέτω και αυτό στα Πρακτικά για να καταδείξω ότι καλό είναι να έχουμε νόμους, αλλά πρέπει να εφαρμόζονται και μάλιστα, γρήγορα. Ο μόνος τρόπος για να απορροφήσουμε ανέργους και να συρρικνώσουμε το έλλειμμα στο εμπορικό ισοζύγιο είναι αυτός, να αναπτύξουμε και την κτηνοτροφία μας, ώστε να υπάρξουν έσοδα για το κράτος, δηλαδή, να μεγαλώσει η πίτα. Όταν μεγαλώνει η πίτα, υπάρχουν και έσοδα για το κράτος, μειώνεται και η ανεργία. Το κατάφεραν αυτό χώρες της περιοχής μας, εδώ, στον περίγυρό μας. Το κατάφεραν χώρες που ζούσαν τον κουμουνιστικό μεσαίωνα για πενήντα χρόνια. Το κατάφεραν χώρες που δεν είναι καν στην Ευρωπαϊκή Ένωση. Το κατάφεραν χώρες που απέχουν πολύ από τις κύριες αγορές της Ευρώπης. Δεν μπορούμε να το καταφέρουμε εμείς;
Ας κάνει, επιτέλους, το κράτος τη δουλειά του, όχι μόνο οι πολιτικοί αλλά και οι κρατικές υπηρεσίες, που όλοι τις πληρώνουμε για να λειτουργούν και πρέπει επιτέλους να λειτουργούν. Αυτό περιμένει ο κόσμος και στην περιφέρεια και στις μεγάλες πόλεις.
Έστω και τώρα, λοιπόν, νομίζω ότι είναι η ώρα να δραστηριοποιηθούμε, χτυπώντας, επιτέλους, το τέρας της γραφειοκρατίας, το οποίο έχει ξεράνει στην κυριολεξία τον κορμό της ελληνικής οικονομίας και της κοινωνίας και ευθύνεται καθοριστικά σε πολύ μεγάλο βαθμό αυτή η γραφειοκρατία που όλοι ζούμε για την πτώχευση την οποία όλοι βιώνουμε.
Ευχαριστώ.
(Χειροκροτήματα από την πτέρυγα του ΛΑΟΣ)</Speech>
ΠΡΟΕΔΡΕΥΩΝ (<ChairmanSpeech><Parlmember>Γρηγόριος Νιώτης</Parlmember>): Το λόγο έχει ο Βουλευτής Ιωαννίνων της Νέας Δημοκρατίας κ. Σταύρος Καλογιάννης.</ChairmanSpeech>
<Speech><Parlmember>ΣΤΑΥΡΟΣ ΚΑΛΟΓΙΑΝΝΗΣ</Parlmember>: Ευχαριστώ πολύ, κύριε Πρόεδρε.
Κυρίες και κύριοι συνάδελφοι, συζητάμε ένα σχέδιο νόμου το οποίο επιχειρεί να απλοποιήσει τις διαδικασίες έκδοσης των σχετικών αδειών για τις κτηνοτροφικές εγκαταστάσεις.
Αντίστοιχες πρωτοβουλίες είχαν αναληφθεί επιτυχώς στο πρόσφατο παρελθόν. Υπενθυμίζω ότι, ως ΥΠΕΧΩΔΕ, σε στενή συνεργασία με το Υπουργείο Αγροτικής Ανάπτυξης, είχαμε προωθήσει από το 2004 μια σειρά από νομοθετικές ρυθμίσεις για την ενίσχυση των κτηνοτρόφων και πτηνοτρόφων. Πολύ ενδεικτικά αναφέρω την έκδοση κοινής υπουργικής απόφασης το 2004 για τη δωρεάν έκδοση οικοδομικής άδειας για κτηνοτροφικές εγκαταστάσεις επιφάνειας έως τριακοσίων τετραγωνικών μέτρων, τη νομοθετική ρύθμιση το 2005, με την οποία εξαιρέθηκαν από την κατεδάφιση χωρίς την επιβολή προστίμου παλιές αυθαίρετες κτηριακές κτηνοτροφικές εγκαταστάσεις, το ν.3968/2008 για την κτηνοτροφία, με τον οποίο απλοποιήθηκε ουσιαστικά η διαδικασία έκδοσης και ίδρυσης των κτηνοτροφικών εγκαταστάσεων.
Υπενθυμίζω, επίσης, ότι με το Εθνικό Χωροταξικό Σχέδιο, που θεσμοθετήσαμε το 2008 στο ΥΠΕΧΩΔΕ, δίνονται συγκεκριμένες κατευθύνσεις για την ενίσχυση του αγροτικού τομέα και ειδικότερα της κτηνοτροφίας, όπως είναι η οριοθέτηση των βοσκοτόπων, η ορθολογική χρήση τους και η βελτίωση της παραγωγικής τους ικανότητας μέσω διαχειριστικών σχεδίων, ώστε να αποτελέσουν όχι μόνο ένα μέσο ενίσχυσης της οικονομίας, αλλά ταυτόχρονα και συγκράτησης του πληθυσμού στις ορεινές κυρίως περιοχές της χώρας.
Προκαλεί, συνεπώς, εντύπωση το γεγονός ότι, ενώ το σχέδιο νόμου που συζητάμε κινείται στην κατεύθυνση απλοποίησης των διαδικασιών χωροθέτησης των εγκαταστάσεων, δεν γίνεται η παραμικρή αναφορά στο Εθνικό Χωροταξικό Σχέδιο, το οποίο περιλαμβάνει αναλυτικές ρυθμίσεις για τις κτηνοτροφικές εγκαταστάσεις και μάλιστα, για όσες βρίσκονται εντός του δικτύου «Natura 2000». Θα επανέλθω αμέσως σ’ αυτό το θέμα.
Θα ήθελα να κάνω ειδικότερα ορισμένες παρατηρήσεις επί συγκεκριμένων άρθρων του σχεδίου νόμου. Στο άρθρο 5 καθορίζονται οι ελάχιστες αποστάσεις και εκτάσεις για τη χωροθέτηση κτηνοτροφικών εγκαταστάσεων.
Κατ’ αρχάς οι αποστάσεις, κύριε Υπουργέ, δεν μετρώνται ποτέ από τις εγκαταστάσεις, καθώς σε ένα κτήριο μπορεί να γίνει μια προσθήκη ή μπορεί στο ίδιο γήπεδο να εκδοθεί μια επιπλέον οικοδομική άδεια. Οι αποστάσεις μετρώνται πάντα από τα όρια του γηπέδου. Συνεπώς πρέπει να διορθώσετε αυτό το κομμάτι.
Στην παράγραφο 2 του ίδιου άρθρου γίνεται αναφορά στον υφιστάμενο Γενικό Οικοδομικό Κανονισμό, ο οποίος όμως την ερχόμενη εβδομάδα, σύμφωνα με εξαγγελία του Υπουργείου Περιβάλλοντος, έρχεται στη Βουλή για να καταργηθεί και θα αντικατασταθεί με ένα νέο. Γιατί δεν έχετε συνεννοηθεί σε αυτό το θέμα με το αρμόδιο Υπουργείο;</Speech>
<Speech><Parlmember>ΚΩΝΣΤΑΝΤΙΝΟΣ ΣΚΑΝΔΑΛΙΔΗΣ</Parlmember> (Υπουργός Αγροτικής Ανάπτυξης και Τροφίμων): Θα ισχύσει ο νέος.</Speech>
<Speech><Parlmember>ΣΤΑΥΡΟΣ ΚΑΛΟΓΙΑΝΝΗΣ</Parlmember>: Θα χρειαστεί, συνεπώς, κύριε Υπουργέ, να τροποποιήσετε το νόμο μέσα σε είκοσι μέρες.</Speech>
<Speech><Parlmember>ΚΩΝΣΤΑΝΤΙΝΟΣ ΣΚΑΝΔΑΛΙΔΗΣ</Parlmember> (Υπουργός Αγροτικής Ανάπτυξης και Τροφίμων): Θα ισχύσει ο νέος.</Speech>
<Speech><Parlmember>ΣΤΑΥΡΟΣ ΚΑΛΟΓΙΑΝΝΗΣ</Parlmember>: Δεν το γράφετε αυτό στο σχέδιο νόμου, αν μου επιτρέπετε.
Εκφράζω σοβαρές επιφυλάξεις στο άρθρο 6 για τη δυνατότητα εγκατάστασης κτηνοτροφικών μονάδων ανεξαρτήτως δυναμικότητας σε περιοχές του δικτύου «Natura 2000».
Στις περιοχές αυτές, όπως γνωρίζετε, κυρίες και κύριοι συνάδελφοι, ισχύουν ειδικοί όροι και περιορισμοί δόμησης που καθορίζονται κατόπιν εκπόνησης ειδικών περιβαλλοντικών μελετών. Με το σχέδιο νόμου ουσιαστικά καταργείται αυτή η πολύ σωστή ρύθμιση που υπάρχει και παρ’ότι ερασιτέχνης κτηνοτρόφος, δεν μπορώ να μην πω ότι υπάρχουν και όρια τα οποία θα πρέπει να σεβαστούμε.
Δεν είναι δυνατόν, για παράδειγμα, σε μια περιοχή απόλυτης προστασίας, σε ένα δίκτυο «Natura 2000», να έχουμε την άδεια ίδρυσης και λειτουργίας μιας κτηνοτροφικής εγκατάστασης.
Στο άρθρο 13 γίνεται αναφορά στις εγκαταστάσεις που χωροθετούνται σε δάση και δασικές εκτάσεις. Μεταξύ των εγκαταστάσεων περιλαμβάνονται και τα μελισσοκομεία.
Υπενθυμίζω, κύριε Υπουργέ, ότι στο ν. 3208/2003 προβλέπεται ότι με κοινή υπουργική απόφαση των αρμόδιων Υπουργών καθορίζονται οι περιοχές τοποθέτησης μελισσοσμηνών, οι αποστάσεις τοποθέτησής τους από κατοικημένες περιοχές, από εθνικούς δρόμους και επαρχιακούς δρόμους.
Ως ερασιτέχνης μελισσοκόμος, με μελισσοκομείο στη Βάλια Κάλντα, ρωτώ: Γιατί, κύριε Υπουργέ, δεν έχει προχωρήσει η έκδοση της σχετικής κοινής υπουργικής απόφασης, που αποτελεί ένα βασικό θέμα, βασικό ζήτημα για το μελισσοκομικό κόσμο;
Προτείνω η λέξη «μελισσοκομεία» να αφαιρεθεί εντελώς από το άρθρο 13, προκειμένου να αποφευχθεί η οποιαδήποτε γραφειοκρατική και επιπλέον οικονομική επιβάρυνση του μελισσοκόμου, καθώς και η αποθάρρυνση της ευεργετικής για το περιβάλλον εγκατάστασης μελισσοκομείου σε τέτοιες περιοχές.
Στο άρθρο 14, που αναφέρεται στις μεταβατικές διατάξεις, ορίζεται ότι για κτηνοτροφικές εγκαταστάσεις, που έχουν χαρακτηριστεί αυθαίρετες, δίνεται τριετής παράταση νομιμοποίησης.
Ο σχετικός ν. 4014/2011 περί αυθαιρέτων κατασκευών έχει τροποποιηθεί, κυρίες και κύριοι συνάδελφοι, από τότε που εκδόθηκε, πριν έξι μήνες, τέσσερις ή πέντε φορές. Σήμερα, με το σχέδιο νόμου που συζητάμε, έχουμε ακόμη μια τροποποίηση.
Αναρωτιέμαι, κύριε Υπουργέ: Επιτέλους, δεν συνεννοούνται τα συναρμόδια Υπουργεία ώστε να φέρουν όλες αυτές τις ρυθμίσεις σε ένα ενιαίο σχέδιο νόμου;
Τέλος, κυρίες και κύριοι συνάδελφοι, επειδή συζητάμε για την κτηνοτροφία, θέλω να αναφερθώ στη γαλακτοβιομηχανία «ΔΩΔΩΝΗ».
Το Νοέμβρη του 2010, εδώ, σε αυτήν την Αίθουσα, σε συζήτηση σχετικής επερώτησης Βουλευτών της Νέας Δημοκρατίας εσείς, κύριε Υπουργέ, είχατε δηλώσει ότι η ελληνική Κυβέρνηση δεν έχει αποφασίσει ακόμα για την πορεία της γαλακτοβιομηχανίας «ΔΩΔΩΝΗ».
«Εμάς», λέγατε, κύριε Υπουργέ, «η κατεύθυνσή μας είναι να παραμείνει συνεταιριστική η «ΔΩΔΩΝΗ». Έκτοτε πέρασε ενάμισης χρόνος.
Εν τω μεταξύ, η καταρρέουσα Αγροτική Τράπεζα, με το διοικητή της οποίας, κύριε Υπουργέ, επιχειρώ ολόκληρη την εβδομάδα να επικοινωνήσω ανεπιτυχώς, έχει κινήσει τις διαδικασίες πώλησης της βιομηχανίας. Η πώλησή της, βεβαίως, προβλέπεται στο μεσοπρόθεσμο πρόγραμμα που είχε ψηφίσει η κυβέρνηση Παπανδρέου το καλοκαίρι του 2011.
Ερωτώ, λοιπόν: Η σημερινή θέση της Κυβέρνησης για τη γαλακτοβιομηχανία «ΔΩΔΩΝΗ» ποια είναι, κύριε Υπουργέ; Θα προχωρήσει ο διαγωνισμός που προωθεί η Αγροτική Τράπεζα; Υπάρχει περίπτωση να ληφθεί υπ’ όψιν η εναλλακτική πρόταση που έχουν καταθέσει φορείς της Ηπείρου; Η ποσότητα του γάλακτος μειώνεται σταθερά στην Ήπειρο, σύμφωνα με πρόσφατα στοιχεία του Οργανισμού «ΔΗΜΗΤΡΑ». Η νέα Κοινή Αγροτική Πολιτική βρίσκεται προ των πυλών και το μέλλον της κτηνοτροφίας μας είναι αβέβαιο.
Αναμένουμε, κύριε Υπουργέ, απαντήσεις στα ερωτήματα, τα οποία έχουμε θέσει, καθώς εκτιμούμε ότι είναι μεγάλης σημασίας και ιδιαίτερης βαρύτητας, ειδικά στη σημερινή πολύ δύσκολη οικονομική κατάσταση που διέρχεται ο τόπος
Σας ευχαριστώ πολύ.
(Χειροκροτήματα από την πτέρυγα της Νέας Δημοκρατίας)</Speech>
ΠΡΟΕΔΡΕΥΩΝ (<ChairmanSpeech><Parlmember>Γρηγόριος Νιώτης</Parlmember>): Η κ. Αφροδίτη Παπαθανάση, Βουλευτής Φωκίδας του ΠΑΣΟΚ, έχει το λόγο.</ChairmanSpeech>
<Speech><Parlmember>ΑΦΡΟΔΙΤΗ ΠΑΠΑΘΑΝΑΣΗ</Parlmember>: Κύριε Πρόεδρε, κυρία και κύριοι Βουλευτές, κύριε Υπουργέ, νομίζω ότι σήμερα είναι μια πολύ καλή ημέρα για την ελληνική κτηνοτροφία, όχι γιατί λύνονται με το συγκεκριμένο νομοσχέδιο όλα τα προβλήματα -δεν νομίζω ότι αυτός ήταν και ο σκοπός του νομοσχεδίου και δεν μπορεί να είναι ο σκοπός μόνο μιας νομοθετικής ρύθμισης να λύσει τα πάντα με μερικά φύλλα χαρτί- αλλά γιατί οδηγεί σε πραγματικά καλύτερες συνθήκες, επειδή έχει συγκεκριμένα στοιχεία και ρεαλισμού και ορθής ανάγνωσης των προβλημάτων και των συνθηκών και δημιουργεί αυτήν την οδό που θα δοθεί στον Έλληνα κτηνοτρόφο να δρομολογήσει ικανές συνθήκες για να βελτιώσει και τον τρόπο δουλειάς του και το εισόδημά του.
Ήθελα να κάνω κατ’ αρχάς κάποιες συγκεκριμένες παρατηρήσεις. Στο άρθρο 6 παράγραφος 6, που και ο κ. Καλογιάννης έκανε κάποιες παρατηρήσεις για το «Natura», έχω διαφορετική άποψη και θέλω να σημειώσω το εξής: Οι περιοχές «Natura» είναι τεράστιες -δεν μιλάμε για συγκεκριμένα λίγα στρέμματα- και είναι και πάρα πολλές. Δηλαδή, υπάρχουν νομοί που έχουν το 40% και το 50% του χώρου τους χαρακτηρισμένο ως «Natura». Υπάρχουν νησιά που είναι χαρακτηρισμένα «Natura». 
Στις περιοχές αυτές όλοι ξέρουμε ότι δημιουργούνται ζώνες: η ζώνη του πυρήνα, που έχει συγκεκριμένες δεσμεύσεις και λίγα πράγματα ή τίποτα δεν μπορεί να γίνει και οι περιμετρικές ζώνες, στις οποίες σιγά-σιγά χτίζεται μία δραστηριότητα με συγκεκριμένους κανόνες.
Στις ζώνες, λοιπόν, εκτός πυρήνα σαφώς πρέπει να επιτραπεί η κτηνοτροφία και σαφώς όταν θα βγουν οι κανόνες που θα ορίζουν την κάθε περιοχή, θα πρέπει να υπάρξουν ιδιαίτερες συνθήκες, που να ορίσουν το τι πρέπει να γίνει σε κάθε περιοχή.
Σε συνέχεια, όμως του «Natura», το Υπουργείο Περιβάλλοντος ήδη νομοθετεί και ετοιμάζει μέσα από προεδρικά διατάγματα τα εθνικά πάρκα. Και στα εθνικά πάρκα, λοιπόν, πρέπει να υπάρχει πρόβλεψη ότι εκτός πυρήνα θα μπορέσουν να στηθούν κτηνοτροφικές επιχειρήσεις. 
Στο άρθρο 5, σχετικά με τις θέσεις και την ελάχιστη έκταση και στην παράγραφο 1 υπάρχει μία αναφορά στους κηρυγμένους αρχαιολογικούς χώρους. Πρέπει, όμως, να μιλήσουμε για τις ζώνες Β των αρχαιολογικών χώρων, που κι αυτές είναι πολύ μεγάλες περιοχές. Δηλαδή, στη Φωκίδα το 1/4 του νομού είναι Δελφικό τοπίο. Είναι αρχαιολογική ζώνη Β, η οποία δεν είναι θεσμοθετημένη από τη δεκαετία του 1980, δηλαδή βρίσκεται τριάντα χρόνια σε εκκρεμότητα. Εντός της ζώνης αυτής με την άδεια της Αρχαιολογικής Υπηρεσίας, θα πρέπει να δίνεται η δυνατότητα να υπάρξουν σταβλικές εγκαταστάσεις.
Ανάλογα παραδείγματα ξέρω ότι υπάρχουν στη Ρόδο. Στη Ρόδο υπάρχουν τρεις τέτοιες περιοχές. Πάρα πολλά νησιά είναι στο σύνολό τους κι αυτά ζώνες Β,  οπότε πρέπει να υπάρχει σχετική ρύθμιση.
Επίσης, στο άρθρο 5 στην παράγραφο 4 και στο εδάφιο γγ΄ γίνεται αναφορά στις όχθες φυσικών και τεχνητών λιμνών. Εδώ πρέπει να προστεθεί και των «ταμιευτήρων νερού». Θα σας φέρω ακόμη ένα παράδειγμα. Υπάρχει η λίμνη του Μόρνου. Είναι ταμιευτήρας της ΕΥΔΑΠ, τεχνητή λίμνη, στην οποία με μία υπουργική απόφαση από το 1983 δεν επιτρέπεται καμμία δραστηριότητα σε ακτίνα ενάμισι χιλιομέτρου από την όχθη της λίμνης. Αυτό δεν μπορεί απλά να υπάρξει. Είναι στρεβλό από τη στιγμή που νομοθετήθηκε. Όλος ο κόσμος γύρω από αυτές τις περιοχές είναι παράνομος και η έκταση για την οποία μιλάμε είναι τεράστια. Θα ήθελα να προτείνω η ίδια διαδικασία που θα ισχύσει για τις αποστάσεις με βάση το συγκεκριμένο νομοσχέδιο να ισχύσει και σ’ αυτήν την περίπτωση.
Πέρα από τις παρατηρήσεις αυτές, νομίζω ότι συγκεκριμένα άλλα θέματα που θα πρέπει το Υπουργείο να τρέξει, έχουν να κάνουν και με τις ελληνοποιήσεις και με τις τιμές των αγροτικών εφοδίων και με τη διαδικασία στο καρτέλ του γάλακτος.
 Ένα ιδιαίτερο και πολύ καλό σημείο του νομοσχεδίου είναι το σημείο που αφορά την εκπαίδευση. Υπάρχουν νέοι παραγωγοί στην κτηνοτροφία, οι οποίοι είναι εξαιρετικά καλοί και έχουν τη διάθεση να βελτιώσουν και τη δουλειά τους και να ψάξουν πράγματα παραπέρα. Εγώ, όμως, είμαι από ένα κτηνοτροφικό νομό και βλέπω και νέους ανθρώπους, αλλά και τους παλιούς κτηνοτρόφους, να έχουν τη διάθεση να μπουν σε προγράμματα Διά Βίου Μάθησης και να μάθουν ό,τι πρέπει να μάθουν. Είναι πάρα πολύ σημαντικό να προσανατολίσετε και να βοηθήσετε να γίνουν οργανωμένες γεωργικές σχολές.
Ένα εξίσου δύσκολο σημείο είναι οι υποδομές. Η κτηνοτροφία χρειάζεται οργανωμένο σφαγείο σε μία λογική απόσταση. Υπάρχει πρόβλημα στα νησιά. Υπάρχει πρόβλημα σε άλλες περιοχές όπου τα σφαγεία είναι σε πολύ μεγάλη απόσταση και ένας μικρός κτηνοτρόφος δεν έχει τη δυνατότητα παραδείγματος χάριν τα ψυγεία, για να μεταφέρει τα ζώα. Άρα, χρειάζεται στην πορεία του προγράμματος να μιλήσετε με τους περιφερειάρχες και να δείτε τι μπορεί να γίνει για το θέμα αυτό. Αν υπάρχει η δυνατότητα να εκσυγχρονιστούν τα σφαγεία ή στο νέο επιχειρησιακό που θα βγει, να υπάρχει η δυνατότητα να γίνουν κάποια πράγματα, έστω και κινητά σφαγεία.
Μία τελευταία παρατήρηση αφορά τα οικοσυστήματα. Η φύση αλλάζει και η φύση δεν περιμένει εμάς να πούμε αν είμαστε οικολόγοι ή λιγότερο οικολόγοι για να μπει σε μια δικιά της διαδικασία. Έχει παρατηρηθεί, λοιπόν, ότι χρειάζεται να γίνουν μέσα από το «Life» ειδικές μελέτες για τα οικοσυστήματα κάθε περιοχής. 
Υπάρχει πρόβλημα –το ξέρετε πολύ καλά- με τον ΕΛΓΑ και με τη διαδικασία με την οποία αποζημιώνονται οι κτηνοτρόφοι για τους λύκους. Αυτό έχει δημιουργήσει ένα από τα μεγαλύτερα προβλήματα γιατί πρέπει να πάει ο γεωπόνος και να υπάρχουν τρία πνιγμένα ζώα. Αν είναι λιγότερα από τρία τα ζώα, δεν αποζημιώνονται. Δημιουργείται μία γραφειοκρατία και μία ταλαιπωρία άνευ λόγου και αιτίας. 
Ένα από τα πράγματα, όμως, που πρέπει να γίνουν είναι οι μελέτες ανά διαφορετικό οικοσύστημα για να δούμε τι πρέπει να γίνει με τη διαδικασία αυτή.
Σας ευχαριστώ πολύ. 
(Χειροκροτήματα από την πτέρυγα του ΠΑΣΟΚ)</Speech>
ΠΡΟΕΔΡΕΥΩΝ (<ChairmanSpeech><Parlmember>Γρηγόριος Νιώτης</Parlmember>):  Συναινούντων των συναδέλφων απ’ ό,τι πληροφορούμαι, θα δώσουμε το λόγο στον κ. Δημήτρη Τσιρώνη, Βουλευτή Άρτας, γιατί συμμετέχει στην εξεταστική επιτροπή και πρέπει να επανέλθει.
Ορίστε, κύριε Τσιρώνη, έχετε το λόγο.</ChairmanSpeech>
<Speech><Parlmember>ΔΗΜΗΤΡΙΟΣ ΤΣΙΡΩΝΗΣ</Parlmember>: Ευχαριστώ, κύριε Πρόεδρε και ευχαριστώ και τους συναδέλφους. 
Κυρίες και κύριοι συνάδελφοι, κύριε Υπουργέ, το υπό συζήτηση σχέδιο νόμου με τις προτεινόμενες προς ψήφιση ρυθμίσεις για την κτηνοτροφία και τις κτηνοτροφικές εγκαταστάσεις έρχεται να επιλύσει χρονίζοντα προβλήματα της ελληνικής κτηνοτροφίας και των Ελλήνων κτηνοτροφών. 
Το σημαντικότερο, όμως, είναι ότι αυτές οι ρυθμίσεις κατοχυρώνουν ίσως για πρώτη ουσιαστικά φορά το επάγγελμα του κτηνοτρόφου και νομιμοποιεί για πρώτη φορά τα αυθαίρετα κτίσματα των κτηνοτρόφων, των κτηνοτροφικών εγκαταστάσεων με τη χορήγηση πλέον νόμιμης άδειας εγκατάστασης, συνεπώς, άδειας λειτουργίας των κτηνοτροφικών εγκαταστάσεων και μιας κτηνοτροφικής δραστηριότητας. Είναι πάρα πολύ σημαντικό που για πρώτη φορά ρυθμίζονται τέτοια ζητήματα.
Ξέρουμε ότι υπάρχουν πάρα πολλές κτηνοτροφικές εγκαταστάσεις διάσπαρτες σε ολόκληρη τη χώρα. Ειδικά στη δική μας την περιοχή, την Ήπειρο, κύριε Υπουργέ,  στην Άρτα, στα ορεινά, στον κάμπο, παντού είναι διάσπαρτες πάρα πολλές κτηνοτροφικές εγκαταστάσεις και αυτό το νομοσχέδιο πραγματικά θα δώσει λύσεις.
Συνεπώς κανείς δεν μπορεί να διαφωνεί με ένα τέτοιου είδους νομοθέτημα και δεν μπορεί να μη συμφωνήσει στην εισαγωγή αυτών των ρυθμίσεων. Ωστόσο, υπάρχει ένα πρόβλημα με τις αποστάσεις -το είπαμε αναλυτικά και στην επιτροπή- οι οποίες μειώνονται κατά το ήμισυ γιατί δεν λαμβάνεται υπ’ όψιν το είδος των κτηνοτροφικών εγκαταστάσεων. Βέβαια, υπάρχει και η μέτρηση που γίνεται. Όμως, κάποια είδη κτηνοτροφικών εγκαταστάσεων, όπως είναι στη δική μας περιοχή, τα χοιροτροφεία για παράδειγμα, είναι περισσότερο οχλούντα απ΄ό,τι τα ποιμνιοστάσια ή τα πτηνοτροφεία. Αυτό θα έπρεπε να ληφθεί υπ’ όψιν.
Όπως θα έπρεπε να ληφθεί υπ’ όψιν και η απόσταση στην ευθεία: αν είναι πεδιάδα ή αν μεσολαβεί ένα φυσικό εμπόδιο, όπως ένας λόφος για παράδειγμα, που εκεί ανακόπτεται ασφαλώς και η όχληση που υπάρχει.
Το πιο σημαντικό, όμως, είναι ότι με τις ρυθμίσεις αυτού του νομοσχεδίου δημιουργούμε ίσως τετελεσμένα γεγονότα στον περιφερειακό χωροταξικό σχεδιασμό. 
Επειδή ο περιφερειακός χωροταξικός σχεδιασμός δεν έχει επικαιροποιηθεί τα τελευταία χρόνια, χρειάζεται επικαιροποίηση σε όλες τις περιφέρειες. Κύριε Υπουργέ, επειδή αυτές οι αποστάσεις θα πρέπει να τηρούνται, νομίζω ότι πρέπει να δούμε όσες δραστηριότητες δεν είναι οχλούσες: παραδείγματος χάριν όταν κάποιος θέλει να χτίσει μία κατοικία κοντά σε ένα ποιμνιοστάσιο σε μικρότερη απόσταση, να μπορεί να το κάνει.
Όταν έχουμε ένα σχολείο, για παράδειγμα -εφόσον το αποφασίσει η τοπική κοινωνία- ή μία άλλη μη οχλούσα δραστηριότητα, πρέπει να μπορεί να βγάλει άδεια κάποιος από την πολεοδομία για να κτίσει κοντά, εφόσον ο ίδιος συναινεί να είναι πιο κοντά από αυτήν την απόσταση που προβλέπεται από το νόμο που θεσπίζεται. Πρέπει να μπορεί πραγματικά να κτίσει. Αυτό νομίζω ότι θα πρέπει να το προβλέψετε, έστω σήμερα την τελευταία στιγμή με κάποια ρύθμιση. Τουλάχιστον, θα πρέπει με δική τους ευθύνη, αλλά και με συναίνεση της πολεοδομίας να μην ισχύουν αυτές οι αποστάσεις, για να μην μπορεί εκ των υστέρων κάποιος να δημιουργήσει καταστάσεις, ώστε να εκδιώξει μία κτηνοτροφική εγκατάσταση.
Δεν θα καταχραστώ πολύ το χρόνο. Σε ό,τι αφορά το νομοσχέδιο, θα πω αυτά. 
Σε ό,τι, όμως, αφορά, κύριε Υπουργέ, τη «Γαλακτοβιομηχανία ΔΩΔΩΝΗ» στην Ήπειρο, αυτή είναι κρίσιμης σημασίας. Η Ήπειρος στηρίζεται πολύ στην κτηνοτροφία. Επιχειρήσεις, όπως είναι η «ΔΩΔΩΝΗ», είναι πραγματικά εργαλεία. Αν θέλετε, η «ΔΩΔΩΝΗ» μέχρι σήμερα ήταν ένα ανάχωμα στο καρτέλ του γάλακτος. Η «ΔΩΔΩΝΗ» πρώτη έδινε κάθε χρόνο τις τιμές και στο πρόβειο και στο αγελαδινό γάλα και ακολουθούσαν όλες οι υπόλοιπες γαλακτοβιομηχανίες. Κρατούσε μία καλή, σταθερή τιμή, θα λέγαμε μία ανεκτή και υψηλή τιμή για τους κτηνοτρόφους.
Μάλιστα, όταν έκανε και έναν ετήσιο απολογισμό των κερδών η «ΔΩΔΩΝΗ», έδινε και ένα μπόνους στους παραγωγούς. Τους έδινε από 3 έως 5 λεπτά για κάθε κιλό γάλακτος επιπλέον. Τα υπόλοιπα τυροκομεία που λειτουργούσαν σε όλη την Ήπειρο έδιναν τις ίδιες τιμές: δηλαδή, τα συμβόλαια και τα συμφωνητικά που έκαναν με τους κτηνοτρόφους ακολουθούσαν και είχαν αναφορά τη συμφωνία που έκανε η «ΔΩΔΩΝΗ» με τους παραγωγούς. Έτσι, μπορούσε η «ΔΩΔΩΝΗ» να είναι ανάχωμα στο καρτέλ του γάλακτος και να κρατάει τις τιμές. 
Επειδή σήμερα υπάρχει ένα πρόβλημα με την Αγροτική Τράπεζα και επειδή η Αγροτική Τράπεζα ίσως δεν μπορεί να διασωθεί, δεν μπορεί να συμπαρασύρει στην τύχη της ένα τέτοιο σοβαρό εργαλείο της μεταποίησης που υπάρχει στον αγροτικό τομέα. Πρέπει η τύχη της Αγροτικής Τράπεζας να διαχωριστεί από την τύχη της «ΔΩΔΩΝΗΣ». 
Αν θέλει η Κυβέρνηση ακόμα και με αυτήν την τροπολογία που κατέθεσε σήμερα με τα 30 δισεκατομμύρια για την επανακεφαλοποίηση των τραπεζών, ας αναλάβει και την τύχη της Αγροτικής Τράπεζας. Δεν μπορεί, όμως, σε καμμία περίπτωση, κύριε Υπουργέ, να συμπαρασυρθεί και η τύχη της «ΔΩΔΩΝΗ». Υπάρχουν θεσμικές λύσεις. Μπορεί το κράτος να έρθει και να εγγυηθεί –αν θέλετε- ένα δανεισμό των ενώσεων αγροτικών συνεταιρισμών, έτσι ώστε να αποκτήσουν το σύνολο των μετοχών και στη συνέχεια να λειτουργήσουν τη γαλακτοβιομηχανία. 
Βγάλτε από το μυαλό σας ότι στην Ήπειρο μπορούμε να ιδιωτικοποιήσουμε τη «ΔΩΔΩΝΗ». Εάν ιδιωτικοποιήσουμε τη «ΔΩΔΩΝΗ», θα χάσετε τη μάχη της τιμής του γάλακτος. Αμέσως θα τη χάσετε. Γι’ αυτό σας παρακαλώ πάρα πολύ, κάνω έκκληση από το Βήμα της Βουλής να δείτε το θέμα της «ΔΩΔΩΝΗ». Ξέρετε όλα αυτά τα λίγα χρόνια που είμαι Βουλευτής λειτουργώ πολύ συνετά στη Βουλή, με κόσμιο τρόπο. Το θέμα της «ΔΩΔΩΝΗ», όμως, είναι κόκκινη γραμμή για εμάς. Σας παρακαλούμε πολύ. Δεν θέλουμε ούτε απειλές να εκτοξεύσουμε ούτε τίποτα. Για το θέμα της «ΔΩΔΩΝΗ» κάνω έκκληση. Υπάρχει μία Κυβέρνηση συνεργασίας. Νομίζω ότι μπορεί να το δει και μπορεί να το λύσει διακομματικά και υπερκομματικά. 
Κύριε Υπουργέ, νομίζω ότι με το αρμόδιο Υπουργείο Οικονομικών θα βρεθεί η λύση, αν καθίσουμε όλοι μαζί και το συζητήσουμε. 
Δεν θα ήθελα να πω τίποτα άλλο για το νομοσχέδιο. Όπως είπα, είναι σε θετική κατεύθυνση και φυσικά, σας καλώ όλους να το ψηφίσουμε, γιατί λύνει πάρα πολλά προβλήματα. 
Θα ήταν παράλειψη να μην ευχαριστούσαμε σύσσωμη την πολιτική ηγεσία του Υπουργείου Αγροτικής Ανάπτυξης που δέχθηκε πάρα πολλές τροποποιήσεις. Θα ήταν, βέβαια, ακόμα μεγαλύτερη παράλειψη να μην ευχαριστήσουμε και τον πρώην Υφυπουργό τον κ. Ροντούλη, ο οποίος ξεκίνησε το νομοσχέδιο στην Επιτροπή –γι’ αυτό και το λέω- ήταν Υφυπουργός όταν συζητήσαμε το νομοσχέδιο στην Επιτροπή. Νομίζω ότι και αυτός έχει βάλει τη δική του σφραγίδα. Του αξίζουν και εκείνου ευχαριστίες, όπως, βεβαίως και στον κ. Κανελλόπουλο τον Γενικό Γραμματέα και όλους τους υπηρεσιακούς παράγοντες. 
Ευχαριστώ πολύ. 
(Χειροκροτήματα από την πτέρυγα του ΠΑΣΟΚ)</Speech>
 ΠΡΟΕΔΡΕΥΩΝ (<ChairmanSpeech><Parlmember>Γρηγόριος Νιώτης</Parlmember>): Ο κ. Κωνσταντίνος Καρτάλης, Βουλευτής του ΠΑΣΟΚ στο Νομό Μαγνησίας, έχει το λόγο. 
Ορίστε, κύριε Καρτάλη, έχετε το λόγο για οκτώ λεπτά.</ChairmanSpeech> 
<Speech><Parlmember>ΚΩΝΣΤΑΝΤΙΝΟΣ ΚΑΡΤΑΛΗΣ</Parlmember>: Κύριε Πρόεδρε, κυρίες και κύριοι συνάδελφοι, θα ήθελα κατ’ αρχάς να αναγνωρίσω την πρόνοια του Υπουργείου Αγροτικής Ανάπτυξης και προφανώς και της πολιτικής του ηγεσίας για δύο σχέδια νόμου, τα οποία συζητούμε αυτό το διάστημα στη Βουλή και τα οποία προσπαθούν να εξορθολογίσουν συνολικά πώς χειριζόμαστε την αγροτική ανάπτυξη και την κτηνοτροφία στη χώρα μας. 
Αναφέρομαι στο συγκεκριμένο νομοσχέδιο που συζητάμε σήμερα, αλλά και σε αυτό που θα έρθει την άλλη βδομάδα στη Βουλή για τη διαχείριση της ακίνητης περιουσίας του Υπουργείου Αγροτικής Ανάπτυξης με μια σειρά από ρυθμίσεις που τακτοποιούν εκκρεμότητες του ελληνικού κράτους την τελευταία τριακονταετία και δίνουν το περιθώριο και στην κτηνοτροφία να αναπτυχθεί, αλλά και στην αγροτική ανάπτυξη στην ελληνική ύπαιθρο. Νομίζω ότι είναι μία πολύ θετική αποτύπωση του έργου της σημερινής Κυβέρνησης και βεβαίως, του έργου του Υπουργείου Αγροτικής Ανάπτυξης και του παρόντος Υπουργού και της υπόλοιπης πολιτικής ηγεσίας. 
Ξεκινώντας με μία γενικότερη παρατήρηση, θα ήθελα να επισημάνω αυτό που κατά παράδοση λέω για λόγους αρχής σε κάθε τοποθέτησή μου σε τέτοια νομοσχέδια, ότι θα πρέπει να υπάρχει ένα οριζόντιο όργανο που παρακολουθεί τις επικαιροποιήσεις των περιφερειακών χωροταξικών σχεδίων, οι οποίες γίνονται από το Υπουργείο Περιβάλλοντος, σε συνάρτηση με τις πολιτικές που δρομολογούν όλα τα Υπουργεία της χώρας. 
Αυτήν τη στιγμή εξελίσσονται τα περιφερειακά χωροταξικά σχέδια, η επικαιροποίησή τους από το ΥΠΕΚΑ και θα πρέπει να είναι σαφές ότι υπάρχουν οι κατευθύνσεις τις οποίες ψηφίζουμε και τις οποίες θεωρούμε ότι είναι αρμονικές προς την ανάπτυξη της χώρας. 
Σε ό,τι αφορά τα ειδικότερα σημεία του νομοσχεδίου, στο άρθρο 5 θεωρώ ότι είναι πολύ σωστή η πρώτη παράγραφος, η οποία μιλά για τις κτηνοτροφικές εγκαταστάσεις, πού ιδρύονται και πού λειτουργούν. Θα έλεγα, επίσης, ότι θα πρέπει να κοιτάξουμε με περισσότερη προσοχή την παράγραφο 7, όπου επιτρέπεται η μείωση των ελαχίστων αποστάσεων κατά 25%. Έχω την εντύπωση ότι θα έπρεπε να είναι ακριβώς το αντίθετο: αύξηση των αποστάσεων κατά 25%, όταν τα κριτήρια είναι η προστασία της δημόσιας υγείας και ειδικές περιβαλλοντικές συνθήκες. Ενδεχομένως, έχει γραφτεί κατ’ αντίστροφο τρόπο. Καλό είναι να το κοιτάξουμε έστω και την τελευταία στιγμή. 
Στο άρθρο 6 βάζετε μία σειρά από διαδικασίες, οι οποίες πραγματικά απλοποιούν τη λειτουργία κτηνοτροφικών εγκαταστάσεων στη χώρα και την αδειοδότησή τους. Εδώ τίθεται ένα γενικό ερώτημα, κύριε Υπουργέ, το οποίο το είδαμε και στο νόμο που έφερε το ΥΠΕΚΑ για τα αυθαίρετα. Πραγματικά, πρέπει να νομοθετήσουμε με έναν πιο ευέλικτο τρόπο, με λιγότερες διοικητικές άδειες, με λιγότερη γραφειοκρατία, με λιγότερη –κατά συνέπεια- διαφθορά, αν αυτό συναρτάται με τη γραφειοκρατία και νομίζω ότι συναρτάται σε κάποιο βαθμό. 
Όμως, τίθεται ένα ζήτημα στον έλεγχο. Ποιος θα ελέγξει μετά; Ποια κλιμάκια θα ελέγξουν όλες αυτές τις αιτήσεις οι οποίες συνοδεύονται απλώς από υπεύθυνες δηλώσεις του ν. 1599; Το λέω αυτό γιατί είδαμε το πρόβλημα με τον έλεγχο της εφαρμογής του νόμου για τα αυθαίρετα. Είδαμε δύο τουλάχιστον νησιά, όπου έχουμε μία σειρά από πολεοδομικές παραβάσεις, τη Μύκονο και τη Σαντορίνη. Δεν υπάρχουν ελεγκτικοί μηχανισμοί, δεν συγκροτήθηκαν επιτροπές ελέγχου των αυθαιρέτων που προβλέπει ο νόμος των αυθαιρέτων, με αποτέλεσμα να έχουμε την προτίμηση ορισμένων συμπολιτών μας, αντί να δρομολογούν την έκδοση οικοδομικής άδειας, να κατασκευάζουν μέσα στη νύχτα ένα αυθαίρετο ή μία αυθαίρετη παρέμβαση και στη συνέχεια να το τακτοποιούν με το νόμο για τα αυθαίρετα. 
Άρα, τίθεται ένα πολύ σοβαρό θέμα, όχι πώς νομοθετούμε -νομίζω ότι σήμερα νομοθετούμε πολύ καλά- αλλά πώς ελέγχουμε την εφαρμογή της νομοθεσίας, γιατί λυπάμαι που το λέω, αλλά υπάρχει μία εντύπωση ότι όταν ψηφίζουμε ένα νόμο, λύνεται και το πρόβλημα. Αντιθέτως, από εκείνη τη στιγμή ξεκινάει η μάχη για να αντιμετωπιστεί το πρόβλημα, με ένα πλαίσιο νομικής θωράκισης που χρειάζεται για να λύσει το πρόβλημα.
Έγινε αρκετή συζήτηση στην παράγραφο 6 του συγκεκριμένου άρθρου που έχει να κάνει με τις περιοχές «Natura». Εδώ, κύριε Υπουργέ, νομίζω ότι θα πρέπει να κοιτάξουμε με πολύ γενναιότητα το όλο θέμα και προς τις δύο κατευθύνσεις. Νομίζω ότι θα πρέπει να συμπληρώσετε τη διάταξη, ώστε να επιτρέπεται η εγκατάσταση κτηνοτροφικών εγκαταστάσεων σε περιοχές «Natura», γιατί μία περιοχή «Natura» δεν είναι μίασμα για την τοπική περιοχή, δεν είναι τιμωρία. Είναι μία περιοχή υψηλού φυσικού κάλλους, όπου όμως επιτρέπεται με ειδικούς όρους να δρομολογήσεις αναπτυξιακές δραστηριότητες, για παράδειγμα να έχεις ένα λατομείο. 
Όμως, η συνήθης πρακτική που έχουμε στη νομοθεσία της χώρας είναι ότι εξαιρούμε τους πυρήνες 1 και 2, δηλαδή τη ζώνη απολύτου προστασίας της φύσης και τη ζώνη προστασίας της φύσης. Θα πρότεινα, λοιπόν, μετά το πρώτο εδάφιο της παραγράφου 6 να λέγεται ότι σε περιοχές που είναι ενταγμένες στο κοινοτικό δίκτυο «Natura 2000», με την εξαίρεση των περιοχών των ζωνών απολύτου προστασίας της φύσης και προστασίας της φύσης, επιτρέπεται η εγκατάσταση κτηνοτροφικής εγκατάστασης. Αυτό κατοχυρώνει και την αναπτυξιακή προοπτική που μπορεί να υπάρχει σε μία περιοχή, αλλά και την προστασία του φυσικού περιβάλλοντος, που είναι μείζον ζήτημα και πρέπει, προφανώς, να το έχουμε υπ’ όψιν μας. 
Όσον αφορά το άρθρο 14, τις μεταβατικές διατάξεις, είναι σωστό το γεγονός ότι δίνουμε περιθώριο στις κτηνοτροφικές εγκαταστάσεις όλων των κατηγοριών, οι οποίες λειτουργούν χωρίς άδεια εγκατάστασης, να έχουν μία μεταβατική περίοδο, για να λάβουν την άδεια εγκατάστασης.
Έχω την εντύπωση, όμως, ότι η τριετία είναι υπερβολικό διάστημα. Θα πρότεινα να μειωθεί για να υπάρχει και ένα κίνητρο ταχείας τακτοποίησης και διεκπεραίωσης όλων των αναγκαίων αδειοδοτικών εργασιών.
Όμως, στην επόμενη, στη δεύτερη παράγραφο, υπάρχει ένα στοιχείο το οποίο με προβληματίζει ιδιαίτερα, κύριε Υπουργέ. Λέει ότι κατά τη διάρκεια των παραπάνω προθεσμιών αναστέλλεται η ισχύς διοικητικών πράξεων –λογικό το βρίσκω- όπως η επιβολή προστίμων, κατεδαφίσεων, κ.ο.κ.. Αφού του δίνεις το δικαίωμα να τακτοποιήσει, θα πρέπει να αναστείλεις την κατεδάφιση ή την επιβολή προστίμου. 
Όμως, λέει «και κήρυξης εκτάσεων ως αναδασωτέων». Μα, αν έχει προκύψει μία δασική πυρκαγιά, η οποία οδήγησε τη διοίκηση στην υποχρέωση να κηρύξει αναδασωτέα μία έκταση…</Speech>
<Speech><Parlmember>ΑΣΤΕΡΙΟΣ ΡΟΝΤΟΥΛΗΣ</Parlmember>: Έχει αποσυρθεί αυτό, κύριε συνάδελφε.</Speech>
<Speech><Parlmember>ΚΩΝΣΤΑΝΤΙΝΟΣ ΚΑΡΤΑΛΗΣ</Parlmember>: Έχει αποσυρθεί; Τότε, με συγχωρείτε, κύριε Ροντούλη. Απλώς το βλέπω στο κείμενο που διενεμήθη. Πάντως είναι πολύ σωστό το ότι απεσύρθη.</Speech>
<Speech><Parlmember>ΚΩΝΣΤΑΝΤΙΝΟΣ ΣΚΑΝΔΑΛΙΔΗΣ</Parlmember> (Υπουργός Αγροτικής Ανάπτυξης και Τροφίμων):  Θα πούμε ποιο είναι το άρθρο, για να μη γίνει κανένα λάθος.</Speech>
<Speech><Parlmember>ΚΩΝΣΤΑΝΤΙΝΟΣ ΚΑΡΤΑΛΗΣ</Parlmember>: Είναι το άρθρο 14, στην πρώτη παράγραφο η δεύτερη υποπαράγραφος. Όμως, αφού ο κ. Ροντούλης και εσείς λέτε ότι έχει αποσυρθεί…</Speech>
<Speech><Parlmember>ΑΣΤΕΡΙΟΣ ΡΟΝΤΟΥΛΗΣ</Parlmember>: Από την επιτροπή έχει αποσυρθεί αυτό!</Speech>
<Speech><Parlmember>ΚΩΝΣΤΑΝΤΙΝΟΣ ΚΑΡΤΑΛΗΣ</Parlmember>: Απλώς, δεν έχει επικαιροποιηθεί στο κείμενο που μας διενεμήθη. Αν δεν έχει αποσυρθεί, είναι κάτι το οποίο πρέπει να το δούμε.</Speech>
ΠΡΟΕΔΡΕΥΩΝ (<ChairmanSpeech><Parlmember>Γρηγόριος Νιώτης</Parlmember>): Συνεχίστε, κύριε Καρτάλη.</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΚΑΡΤΑΛΗΣ</Parlmember>: Θα συνεχίσω, κύριε Πρόεδρε. Απλώς, ήθελα να ακούσει αυτήν την περιγραφή ο κύριος Υπουργός, μήπως μπορεί να μας δώσει καμμία απάντηση για την τροπολογία που θα σας αναφέρω και για το πώς την αντιμετωπίζει το Υπουργείο.</Speech>
 ΠΡΟΕΔΡΕΥΩΝ (<ChairmanSpeech><Parlmember>Γρηγόριος Νιώτης</Parlmember>): Κύριε Υπουργέ, ας ακούσετε εσείς τον κ. Καρτάλη και οι συνεργάτες σας ας δουν τη διάταξη, γιατί θέλει να του απαντήσετε.</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΚΑΡΤΑΛΗΣ</Parlmember>: Θα ήθελα, κύριε Υπουργέ, να αναφερθώ σε μία τροπολογία την οποία έχουμε καταθέσει μαζί με τη συνάδελφο κ. Μερεντίτη και τη συνάδελφο κ. Γιαννακά, η οποία προήλθε από μία εντατική επεξεργασία από τις Επιτροπές Παραγωγής και Εμπορίου από τη μία μεριά και Περιβάλλοντος από την άλλη και αντιμετωπίζει ένα ζήτημα που έχει δημιουργηθεί με την ποιότητα των υπογείων υδάτων που έρχονται στην επιφάνεια για υδρευτικούς λόγους μέσα από την ανόρυξη γεωτρήσεων.
Σήμερα, βλέπουμε ότι σε πολλές περιοχές της χώρας υπάρχουν υψηλές ποσότητες συγκεντρώσεων σε εξασθενές χρώμιο, σε ολικό χρώμιο, σε αρσενικό και σε υδράργυρο. Θα μου πείτε ότι πρέπει να το λύσουμε το θέμα με νέο υδροδοτικό δίκτυο. Βεβαίως, αυτό πρέπει να γίνει, για να είμαστε μία πολύ καλά οργανωμένη κοινωνία, αλλά αυτό συνήθως παίρνει χρόνο, για να γίνουν οι μελέτες και χρειάζονται και αρκετά χρήματα, για να υπάρξει υδροδοτικό δίκτυο.
Αυτό το οποίο υποστηρίζουμε με την τροπολογία είναι ότι θα πρέπει για μείζονες λόγους δημόσιας υγείας που τεκμηριώνονται από αρμόδιους κρατικούς φορείς, όπως είναι ο ΕΦΕΤ, ο ΙΓΜΕ ή το Γενικό Χημείο του Κράτους, να επιτρέπεται παρέκκλιση στην υπάρχουσα νομοθεσία για την ανόρυξη μίας υδρευτικής γεώτρησης από ΟΤΑ σύνολο στα επτακόσια σαράντα μέτρα, με απόφαση του Γενικού Γραμματέα της Αποκεντρωμένης Διοίκησης, όπως προβλέπεται για έργα μείζονος εθνικής σημασίας σήμερα.
Προσθέτουμε, λοιπόν, στη νομοθεσία και τα έργα δημόσιας υγείας και σε ανορύξεις γεωτρήσεων τα έργα τα οποία είναι για τη δημόσια υγεία, έτσι ώστε να διασφαλίσουμε ότι οι πολίτες θα έχουν καθαρό νερό, σύμφωνα με τα πρότυπα που ισχύουν στη χώρα μας και δεν θα προμηθεύονται για πολύ μεγάλο χρονικό διάστημα εμφιαλωμένο νερό. Επαναλαμβάνω ότι αφορά εξασθενές χρώμιο, χρώμιο, αρσενικό και υδράργυρο που βρίσκουμε σε πολλές περιοχές της χώρας. 
Είναι μία ρύθμιση η οποία προφανώς θα πρέπει να συνοδεύεται στην απόφαση που θα εκδοθεί από τη διάρκεια και τους όρους λειτουργίας. Λέω ξανά ότι δεν είναι παρέκκλιση μείζονος χαρακτήρα, γιατί ήδη επιτρέπεται η παρέκκλιση των αποστάσεων, όταν πρόκειται για έργα εθνικής σημασίας. Τα έργα δημόσιας υγείας, κατά την άποψή μου, είναι επίσης σημαντικά.
Κύριε Υπουργέ, νομίζω ότι θα άξιζε τον κόπο να προχωρήσουμε προς αυτή τη ρύθμιση. Το Υπουργείο Περιβάλλοντος συμφωνεί προς τη συγκεκριμένη ρύθμιση. Τοποθετήθηκε σχετικά στην επιτροπή και υπάρχει και η σχετική αλληλογραφία.
Σας ευχαριστώ πολύ.</Speech>
<Speech><Parlmember>ΜΑΡΙΑ ΘΕΟΧΑΡΗ</Parlmember>: Το στηρίζει και η εισηγήτρια ως Θεσσαλή, αλλά και ως μέλος της Επιτροπής Περιβάλλοντος, ενώ δεν την έχει υπογράψει!</Speech>
<Speech><Parlmember>ΚΩΝΣΤΑΝΤΙΝΟΣ ΚΑΡΤΑΛΗΣ</Parlmember>: Είναι πολύ σημαντικό αυτό. Και η εισηγήτρια τη στηρίζει, η κ. Θεοχάρη, η οποία και εκείνη έχει παρακολουθήσει τις εργασίες της επιτροπής. Το ίδιο βλέπω ότι κάνει και ο κ. Κασαπίδης. Θα το πουν και μόνοι τους βέβαια!</Speech>
ΠΡΟΕΔΡΕΥΩΝ (<ChairmanSpeech><Parlmember>Γρηγόριος Νιώτης</Parlmember>): Το κάνετε δεκτό, κύριε Υπουργέ;</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΣΚΑΝΔΑΛΙΔΗΣ</Parlmember> (Υπουργός Αγροτικής Ανάπτυξης και Τροφίμων):  Θα το κάνω δεκτό.
(Χειροκροτήματα από την πτέρυγα του ΠΑΣΟΚ)</Speech>
 ΠΡΟΕΔΡΕΥΩΝ (<ChairmanSpeech><Parlmember>Γρηγόριος Νιώτης</Parlmember>): Να μας πείτε πού θα υπάρχει αυτό.</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΣΚΑΝΔΑΛΙΔΗΣ</Parlmember> (Υπουργός Αγροτικής Ανάπτυξης και Τροφίμων):  Θα προστεθεί ως άρθρο, κύριε Πρόεδρε.</Speech>
 ΠΡΟΕΔΡΕΥΩΝ (<ChairmanSpeech><Parlmember>Γρηγόριος Νιώτης</Parlmember>): Επομένως, θα προστεθεί ως άρθρο. Όταν το ετοιμάσετε, να το καταθέσετε στα Πρακτικά, για να διανεμηθεί και στους συναδέλφους.
Το λόγο έχει τώρα ο κ. Ιωάννης Αμοιρίδης, Βουλευτής Πιερίας.</ChairmanSpeech>
<Speech><Parlmember>ΙΩΑΝΝΗΣ ΑΜΟΙΡΙΔΗΣ</Parlmember>: Ευχαριστώ, αγαπητέ Πρόεδρε.
Αγαπητές συναδέλφισσες και συνάδελφοι, πρώτα απ’ όλα θέλω να ευχηθώ «Χρόνια Πολλά» σε όλες τις γυναίκες του κόσμου. Πρέπει να δώσουμε δύναμη στη γυναίκα, γιατί τη χρειάζεται τη γυναίκα η κοινωνία και κυρίως στις μητέρες που σήμερα είναι στο προσκέφαλο των παιδιών που σε λίγο θα δώσουν εξετάσεις για τα ανώτατα εκπαιδευτικά ιδρύματα. Για άλλη μία φορά εύχομαι «Καλή Επιτυχία».
Βέβαια, πρέπει να ευχηθούμε «Χρόνια Πολλά» στην αγρότισσα, η οποία έτυχε τα προηγούμενα χρόνια να έχει από πέντε και δέκα παιδιά και, επειδή δεν έκοβε κάποτε τιμολόγιο, σήμερα δεν μπορεί να δικαιούται σύνταξη. Δεν πρέπει για τυπικούς λόγους σ’ αυτή τη χώρα που στήθηκε από την αγροτική οικονομία και απ’ αυτούς τους ανθρώπους, να στερείται καμμία γυναίκα αγρότισσα την αγροτική σύνταξη, αν θέλουμε να είμαστε δίκαιοι απέναντι σ’ αυτούς που έφτιαξαν αυτή τη χώρα και που όταν όργωναν τα χωράφια, δεν είχαν κανένα τεχνικό μέσο και πολλές φορές με τα χέρια καθάριζαν τα χωράφια από τις πέτρες, για να γίνουν χωράφια. 
Αυτές τις γυναίκες πρέπει να τις τιμήσουμε και όχι μόνο να λέμε από εδώ ευχές. Στην πράξη πρέπει να το δείξουμε!</Speech>
<Speech><Parlmember>ΔΙΑΜΑΝΤΩ ΜΑΝΩΛΑΚΟΥ</Parlmember>: Στα «βοηθούνται μέλη» είναι! Δηλαδή, δεύτερης κατηγορίας!</Speech>
<Speech><Parlmember>ΙΩΑΝΝΗΣ ΑΜΟΙΡΙΔΗΣ</Parlmember>: Γι’ αυτό λέω να δώσουμε δύναμη στη γυναίκα!
Το σχέδιο νόμου, κύριε Υπουργέ, πραγματικά αντιμετωπίζει πάρα πολλά προβλήματα. Μειώνει το χρόνο έκδοσης μίας άδειας, βάζει σε τάξη όλο το σύστημα παραγωγής και διακίνησης και, βέβαια, δίνει και κατευθύνσεις για την προστασία του περιβάλλοντος.
Όμως, δεν ξέρω αν το διάβασα καλά –το έκανα ανάγνωση πολλές φορές- αλλά δεν είδα πουθενά να λαμβάνει υπ&apos; όψιν τη γνώμη της τοπικής αυτοδιοίκησης στην άδεια ίδρυσης μίας σταυλικής εγκατάστασης. Αναφέρθηκε σ’ αυτό και ο κ. Καρτάλης προηγουμένως. Πάνω σ’ αυτό θα σας πω ότι στις γεωτρήσεις από τις οποίες υδρεύεται η πόλη της Κατερίνης, σε όλο το σημείο στην πλαγιά του Ολύμπου εκτείνονται κτηνοτροφικές εγκαταστάσεις, με τεράστια προβλήματα στον υδροφόρο ορίζοντα. Πολλές φορές είναι και κτήματα του δημοσίου που σήμερα θα τα παραχωρήσετε.
Πώς, λοιπόν, θα δημιουργήσετε κτηνοτροφικές μονάδες ή θα νομιμοποιήσετε κτηνοτροφικές μονάδες σε τμήματα που η τοπική αυτοδιοίκηση δεν έχει άποψη; Υπάρχουν τεράστια προβλήματα στην περιοχή, τα οποία μπορεί να ρυπαίνουν και το θαλάσσιο ορίζοντα, τον υδροφόρο ορίζοντα. Υπάρχουν προϊόντα που δημιουργούν δυσωδία σε τουριστικές περιοχές. Δεν έχετε σημειώσει πουθενά ότι στην άδεια ίδρυσης πρέπει –για την περιβαλλοντική μελέτη τουλάχιστον- να έχει γνωμοδότηση η τοπική αυτοδιοίκηση. Ποια περιφερειακή ανάπτυξη, ποια δυνατότητα στην περιφέρεια δίνουμε στη χώρα; Συγκεντρώνεται η εξουσία στη διοικητική περιφέρεια της χώρας.
Κάνει ο δήμος τα γενικά πολεοδομικά σχέδια. Όταν αυτά θα γίνουν, δεν θα πρέπει να έχουν λάβει υπ&apos; όψιν το σχεδιασμό της περιοχής ή δεν θα πρέπει να προτείνουν να προστατέψουν μία περιοχή; Από κάπου θα περάσει ένας περιφερειακός δρόμος μίας πόλης. Πώς θα γνωρίζει από πού σχεδιάζει ο δήμος να περάσει ο δρόμος, όταν γίνουν κτηνοτροφικές εγκαταστάσεις ή οποιαδήποτε εγκατάσταση;
Άρα, κύριε Υπουργέ, η αυτοδιοίκηση πρέπει να ληφθεί υπ&apos; όψιν μέσα στο νομοσχέδιο. Δεν το είδα να υπάρχει κάπου.
Θα σας πω τώρα τα προβλήματα που μπορεί να δημιουργηθούν σε κτηνοτροφική εγκατάσταση. Λέει το νομοσχέδιο «σε νεώτερες χρήσεις» -κατοικίες, ξενοδοχεία, στρατόπεδα που θα γίνουν στην περιοχή- «δεν επηρεάζεται η άδεια λειτουργίας της μονάδας». Αν, βέβαια, πάει να γίνει μετά την κατασκευή των κατοικιών, όντως δεν θα μπορεί να πάρει την άδεια. Αν αυτή η εγκατάσταση θέλει να κάνει επέκταση και έχουν γίνει νεώτερα τα κτίσματα, από πού προστατεύεται η δυνατότητα της μονάδας να εκσυγχρονιστεί και να κάνει επέκταση; Άρα, δεν θα μπορεί να κάνει ποτέ επέκταση. Και αν υπάρχει εκεί μία μονάδα και είναι ένα αυθαίρετο κτίσμα, με τα δεδομένα σήμερα που νομιμοποιείται όποια χρήση θέλει η κατοικία, τη μονάδα με τρεις καταγγελίες θα την κλείσει. 
Άρα, αυτά πρέπει να τα λάβουμε πολύ σοβαρά υπ&apos; όψιν, για να προστατεύσουμε τις επενδύσεις που γίνονται σε κτηνοτροφικές μονάδες, να έχουν τη σύμφωνη γνώμη της αυτοδιοίκησης, να λαμβάνουν υπ&apos; όψιν το γενικό πολεοδομικό, αλλά να λαμβάνεται υπ&apos; όψιν και η αρχαιότητα του κτίσματος. Μιλάμε για νομιμοποιήσεις που είναι σωστό που γίνονται για τις κτηνοτροφικές μονάδες, για να μπορούν να ενταχθούν στα προγράμματα και να πάρουν και επιδοτήσεις.
Όσον αφορά τις περιβαλλοντικές μελέτες, έχουμε αποφασίσει σε προηγούμενο νομοσχέδιο για τις βιομηχανίες ότι όταν τις χωρίζει ένα φυσικό εμπόδιο ή ένας αγροτικός δρόμος ενδιάμεσα, να μπορεί να ισχύει η άδεια περιβαλλοντικών όρων που ίσχυε για την παλαιά μονάδα, αν γίνει επέκταση απέναντι. Εδώ λέμε μόνο «σε όμορο οικόπεδο». Θα πρέπει και εδώ και συμπληρώσουμε ότι όπου περνά ο αγροτικός δρόμος και απέναντι γίνεται η επέκταση της μονάδας, να μη χρειάζεται καινούργια περιβαλλοντική μελέτη, αφού είναι στο ίδιο σημείο η εγκατάσταση.
Όσον αφορά την αποζημίωση της μετεγκατάστασης, γράφει μέσα το νομοσχέδιο ότι πρέπει να αποζημιώνεται η μετεγκατάσταση. Αν δεν έχει άδεια η μονάδα, γιατί να αποζημιωθεί; Γιατί να αποζημιωθεί κάθε αυθαίρετο από το δημόσιο;
Η συνεργασία των παραγωγών με τα ΑΕΙ και ΤΕΙ νομίζω ότι είναι από το κορυφαία σημεία του νομοσχεδίου για την καινοτομία αλλά και για το νέο μοντέλο παραγωγής που πρέπει να έχει η Ελλάδα, των γεωργών των κτηνοτρόφων. Κάποια ΤΕΙ είναι να συγχωνευθούν και να κλείσουν. Πρέπει να κλείσουν για άλλους λόγους, για οικονομικούς. Αν όμως υπάρχει συνάφεια με την τοπική οικονομία και στηριχθούν αυτά από την τοπική οικονομία, τότε δεν θα υπάρχει λόγος να κλείσουν. Αν όμως λειτουργούν ανεξάρτητα από την τοπική κοινωνία και οικονομία, τότε λογικό είναι να μην έχουν καμμία προοπτική και κανένα μέλλον. 
Η ένταξη στο ΕΣΠΑ, στο ΕΤΕΑΜ ακόμη και στην Ευρωπαϊκή Τράπεζα Επενδύσεων για μεγάλες μονάδες πρέπει και αυτό να προβλεφθεί για αυτές τις επιχειρήσεις. 
Υπάρχει αναφορά στα φωτοβολταϊκά. Ξέρετε με πόσο δανείζει σήμερα η Αγροτική Τράπεζα για να κάνει ένας αγρότης φωτοβολταϊκά, που δεν έχει κεφάλαια; Με 10,5% επιτόκιο. Η Αγροτική δανείζει με 10,5%. Πείτε μου με 10,5% τι κέρδος θα μείνει σε έναν αγρότη που κάνει τα τέσσερα στρέμματα φωτοβολταϊκά; 
Άρα, για να εφαρμοστεί μια πολιτική πρέπει να υπάρχουν και οι υπόλοιποι παράμετροι, οι οποίοι θα βοηθούν σε αυτή την κατεύθυνση. Όταν εδώ κάνουμε ένα σχέδιο νόμου, προτείνουμε να ασχοληθούν οι νέοι με τη γεωργία και την κτηνοτροφία, να ασχοληθούν με τις νέες δυνατότητες που είναι τα φωτοβολταϊκά και στην ουσία τους αποκλείουμε γιατί το επιτόκιο δανεισμού θα είναι τεράστιο –και σε αυτό εμπλέκεται η Αγροτική Τράπεζα που καθ’ ύλην πρέπει να είναι εργαλείο του κράτους για τη στήριξη της αγροτικής οικονομίας και της περιφερειακής ανάπτυξης- εκτιμώ ότι κάνουμε μια τρύπα στο νερό. 
Στο άρθρο 17, κύριε Υπουργέ, για την προστασία των ανεπιτήρητων ζώων, βάζετε μέσα την αυτοδιοίκηση. Στην Κρήτη δεν κυκλοφορεί κανένα ζώο ελεύθερο, το έχουν πάρει, τέτοιο ζώο δεν υπάρχει πουθενά. Πιστεύετε ότι υπάρχει κανένα ζώο βοοειδές ή πρόβατο που κυκλοφορεί ελεύθερο και δεν το παίρνει κανείς; Δεν έζησε κανένας στην Κρήτη; Ή όλα είναι ελεύθερα; Εκεί μάλλον είναι ελεύθερα.</Speech> 
<Speech><Parlmember>ΑΣΤΕΡΙΟΣ ΡΟΝΤΟΥΛΗΣ</Parlmember>: Στη Μάνη είναι τεράστιο το πρόβλημα.</Speech> 
<Speech><Parlmember>ΙΩΑΝΝΗΣ ΑΜΟΙΡΙΔΗΣ</Parlmember>: Προσέξτε τώρα. Επειδή εγώ κατηγορήθηκα σαν δήμαρχος και ήρθε και η υπόθεση στη Βουλή και η κατηγορία ήταν ότι ο δήμαρχος δεν πήγε να πάρει ένα αιγοπρόβατο και πέντε όρνιθες, να τα πάει σε μέρος που θα τα προφυλάξει, που θα περιποιείται το αιγοπρόβατο και θα το αρμέγει και από αυτά που θα βγάλει θα αποζημιώσει και τον παράνομο ιδιοκτήτη, και πρέπει να προστατέψει και το ζώο και να το εκποιήσει. Αυτά πρέπει να τα κάνει ο δήμαρχος, αυτά έλεγε το προεδρικό διάταγμα. Αυτό λέει ότι γενικότερα η αυτοδιοίκηση αν βρει κάποιο ζώο, θα πρέπει να κάνει και ειδικό χώρο να το προφυλάξει, να το προστατεύσει. Έξω έχουμε δεκάδες χιλιάδες άστεγους και εμπλέκεται η αυτοδιοίκηση για να μαζέψει ο δήμαρχος το ζώο να το προστατεύσει, να το προφυλάξει, να το περιποιηθεί, να το εκποιήσει. Αυτή είναι η δουλειά του δημάρχου. Εκτιμώ ότι πρέπει να το βγάλετε τελείως αυτό το άρθρο, κύριε Υπουργέ, το άρθρο 17. Θα ασχοληθεί η αυτοδιοίκηση με το ανεπιτήρητο ζώο και δεν θα ασχοληθεί με την αδειοδότηση της μονάδας;</Speech>
<Speech><Parlmember>ΑΣΤΕΡΙΟΣ ΡΟΝΤΟΥΛΗΣ</Parlmember>: Για πηγαίνετε στη Μάνη, θα σας πουν εκεί τι γίνεται, στη νότια Πελοπόννησο.</Speech>  
<Speech><Parlmember>ΙΩΑΝΝΗΣ ΑΜΟΙΡΙΔΗΣ</Parlmember>: Εντάξει, κύριε συνάδελφε, εγώ λέω την άποψή μου. Μου επιτρέπετε να έχω άποψη;</Speech>
<Speech><Parlmember>ΔΙΑΜΑΝΤΩ ΜΑΝΩΛΑΚΟΥ</Parlmember>: Δεν είναι εκεί το πρόβλημα…</Speech>
<Speech><Parlmember>ΙΩΑΝΝΗΣ ΑΜΟΙΡΙΔΗΣ</Parlmember>: Όταν ανέβετε εδώ, θα μου πείτε. Θα περιμένω.</Speech> 
<Speech><Parlmember>ΑΣΤΕΡΙΟΣ ΡΟΝΤΟΥΛΗΣ</Parlmember>: Δεν χρειάζεται να σας πω.</Speech>
<Speech><Parlmember>ΙΩΑΝΝΗΣ ΑΜΟΙΡΙΔΗΣ</Parlmember>: Εγώ υπηρέτησα είκοσι χρόνια την αυτοδιοίκηση και εσείς ξέρετε καλύτερα. Δεν πειράζει.</Speech>
<Speech><Parlmember>ΑΣΤΕΡΙΟΣ ΡΟΝΤΟΥΛΗΣ</Parlmember>: Και εμείς περάσαμε από αυτοδιοίκηση.</Speech> 
<Speech><Parlmember>ΙΩΑΝΝΗΣ ΑΜΟΙΡΙΔΗΣ</Parlmember>: Σε αυτά τα έδρανα επειδή παίρνετε μια θέση τα μαθαίνετε όλα σε ένα χρόνο. Μπράβο σας. 
Με το μητρώο αγροτών αντιμετωπίζεται ένα πολύ μεγάλο πρόβλημα, αλλά όλοι οι συνάδελφοι κι όλοι γενικότερα μας λένε για την ελληνοποίηση των ζώων. Εσείς, κύριε Υπουργέ, νομίζω το ξέρετε καλύτερα από εμένα, δεν χρειάζεται να το αναλύσω και έχετε φροντίσει για πάρα πολλά πράγματα, όσον αφορά τουλάχιστον την αγροτική οικονομία μιας και προέρχεστε από περιφερειακή περιοχή, η οποία αντιμετωπίζει παρόμοια προβλήματα και κυρίως αυτά τα θέματα του τουρισμού που σας είπα. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Θα κλείσω με το νόμο 2001 που ψηφίστηκε το Δεκέμβρη του περασμένου χρόνου, που δίνει τη δυνατότητα ενδεκαετούς επέκτασης των δανείων με την εγγύηση του ελληνικού δημοσίου στους Έλληνες πτηνοτρόφους και πολύ καλά κάνει. Στην ίδια παράγραφο με τον ίδιο τρόπο δεν πρέπει να αντιμετωπιστούν και οι κτηνοτρόφοι της χώρας; Μόνο οι πτηνοτρόφοι; Γιατί εξαιρούνται δηλαδή οι κτηνοτρόφοι και έχουν αυτή τη δυνατότητα σήμερα που τα πράγματα είναι δύσκολα και δεν εξαιρούνται οι πτηνοτρόφοι; Εγώ το ρωτώ γιατί μου τέθηκε από τον πανελλήνιο σύλλογο. Οφείλω να το πω και μου δημιουργεί ένα προβληματισμό. 
Κλείνοντας να ρωτήσω -δεν είστε εσείς αρμόδιος, αλλά επειδή μίλησε ο κύριος Υπουργός Οικονομικών- αν τα δισεκατομμύρια που θα γίνει το κούρεμα είναι 206 ή 177. Ήθελα μια απάντηση σε αυτό.
Ευχαριστώ πολύ.
(Χειροκροτήματα από την πτέρυγα του ΠΑΣΟΚ)</Speech>
<Speech><Parlmember>ΙΩΑΝΝΗΣ ΔΡΙΒΕΛΕΓΚΑΣ</Parlmember> (Υφυπουργός Αγροτικής Ανάπτυξης και Τροφίμων): Κύριε Πρόεδρε, μπορώ να έχω το λόγο;</Speech>
ΠΡΟΕΔΡΕΥΩΝ (<ChairmanSpeech><Parlmember>Γρηγόριος Νιώτης</Parlmember>):  Μισό λεπτό, κύριε Υπουργέ, να κάνω μια ανακοίνωση που αφορά την περιοχή της Λάρισας. Οι παριστάμενοι Βουλευτές του Νομού Λάρισας ο κ. Έξαρχος και ο κ. Ροντούλης, κάπου εδώ είναι και η κ. Διώτη, πρέπει να είναι χαρούμενοι γιατί έχω μια ανακοίνωση που τους αφορά. Μάλιστα διάβαζα προηγουμένως στο διαδίκτυο ότι το τοπωνύμιο Λάρισα μπορεί να προέρχεται από την πελασγική λέξη «λάας», από όπου προέρχεται και το «λαός». Είναι έτσι;</ChairmanSpeech>
<Speech><Parlmember>ΑΣΤΕΡΙΟΣ ΡΟΝΤΟΥΛΗΣ</Parlmember>: Έτσι είναι.</Speech> 
ΠΡΟΕΔΡΕΥΩΝ (<ChairmanSpeech><Parlmember>Γρηγόριος Νιώτης</Parlmember>):   Μια χρυσή φλέβα από το λαό της Λαρίσης είναι σήμερα εδώ. 
Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία σαράντα εννέα μαθητές και μαθήτριες και τέσσερις συνοδοί εκπαιδευτικοί από το Γυμνάσιο Αγιάς Λάρισας. Τιμούν με την παρουσία τους το Κοινοβούλιο.
 Η Βουλή τούς καλωσορίζει.
(Χειροκροτήματα από όλες τις πτέρυγες της Βουλής)</ChairmanSpeech>
<Speech><Parlmember>ΔΙΑΜΑΝΤΩ ΜΑΝΩΛΑΚΟΥ</Parlmember>: Η Αγιά Λάρισας έχει καλά μήλα αλλά έχει και αγωνιστές. Θα βγουν τα νέα παιδιά.</Speech>
ΠΡΟΕΔΡΕΥΩΝ (<ChairmanSpeech><Parlmember>Γρηγόριος Νιώτης</Parlmember>): Βεβαίως και πρέπει να είναι αγωνιστές. 
Κύριε Δριβελέγκα, θα πάρετε το λόγο τώρα ή μετά;</ChairmanSpeech>
<Speech><Parlmember>ΙΩΑΝΝΗΣ ΔΡΙΒΕΛΕΓΚΑΣ</Parlmember> (Υφυπουργός Αγροτικής Ανάπτυξης και Τροφίμων): Τώρα. Θέλω να κάνω ορισμένες διορθώσεις.</Speech>
ΠΡΟΕΔΡΕΥΩΝ (<ChairmanSpeech><Parlmember>Γρηγόριος Νιώτης</Parlmember>): Το λόγο έχει ο κ. Ιωάννης Δριβελέγκας Υφυπουργός Αγροτικής Ανάπτυξης και Τροφίμων, ο οποίος θέλει για λίγο να κάνει μια παρέμβαση.</ChairmanSpeech>
<Speech><Parlmember>ΙΩΑΝΝΗΣ ΔΡΙΒΕΛΕΓΚΑΣ</Parlmember> (Υφυπουργός Αγροτικής Ανάπτυξης και Τροφίμων): Κύριε Πρόεδρε, θέλω όχι να τοποθετηθώ, αλλά να αποδεχθώ ορισμένες παρατηρήσεις των συναδέλφων για να καθαρογραφούν και να μοιραστούν. 
Πρώτον, όπως είπε ο κύριος Υπουργός αποδεχόμαστε την τροπολογία 752/17 η οποία θα αποτελέσει ίδιο άρθρο του νομοσχεδίου. 
Στο άρθρο 4 παράγραφος 1α αντικαθιστούμε τη φράση «ένα κτηνίατρο εφόσον…. ως Πρόεδρο» από τη φράση «ένα γεωπόνο ή κτηνίατρο των υπηρεσιών του υποτομέα γεωργίας της αρμόδιας περιφερειακής ενότητας, ως Πρόεδρο».</Speech> 
<Speech><Parlmember>ΑΣΤΕΡΙΟΣ ΡΟΝΤΟΥΛΗΣ</Parlmember>: Κύριε Πρόεδρε, μου επιτρέπετε;</Speech> 
ΠΡΟΕΔΡΕΥΩΝ (<ChairmanSpeech><Parlmember>Γρηγόριος Νιώτης</Parlmember>):   Ορίστε, κύριε Ροντούλη, αν το αποδέχεται ο κύριος Υπουργός, αλλά πολύ σύντομα γιατί περιμένει ο κ. Γιουματζίδης, ο οποίος έχει σειρά να μιλήσει.</ChairmanSpeech>
<Speech><Parlmember>ΑΣΤΕΡΙΟΣ ΡΟΝΤΟΥΛΗΣ</Parlmember>: Αυτό που είπαν όλοι οι συνάδελφοι και ειπώθηκε και στην επιτροπή, μιλάμε για έναν γεωπόνο ζωοτέχνη και εναλλακτικά εάν δεν υπάρχει, ελλείψει αυτού, κτηνίατρο. Περί αυτού πρόκειται.</Speech> 
<Speech><Parlmember>ΙΩΑΝΝΗΣ ΔΡΙΒΕΛΕΓΚΑΣ</Parlmember> (Υφυπουργός Αγροτικής Ανάπτυξης και Τροφίμων): Γεωπόνο ζωοτέχνη ή κτηνίατρο.</Speech> 
<Speech><Parlmember>ΑΣΤΕΡΙΟΣ ΡΟΝΤΟΥΛΗΣ</Parlmember>: Έτσι, ωραία. Γεωπόνο ζωοτέχνη.</Speech>
<Speech><Parlmember>ΔΙΑΜΑΝΤΩ ΜΑΝΩΛΑΚΟΥ</Parlmember>: Ένα λεπτό, γεωπόνο εγγείων βελτιώσεων..</Speech>
<Speech><Parlmember>ΑΣΤΕΡΙΟΣ ΡΟΝΤΟΥΛΗΣ</Parlmember>: Όχι, γεωπόνο ζωικής παραγωγής.</Speech> 
ΠΡΟΕΔΡΕΥΩΝ (<ChairmanSpeech><Parlmember>Γρηγόριος Νιώτης</Parlmember>): Μην διακόπτετε. Διακόψατε εσείς, διακόπτει η κυρία συνάδελφος. 
Κύριε Ροντούλη, ολοκληρώσατε την παρέμβασή σας;</ChairmanSpeech>
<Speech><Parlmember>ΑΣΤΕΡΙΟΣ ΡΟΝΤΟΥΛΗΣ</Parlmember>: Μάλιστα.</Speech> 
<Speech><Parlmember>ΔΙΑΜΑΝΤΩ ΜΑΝΩΛΑΚΟΥ</Parlmember>: Κύριε Πρόεδρε, μπορώ να έχω το λόγο επ’ αυτού, να βοηθήσω;</Speech>
ΠΡΟΕΔΡΕΥΩΝ (<ChairmanSpeech><Parlmember>Γρηγόριος Νιώτης</Parlmember>):   Ορίστε, κυρία Μανωλάκου, έχετε το λόγο.</ChairmanSpeech>
<Speech><Parlmember>ΔΙΑΜΑΝΤΩ ΜΑΝΩΛΑΚΟΥ</Parlmember>: Αυτές οι δυο ειδικότητες, κύριε Υπουργέ, έχουν το γνωστικό αντικείμενο γαλακτοκομίας, ότι ξέρουν όλη τη φυσιολογία του ζώου και των εγγείων βελτιώσεων εξειδικεύονται στις κατασκευές. Θα σας φέρω και τα βιβλία που διδάσκονται. Τις κτηνοτροφικές μονάδες αυτοί τις κάνουν. Αυτή είναι η κατάσταση. Το προτείνουμε λόγω γνωστικού αντικειμένου.</Speech>
<Speech><Parlmember>ΙΩΑΝΝΗΣ ΔΡΙΒΕΛΕΓΚΑΣ</Parlmember> (Υφυπουργός Αγροτικής Ανάπτυξης και Τροφίμων): Κυρία Μανωλάκου και κύριε Ροντούλη, εμείς δεχόμαστε -και θα σας εξηγήσω γιατί- τον ένα γεωπόνο χωρίς άλλο προσδιορισμό ή κτηνίατρο κ.λπ. για ποιο λόγο; Για το λόγο ότι ο περιφερειάρχης ορίζει. Και σαφώς και θα προτιμήσει αν υπάρχει κάποιον από αυτούς.
Άρθρο 5 παράγραφος 1. Αντικαθίστανται οι λέξεις «κηρυγμένους αρχαιολογικούς» από τη φράση «τη ζώνη Α΄ κηρυγμένων αρχαιολογικών χώρων…». 
Στο ίδιο άρθρο παράγραφος 4ββ μετά τη λέξη «λιμνών» προστίθενται  οι λέξεις «ταμιευτήρων πόσιμου νερού». 
Στο ίδιο άρθρο παράγραφος 10 μετά τη φράση «επιτρέπεται η ίδρυση…για την ασφάλεια των παραγομένων προϊόντων» προστίθεται η φράση «η ποιότητα των προϊόντων πιστοποιείται με έκθεση γεωτεχνικού συμβούλου».
Επίσης, στην παράγραφο 3 διαγράφονται οι λέξεις «οι ελάχιστες αποστάσεις λαμβάνοντας υπ’ όψιν για την έκδοση οικοδομικών αδειών των νέων δραστηριοτήτων και…».
Στο άρθρο 6 στην παράγραφο δ΄ αφαιρείται το πρώτο εδάφιο, δηλαδή το εξής: «Έκθεση γεωτεχνικών…δεδομένων της κτηνοτροφικής εγκατάστασης».
Στο άρθρο 13, παράγραφος 1, εδάφιο πρώτο απαλείφεται η λέξη «μελισσοκομείων» μεταξύ των λέξεων «κτηνοτροφικών εγκαταστάσεων» και «εκτροφείων θηραμάτων». 
Στο άρθρο 14 παράγραφος 1 μετά το πρώτο εδάφιο προστίθεται εδάφιο ως εξής: «Η διάταξη καταλαμβάνει και όσες κτηνοτροφικές εγκαταστάσεις λειτουργούσαν χωρίς άδεια εγκατάστασης και ήδη έχει διακοπεί η λειτουργία τους για το λόγο αυτό». 
Στο άρθρο 14 παράγραφος 5 μετά το τμήμα της φράσης «5. Σε υφιστάμενες κτηνοτροφικές εγκαταστάσεις με άδεια λειτουργίας» προστίθεται το εξής: «καθώς και εκείνες για τις οποίες έχει ανακληθεί η άδεια λειτουργίας και εφόσον έχουν εν τω μεταξύ εκλείψει οι λόγοι ανάκλησης». 
Και τέλος, στο άρθρο 19 παράγραφος 1β΄ ορίζεται ότι «αντικαθίσταται ως εξής το άρθρο 4 του ν. 3399/2005 (Α΄ 89) καταργείται μετά την 30/6/2012».
�
Επίσης, θέλω να δηλώσω εδώ…</Speech>
ΠΡΟΕΔΡΕΥΩΝ (<ChairmanSpeech><Parlmember>Γρηγόριος Νιώτης</Parlmember>): Κύριε Υπουργέ, παρακαλώ να υπογραφούν σε κάθε φύλλο, να κατατεθούν και να διανεμηθούν.</ChairmanSpeech> 
<Speech><Parlmember>ΙΩΑΝΝΗΣ ΔΡΙΒΕΛΕΓΚΑΣ</Parlmember> (Υφυπουργός Αγροτικής Ανάπτυξης και Τροφίμων): Έχουν υπογραφή, κύριε Πρόεδρε. Θα τα καταθέσω και θα διανεμηθούν. 
Επίσης, στο σημείο αυτό θα ήθελα να κάνω και μια δήλωση. Εκτός της τροπολογίας που κατέθεσε η Κυβέρνηση και λόγω του επείγοντος ο Αντιπρόεδρος της Κυβέρνησης και Υπουργός Οικονομικών, καμμία άλλη εκπρόθεσμη τροπολογία δεν θα γίνει δεκτή σ’ αυτό το σχέδιο νόμου. 
Σας ευχαριστώ, κύριε Πρόεδρε. 
(Στο σημείο αυτό ο Υφυπουργός Αγροτικής Ανάπτυξης και Τροφίμων κ. Ιωάννης Δριβελέγκας καταθέτει για τα Πρακτικά τις προαναφερθείσες βελτιώσεις, οι οποίες έχουν ως εξής: 
(Να μπουν οι σελίδες 313-319)</Speech>
<Speech><Parlmember>ΑΣΤΕΡΙΟΣ ΡΟΝΤΟΥΛΗΣ</Parlmember>: Κύριε Πρόεδρε, μου επιτρέπετε;</Speech> 
ΠΡΟΕΔΡΕΥΩΝ (<ChairmanSpeech><Parlmember>Γρηγόριος Νιώτης</Parlmember>): Κύριε Ροντούλη, επί ποιου θέματος θέλετε να μιλήσετε;</ChairmanSpeech> 
<Speech><Parlmember>ΑΣΤΕΡΙΟΣ ΡΟΝΤΟΥΛΗΣ</Parlmember>: Επί αυτού που συζητήσαμε στην αρχή, κύριε Πρόεδρε.</Speech> 
ΠΡΟΕΔΡΕΥΩΝ (<ChairmanSpeech><Parlmember>Γρηγόριος Νιώτης</Parlmember>):  Ορίστε, έχετε το λόγο.</ChairmanSpeech>
<Speech><Parlmember>ΑΣΤΕΡΙΟΣ ΡΟΝΤΟΥΛΗΣ</Parlmember>: Όσον αφορά τη συγκρότηση της σταβλικής επιτροπής, κύριε Πρόεδρε, είχαμε βάλει «κτηνίατρος» στην αρχή. Είχε μπει κτηνίατρος, με την έννοια ότι ο όγκος των γεωτεχνικών που υπηρετούν στις περιφερειακές υπηρεσίες είναι κτηνίατροι. Αν τώρα βάλουμε «γεωπόνος» ή εναλλακτικά «κτηνίατρος», κάνουμε το εξής λάθος: Το «γεωπόνος» είναι δυνατόν σε πάρα πολλές περιπτώσεις να παρερμηνευθεί από το «χ» περιφερειάρχη και να ορίζει το «χ» γεωπόνο. Πρέπει, λοιπόν, κατ’ ανάγκη να μπει ένας προσδιορισμός, όπως «γεωπόνος εγγείων βελτιώσεων».</Speech> 
<Speech><Parlmember>ΔΙΑΜΑΝΤΩ ΜΑΝΩΛΑΚΟΥ</Parlmember>: Γεωπόνος ζωικής παραγωγής.</Speech>
<Speech><Parlmember>ΑΣΤΕΡΙΟΣ ΡΟΝΤΟΥΛΗΣ</Parlmember>: Ναι, θα συμφωνήσω. «Γεωπόνος ζωικής παραγωγής». Και εναλλακτικά στην περίπτωση απουσίας αυτών, να μπει ο «κτηνίατρος». Θα δημιουργήσει προβλήματα έτσι όπως είναι τώρα. Θα πρέπει να το κάνουμε προς τη σωστή κατεύθυνση. Σκεφθείτε το μέχρι το τέλος, διότι πάμε να επιλύσουμε προβλήματα και να βάλουμε, κύριε Υπουργέ, τα πράγματα στη σωστή τους διάσταση. Διότι ο κτηνίατρος ασχολείται με την υγεία του ζώου. Οι άλλοι, ο γεωπόνος ζωικής παραγωγής ή εγγείων βελτιώσεων είναι ο καθ’ ύλην αρμόδιος, να το πω έτσι, και έχει ως γνωστικό αντικείμενο –το έχει σπουδάσει- τη διευθέτηση της παραγωγικής διαδικασίας. 
Άρα, λοιπόν, σας παρακαλώ πάρα πολύ να το προσδιορίσουμε, για να αποφύγουμε προβλήματα. Αναγκαστικά πρέπει να προσδιοριστεί, κύριε Πρόεδρε.</Speech> 
ΠΡΟΕΔΡΕΥΩΝ (<ChairmanSpeech><Parlmember>Γρηγόριος Νιώτης</Parlmember>): Το λόγο έχει ο Βουλευτής Πέλλης του ΠΑΣΟΚ κ. Βασίλειος Γιουματζίδης.</ChairmanSpeech> 
<Speech><Parlmember>ΒΑΣΙΛΕΙΟΣ ΓΙΟΥΜΑΤΖΙΔΗΣ</Parlmember>: Αγαπητέ κύριε Πρόεδρε, συναδέλφισσες και συνάδελφοι, εκτιμώ ότι το συγκεκριμένο σχέδιο νόμου αποτελεί έναν κρίκο από μια σειρά νομοσχεδίων που επιμελείται το τελευταίο χρονικό διάστημα το Υπουργείο Αγροτικής Ανάπτυξης σε μια προσπάθεια να εξορθολογήσει τον πρωτογενή τομέα παραγωγής της χώρας μας. 
Έτσι, λοιπόν, με το συγκεκριμένο σχέδιο νόμου με τίτλο «Ρυθμίσεις για την κτηνοτροφία και τις κτηνοτροφικές εγκαταστάσεις» ουσιαστικά απλοποιούνται οι διαδικασίες για την έκδοση αδείας, ίδρυσης και λειτουργίας των κτηνοτροφικών μονάδων, καθώς επίσης καταπολεμάται σε μεγάλο βαθμό η γραφειοκρατία και επιλύονται ορισμένα από τα χρόνια προβλήματα του κτηνοτροφικού τομέα. 
Επειδή δεν πρέπει στις τοποθετήσεις μας να λέμε μόνο τις αντιρρήσεις μας, αλλά και τα θετικά σημεία και μιας και η συζήτηση είναι επί των άρθρων, θα ήθελα αφ’ ενός μεν να τονίσω κάποια θετικά στοιχεία του σχεδίου νόμου και αφ’ ετέρου να αναφερθώ σε δύο σημεία που κατά την άποψή μου δημιουργούν πρόβλημα. 
Ειδικότερα, μ’ αυτό το σχέδιο νόμου προς μείωση του χρόνου και του κόστους των κτηνοτρόφων, προβλέπεται να δίδονται πρώτα άδειες με απλή κατάθεση του φακέλου στην αρμόδια αδειοδοτούσα αρχή, δηλαδή σε μια διαδικασία «one stop shop» και μετά να πραγματοποιείται έλεγχος από τους ελεγκτικούς μηχανισμούς του Υπουργείου Αγροτικής Ανάπτυξης. Αυτό είναι πάρα πολύ θετικό. 
Δεύτερο σημείο. Προβλέπεται αναστολή των προστίμων που έχουν επιβληθεί μέχρι στιγμής στις σταβλικές εγκαταστάσεις χωρίς άδεια, ενώ μειώνονται οι ελάχιστες αποστάσεις για την εγκατάσταση κτηνοτροφικών μονάδων. Μάλιστα, είναι πάρα πολύ θετικό το ότι υπάρχει ειδική πρόβλεψη για επιπλέον μείωση στα νησιά. 
Το τρίτο σημείο αφορά το άρθρο 6. Προβλέπεται για τις περιοχές που είναι ενταγμένες στο κοινοτικό δίκτυο «Natura 2000», η εγκατάσταση κτηνοτροφικών μονάδων ανεξαρτήτως δυναμικότητας, καθώς και η επέκταση των υφισταμένων, σύμφωνα με τους ειδικούς περιβαλλοντικούς και άλλους όρους που ισχύουν κάθε φορά γι’ αυτές τις περιοχές. Δίνεται, δηλαδή, η δυνατότητα να συνεχίσουν τη λειτουργία τους και επιπλέον να γίνουν άλλες μονάδες δυναμικότητας μεγαλύτερης των είκοσι ισοδυνάμων ζώων.
Ωστόσο, εκτιμώ ότι η καθυστέρηση στη θεσμοθέτηση και την έγκριση σχεδίων διαχείρισης πολλών εκ των περιοχών αυτών, δηλαδή των περιοχών «Natura 2000», θα συνεχίσει να δημιουργεί προβλήματα στη λειτουργία των υφιστάμενων κτηνοτροφικών εγκαταστάσεων, όσο και στην εγκατάσταση νέων. 
Ένα τέταρτο σημείο είναι το άρθρο 12 του σχεδίου νόμου. Προβλέπεται η δημιουργία και η τήρηση αυτοτελούς ηλεκτρονικού υπομητρώου όλων των κτηνοτροφικών εγκαταστάσεων στο πλαίσιο του ήδη λειτουργούντος κτηνοτροφικού μητρώου του Υπουργείου Αγροτικής Ανάπτυξης και του ΟΠΕΚΕΠΕ. Για κάθε χορηγούμενη άδεια εγκατάστασης ενημερώνεται το μητρώο. 
Στο άρθρο 14 με τίτλο «Μεταβατικές διατάξεις» προβλέπεται –και αυτό είναι ένα σημείο αιχμής στο οποίο έχω ιδιαίτερο προβληματισμό- ότι όλες οι κατηγορίες των κτηνοτροφικών εγκαταστάσεων της παραγράφου 1 του άρθρου 3, οι οποίες κατά την έναρξη ισχύος του παρόντος νόμου λειτουργούν χωρίς άδεια εγκατάστασης, υποχρεούνται εντός τριών ετών να λάβουν άδεια εγκατάστασης. 
Το πρώτο ερώτημα το οποίο θέτω προς τον παριστάμενο κύριο Υπουργό είναι το εξής: Σ’ αυτό περιλαμβάνονται όλες οι περιπτώσεις που αφορούν εγκαταστάσεις που τους έχει αφαιρεθεί η άδεια λειτουργίας με διοικητική πράξη μέχρι την εφαρμογή του νόμου, δηλαδή τους έχει ανακληθεί η άδεια λειτουργίας; 
Και το δεύτερο ερώτημα είναι το εξής: Οι επιχειρήσεις, δηλαδή οι κτηνοτροφικές μονάδες που λειτουργούν εντός σχεδίου πόλης, μπορούν να παραμείνουν επιπλέον τρία χρόνια; Διότι, όπως αντιλαμβάνεστε, κύριε Υφυπουργέ, μετά από τρία χρόνια θα έρθει κάποιος άλλος να νομοθετήσει, θα δίνει άλλα τρία χρόνια και συνεχώς θα έχουμε κτηνοτροφικές εγκαταστάσεις μέσα σε οικισμούς. 
(Στο σημείο αυτό την Προεδρική Έδρα καταλαμβάνει ο Γ΄ Αντιπρόεδρος της Βουλής κ. ΕΥΑΓΓΕΛΟΣ ΑΡΓΥΡΗΣ )
Θα ήταν παράλειψη, όμως, να μην τονίσω κατά την άποψή μου κάποια στοιχεία τα οποία δεν περιλαμβάνονται στην παρούσα νομοθετική παρέμβαση. 
Στο παρόν σχέδιο νόμου θεωρώ ότι είναι λάθος να μην ασχολείται καθόλου με χρόνια προβλήματα της κτηνοτροφίας, όπως είναι το υψηλό κόστος των εισροών και ιδιαίτερα των ζωοτροφών και της φορολογίας, οι τιμές πώλησης των κτηνοτροφικών προϊόντων, τα δάνεια και οι χρηματοδοτήσεις από τις τράπεζες των κτηνοτρόφων, το ιδιοκτησιακό καθεστώς, η χρήση των βοσκοτόπων και μια σειρά από άλλα προβλήματα. 
Ιδιαίτερα θα ήθελα να αναφερθώ σε ένα ζήτημα που αφορά τους βοσκοτόπους, ένα σοβαρό και άλυτο επί δεκαετίες ζήτημα, όπου απαιτείται η δημιουργία ενός ενιαίου κώδικα για όλους τους βοσκοτόπους της χώρας. Έτσι, θα δοθεί λύση σε θέματα όπως η ίδρυση φορέα χρήσης και διαχείρισης βοσκοτόπων, με τη συμμετοχή σε αυτόν εκπροσώπων είτε των κτηνοτρόφων είτε της τοπικής αυτοδιοίκησης, ούτως ώστε να δημιουργηθεί ένα συγκεκριμένο δίκτυο βοσκοτόπων όπου μπορεί να είναι σε χρήση των κτηνοτροφικών μονάδων.
Επιπλέον, θα πρέπει να χαρτογραφηθούν και να οριοθετηθούν αυτοί οι βοσκότοποι, ώστε να γίνει γνωστή η βοσκοϊκανότητα αυτών, να σταματήσει να ισχύει το κοινόχρηστο αυτών, να αποδίδεται στον κτηνοτρόφο σε μακροχρόνια μίσθωση, για να μπορεί να το βελτιώσει για ίδιο όφελος.
Κλείνοντας, θα ήθελα να τονίσω ως γενικές παρατηρήσεις τα εξής: Είναι χαρακτηριστικό ότι στις ανεπτυγμένες χώρες της Ευρωπαϊκής Ένωσης η κτηνοτροφία αποτελεί το 60% έως και 80% της αξίας της αγροτικής δραστηριότητας, ενώ στη χώρα μας αυτή η σχέση φτάνει μετά βίας το 30%.
Επίσης, οι εισαγωγές αγροτικών προϊόντων δυστυχώς ακόμη και σήμερα ανέρχονται περίπου στα 6 δισεκατομμύρια ευρώ, ενώ το έλλειμμα διαμορφώνεται περίπου στο 1,8 δισεκατομμύρια ευρώ και ιδιαίτερα στον κτηνοτροφικό τομέα περίπου σε 1,5 δισεκατομμύρια ευρώ, όταν κυρίαρχο ζήτημα που μπαίνει στην αμέσως επόμενη εικοσαετία, τριακονταετία σε παγκόσμιο επίπεδο είναι ότι κυρίαρχος πλούτος για τα κράτη θα είναι ο πρωτογενής τομέας και κυρίως η παραγωγή τροφίμων. Εμείς μάλλον αγρό αγοράζουμε. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Ένα λεπτό ακόμη, κύριε Πρόεδρε, και τελειώνω.
Βέβαια, είναι σημαντικές αυτές οι προσπάθειες που γίνονται από το Υπουργείο Αγροτικής Ανάπτυξης και κυρίως η νομοθέτηση από τη Βουλή. Δεν αρκούν, όμως, όταν δεν υπάρχουν οι αντίστοιχοι μηχανισμοί ούτως ώστε αυτά τα οποία νομοθετούμε να εφαρμόζονται στην πράξη.
Σε κάθε περίπτωση, όμως, σκοπός του συγκεκριμένου νομοσχεδίου είναι η προστασία του αγροτικού εισοδήματος, της ζωικής παραγωγής, αλλά και του αντίστοιχου κεφαλαίου των αγροτικών εκμεταλλεύσεων της χώρας, προκειμένου οι μονάδες ζωικής παραγωγής να διατηρήσουν την ανταγωνιστικότητά τους σε ευρωπαϊκό και παγκόσμιο οικονομικό περιβάλλον.
Σας ευχαριστώ.
(Χειροκροτήματα από την πτέρυγα του ΠΑΣΟΚ)</Speech>
ΠΡΟΕΔΡΕΥΩΝ (<ChairmanSpeech><Parlmember>Ευάγγελος Αργύρης</Parlmember>): Κι εμείς ευχαριστούμε τον κ. Βασίλη Γιουματζίδη.
Το λόγο έχει ο Βουλευτής Πέλλας, κ. Ηλίας Θεοδωρίδης.</ChairmanSpeech>
<Speech><Parlmember>ΗΛΙΑΣ ΘΕΟΔΩΡΙΔΗΣ</Parlmember>: Ευχαριστώ, κύριε Πρόεδρε.
Αγαπητοί συνάδελφοι, το νομοσχέδιο αντιμετωπίζει ένα νευραλγικό τομέα για την οικονομία και την παραγωγή στη χώρα μας. Το αντιμετωπίζει, όμως, όχι συνολικά, αλλά αποσπασματικά, μερικά. Δεν αγγίζει, θα έλεγα, την ουσία του. Μοιάζει περισσότερο με ένα νομοσχέδιο τεχνικής υφής που παρεμβαίνει στα ζητήματα της αδειοδότησης και της ανέγερσης των σταβλικών εγκαταστάσεων, τη σχέση του με το περιβάλλον, την απόσταση από οικισμούς και μια σειρά άλλα ζητήματα περισσότερο μερικής αξίας και τεχνικής υφής.
Σήμερα αντιμετωπίζει η χώρα ένα τεράστιο οικονομικό πρόβλημα. Η κτηνοτροφία κοντά στο σύνολο της αγροτικής παραγωγής είναι σε βαριά κρίση. Διέρχεται μία φάση η οποία διαρκεί δεκαετίες, θα έλεγα, σοβαρής συρρίκνωσης της κτηνοτροφίας της χώρας. Ουσιαστικά έχει να υπάρξει, να θεσμοθετηθεί, να εκπονηθεί πολιτική κτηνοτροφίας στην Ελλάδα από τότε που οι άνθρωποι στους οικισμούς ζούσαν μαζί με τους στάβλους. Χώρος κατοικίας και σταβλικές εγκαταστάσεις δεν διαχωρίζονταν. Τότε υπήρχε μαζική κτηνοτροφία. Όλοι ασχολούνταν εν μέρει με την κτηνοτροφία κοντά στις άλλες γεωργικές ενασχολήσεις.
Όταν αυτό, για λόγους υγειονομικούς και άλλους, άρχισε να εξαφανίζεται, έπρεπε να εκπονηθεί ένα σχέδιο για το ποιο χώρο θα καταλάβει η κτηνοτροφία στην Ελλάδα. Αυτό δεν έγινε ποτέ. 
Υπάρχει σήμερα αδήριτα υψηλή ανάγκη να εκπονήσουμε ένα σχέδιο για τις ζώνες ανάπτυξης της κτηνοτροφίας μας, για να μπορεί να αναπνεύσει η κτηνοτροφία. Στην πολιτική γης είναι βασικό στοιχείο αυτό. Έχει γίνει νέα διανομή γης, αυτή που ανήκει στο Υπουργείο Αγροτικής Ανάπτυξης, μόνο προς καλλιέργεια, ενώ υπάρχουν τεράστιες εκτάσεις, οι οποίες έχουν χαμηλή καλλιεργητική αξία. Είναι πολύ περισσότερο αναγκαίο να διανεμηθούν αυτές προς κτηνοτροφική χρήση.
Αυτό που είναι βασικό, επίσης, είναι ότι στη «Natura», στα σχέδια που εκπονήθηκαν ανά νομό, εντάχθηκαν απερίσκεπτα τεράστιες εκτάσεις και έτσι περιορίστηκε η δυνατότητα χρήσης αυτών των εκτάσεων για παραγωγικούς σκοπούς. Σωστά, λοιπόν, προβλέπεται μέσα σ’ αυτό το νομοσχέδιο η δυνατότητα χρήσης τους προς αυτή την κατεύθυνση, γιατί η κτηνοτροφία δεν προσβάλει ιδιαίτερα το περιβάλλον. Αποτελεί μέρος του περιβάλλοντος αυτού, της φύσης.
Ένα άλλο ζήτημα καθοριστικής σημασίας είναι η οργάνωση του τρόπου ανάπτυξης της κτηνοτροφίας, των σταβλικών εγκαταστάσεων, του τρόπου παραγωγής των προϊόντων απ’ αυτήν, σύμφωνα με τα ευρωπαϊκά πρότυπα. Αυτό θα γίνει αναγκαστικό μέσα σε πολύ λίγο χρονικό διάστημα και πιθανώς θα έχουμε κώλυμα να εμπορεύονται τα δικά μας προϊόντα στην Ευρωπαϊκή Ένωση. Υπάρχουν προδιαγραφές. Πρέπει να τις κωδικοποιήσουμε στους Έλληνες κτηνοτρόφους ώστε να τις γνωρίζουν, για να μπορούν να συμμετέχουν στις ευρωπαϊκές αγορές.
Άλλο βασικό ζήτημα είναι το κόστος παραγωγής. Το νομοσχέδιο δεν υπεισέρχεται σε αυτό. Είναι ζωτικής σημασίας η απάντηση σε αυτό το πρόβλημα, γιατί το κόστος παραγωγής κλείνει σταβλικές εγκαταστάσεις, αποκλείει παραγωγούς κτηνοτρόφους από την ενασχόληση, αποθαρρύνει από το επάγγελμα. Υπάρχει, για παράδειγμα, τιμή καλαμποκιού 11 λεπτά και ο κτηνοτρόφος αγοράζει ζωοτροφή με 27, 28 λεπτά. Αυτό δεν πρέπει να απαντηθεί; Είναι ζωτικής σημασίας θέμα. Ποιος θα το απαντήσει αυτό; Αυτό υπονομεύει την ανάπτυξη της κτηνοτροφίας την περιορίζει, τη συρρικνώνει.
Και δεν είναι μόνον αυτό. Είναι ελλιπής η κτηνιατρική παρακολούθηση της κτηνοτροφικής παραγωγής, ελλιπέστατη έως ανύπαρκτη, από τη συνταγογράφηση που μόνο ιδιώτες μπορούν να επιχειρούν έως την παρακολούθηση της υγείας των ζώων. Και έχουμε τεράστιες καταστροφές ζωικού κεφαλαίου, τέτοιες που καταστρέφουν τους παραγωγούς και είναι αδύνατον να επανεκκινήσουν. 
Όσον αφορά το ζήτημα των δανειοδοτήσεων σε αυτόν τον τομέα, είναι τομέας επιλογής για την ανάπτυξη της οικονομίας της χώρας; Πρέπει να εκπονήσουμε ένα σχέδιο χαμηλού κόστους δανειοδοτήσεων προς αυτή την κατεύθυνση ώστε να ενισχύσουμε τον τομέα, ο οποίος αποτελεί μέρος μίας πολιτικής υποκατάστασης των εισαγωγών στη χώρα. Κάθε τέτοιο τομέα, σοβαρό υποκατάστασης των εισαγωγών, πρέπει με στοχευμένα μέτρα να τον ενισχύσουμε.
Είναι μια πολιτική ουσιαστική, αναπτυξιακή για τη χώρα όπου βελτιώνει το ισοζύγιο τρεχουσών συναλλαγών. Είναι ένας τομέας που πάσχει από τα λεγόμενα «δίδυμα» ελλείμματα: το δημοσιονομικό έλλειμμα και το έλλειμμα τρεχουσών συναλλαγών. Και αυτός ο τομέας συμβάλλει κατά 4 δισεκατομμύρια με 5 δισεκατομμύρια ευρώ στη διεύρυνση αυτού του ελλείμματος. Πρέπει να σταματήσει αυτή η αιμορραγία.
Υπάρχει μια εκκρεμότητα ουσιαστικών επιλογών στον τομέα αυτόν όσον αφορά την ενίσχυσή του. Υπάρχουν υψηλής αξίας κτηνοτροφικά προϊόντα στην Ευρώπη και η χώρα μας, ιδιαίτερα στην παραγωγή κρέατος, δεν συμμετέχει σ’ αυτά. 
Χρειάζεται, λοιπόν, παραγωγή συγκεκριμένων επώνυμων προϊόντων και προϊόντων ποιοτικής παραγωγής και υψηλής αξίας. Πρέπει να εξειδικευτεί η χώρα. Υπάρχουν τέτοιοι τομείς. Πρέπει να τους επιλέξουμε και σε συνεργασία με τα πανεπιστήμιά μας. 
Πρέπει να δοθεί ώθηση στα προϊόντα με ονομασία προέλευσης. Μπορεί η χώρα με το ειδικό βάρος που έχει στη ζωική της παραγωγή και στα είδη κτηνοτροφίας, να συμβάλει και να απολαύσει αποτελέσματα υψηλής προστιθέμενης αξίας.
Ευχαριστώ πολύ.
(Χειροκροτήματα από την πτέρυγα του ΠΑΣΟΚ)</Speech>
 ΠΡΟΕΔΡΕΥΩΝ (<ChairmanSpeech><Parlmember>Ευάγγελος Αργύρης</Parlmember>): Και εμείς ευχαριστούμε.
Το λόγο έχει ο Βουλευτής Δράμας του ΠΑΣΟΚ κ. Χρήστος Αηδόνης.</ChairmanSpeech>
<Speech><Parlmember>ΧΡΗΣΤΟΣ ΑΗΔΟΝΗΣ</Parlmember>: Ευχαριστώ, κύριε Πρόεδρε. 
Κυρίες και κύριοι συνάδελφοι, το παρόν σχέδιο νόμου είναι ένα πολύ σημαντικό βήμα για την αντιμετώπιση των τεράστιων προβλημάτων που αντιμετωπίζουν οι  Έλληνες κτηνοτρόφοι. Επιτρέψτε μου, όμως, πριν αναφερθώ στα σημεία του νομοσχεδίου όπως αυτά αναφέρονται στα άρθρα του, να τονίσω μια σειρά από μεγάλα προβλήματα με τα οποία βρίσκεται αντιμέτωπος ο τομέας της κτηνοτροφίας. Είναι προβλήματα που οδηγούν σε μια παρατεταμένη φθίνουσα πορεία την κτηνοτροφία στη χώρα μας. 
Η φυγή των κτηνοτρόφων από το επάγγελμα είναι μαζική. Οι ρυθμοί μείωσης συνεχίζονται και μόνο περίπου εκατόν πενήντα χιλιάδες νοικοκυριά υπολογίζεται ότι ασχολούνται με την κτηνοτροφία. Αυτή η συρρίκνωση δημιουργεί ένα τεράστιο πρόβλημα στη χώρα μας. Δημιουργεί μια ελλειμματική χώρα που είναι αναγκασμένη να ξοδεύει σε εισαγωγές και να διαμορφώνει έλλειμμα μεγέθους 1.563.000.000 ευρώ, όπως ανέφερε και η εισηγήτριά μας η κ. Θεοχάρη. 
Αγοράζουμε βοδινό και χοιρινό κρέας απ’ όλα τα σημεία του κόσμου, από τη Γαλλία, τη Δανία, τη Νέα Ζηλανδία, τη Λατινική Αμερική, από παντού. 
Στη σημερινή περίοδο που η χώρα ανακαλύπτει μέσα από συνθήκες κρίσης τα μεγάλα προβλήματα, αναδεικνύονται μαζί με αυτά και οι τεράστιες δυνατότητες που υπάρχουν. Οφείλουμε τώρα να δημιουργήσουμε προϋποθέσεις για μια νέα δυναμική στην παραγωγικότητα της αγροτικής μας οικονομίας και στην κτηνοτροφία. 
Πρέπει να αφήσουμε πίσω μια πολιτεία που επί δεκαετίες άφηνε την κτηνοτροφία καράβι ακυβέρνητο, χωρίς πυξίδα, χωρίς προορισμό και συνεχώς στο έλεος των επιτήδειων. Πρέπει να αφήσουμε πίσω μια Ελλάδα που μας πλήγωσε για να διαμορφώσουμε την Ελλάδα της δημιουργίας, της παραγωγής και της ανάπτυξης. 
Κύριε Υπουργέ, το θέμα των αδειοδοτήσεων των κτηνοτροφικών μονάδων ήταν ένας μεγάλος βραχνάς για τους κτηνοτρόφους μας. Το 85% δεν είχαν το δικαίωμα απορρόφησης εθνικών και ευρωπαϊκών πόρων, γιατί δεν είχαν άδειες στις κτηνοτροφικές τους μονάδες. Η γραφειοκρατία απέτρεπε κάθε νέα προσπάθεια. Όσοι εντάσσονταν σε προγράμματα, ερχόντουσαν αντιμέτωποι με την περικοπή χρηματοδοτήσεων για περιβαλλοντικούς λόγους και την υποχρέωση επιστροφής των χρημάτων. 
Όλα αυτά σήμερα τελειώνουν με την ψήφιση του συγκεκριμένου νόμου. Και επιτρέψτε μου έναν τίτλο «επιτέλους, τέλος». 
Με τη νέα ρύθμιση για το μοντέλο αδειοδότησης απλοποιούνται οι διαδικασίες: Διευκολύνεται η τακτοποίηση των μέχρι τώρα χωρίς άδεια κτηνοτροφικών εγκαταστάσεων. Δίνονται κίνητρα νομιμοποίησης, μιας και εξαιρούνται από το πλαίσιο κατεδάφισης και απαλλάσσονται από πρόστιμα. Ενισχύεται η διαφάνεια με την υποχρεωτική ανάρτηση όλων των αποφάσεων. Δίνεται η δυνατότητα να ιδρύσουν επιχειρήσεις επεξεργασίας των προϊόντων τους στον ίδιο ή όμορο χώρο. Επίσης, δίνεται η δυνατότητα να πωλούν τα προϊόντα τους, μια πρακτική που ισχύει στις ευρωπαϊκές χώρες και για μας παρέμενε πάντα ένας μακροπρόθεσμος στόχος. Ορίζονται οι αποστάσεις για την αδειοδότηση. 
Με πολύ απλά λόγια, ορίζονται όλα αυτά που μέχρι χθες συνέβαλαν στην ταλαιπωρία των κτηνοτρόφων μας και τους καθιστούσαν ανοχύρωτους και ευάλωτους. 
Βέβαια, τα προβλήματα δεν σταματούν εδώ. Γνωρίζουμε πάρα πολύ καλά ότι πανευρωπαϊκά η κτηνοτροφία μετρά ανοικτές πληγές από τα κερδοσκοπικά παιχνίδια της αγοράς. Επίσης, οι κτηνοτρόφοι είναι αντιμέτωποι με αρκετά σύνθετα προβλήματα που πρέπει να λυθούν με ιδιαίτερη προσήλωση, όπως το φαινόμενο των καρτέλ των γαλακτοβιομηχανιών -που διαμορφώνουν πολύ χαμηλές τιμές, όχι όμως με την απαραίτητη ποιότητα- τις διατροφικές κρίσεις που τους στερούν εισόδημα -με πρόσφατο το παράδειγμα των διοξινών στη Γερμανία- τον ανταγωνισμό που υπάρχει από τρίτες χώρες, που δεν τηρούν πάντα αυστηρά υγειονομικά κριτήρια και έχουν χαμηλό εργατικό κόστος. Αν σ’ αυτά προσθέσουμε και τα χρηματιστηριακά παιχνίδια που έχουν να κάνουν με τις ζωοτροφές, εύκολα αντιλαμβανόμαστε γιατί οι κτηνοτρόφοι σήμερα καταλήγουν να είναι χρεωμένοι. 
Χρειάζεται, λοιπόν, μαζί με τη σημερινή προσπάθεια, να ακολουθήσουν και άλλες πολιτικές, ώστε να δημιουργήσουμε τις προϋποθέσεις, μιας ισχυρής, βιώσιμης κτηνοτροφικής παραγωγής.  
Πρέπει να συνειδητοποιήσουμε ότι μια νέα βαριά βιομηχανία είναι η αγροτική και κτηνοτροφική βιομηχανία και οφείλουμε να δημιουργήσουμε τις προϋποθέσεις για την πλήρη και ουσιαστική της ανάπτυξη. Αυτό είναι μια εθνική ευθύνη, είναι ένα εθνικό καθήκον.
Κύριε Υπουργέ, θα μου επιτρέψετε σ’ αυτό το σημείο να αναφέρω κάτι το οποίο είδα το πρωί. Στο «MEGA», στην πρωινή εκπομπή των κ.κ. Καμπουράκη και Οικονομέα, κάποιος έμπορος πατάτας, ο οποίος πρόσφατα έκανε εισαγωγές από την Αίγυπτο, μίλησε για ακαταλληλότητα λόγω αποβλήτων των νερών του Νέστου στις πατάτες Νευροκοπίου. 
Αν υπάρχει ένας εισαγγελέας που μας ακούει αυτή τη στιγμή, πρέπει να παρέμβει.</Speech> 
<Speech><Parlmember>ΙΩΑΝΝΗΣ ΔΡΙΒΕΛΕΓΚΑΣ</Parlmember> (Υφυπουργός Αγροτικής Ανάπτυξης και Τροφίμων): Συγγνώμη, κύριε συνάδελφε. 
Κύριε Πρόεδρε, μπορώ να λάβω το λόγο;</Speech>
ΠΡΟΕΔΡΕΥΩΝ (<ChairmanSpeech><Parlmember>Ευάγγελος Αργύρης</Parlmember>): Ορίστε, έχετε το λόγο.</ChairmanSpeech>
<Speech><Parlmember>ΙΩΑΝΝΗΣ ΔΡΙΒΕΛΕΓΚΑΣ</Parlmember> (Υφυπουργός Αγροτικής Ανάπτυξης και Τροφίμων): Αγαπητέ συνάδελφε, πράγματι και εμένα με πληροφόρησαν –βρισκόμουν εδώ στη Βουλή- ότι κάποιος βγήκε σε ένα Μέσο Μαζικής Ενημέρωσης και κατήγγειλε ότι η πατάτα Νευροκοπίου έχει –άκουσον, άκουσον- καρκίνο. Αυτό είναι ψευδέστατο. Απορώ και εγώ πώς επιτρέπουν κάποιους να βγαίνουν σε πανελλαδικής εμβέλειας μέσα και να κάνουν τέτοιες αστήρικτες καταγγελίες. 
Θέλω να διαβεβαιώσω όλους τους καταναλωτές ότι η πατάτα Νευροκοπίου και όλες οι πατάτες της χώρας, ελέγχονται διεξοδικά από τα δικά μας ινστιτούτα και από το Μπενάκειο και δεν υπάρχει κανένα πρόβλημα. 
Υπήρχε ένα βακτήριο, ένα πρόβλημα στο έδαφος, όπως σε όλα τα γεωργικά προϊόντα. Το αντιμετωπίζουμε με πολύ δραστικά μέτρα. Αυτό δεν έχει καμμία μα καμμία σχέση με το προϊόν. 
Παρακαλώ και εγώ τον εισαγγελέα να επέμβει.
Ξέρετε, κύριε συνάδελφε, γιατί έγιναν όλα αυτά. Διότι η πολιτεία και εγώ προσωπικά πήραμε μέτρα πολύ σκληρά και κάνουμε αυστηρότατους ελέγχους στις εισαγωγές από τρίτες χώρες. Κάναμε ελέγχους που κράτησαν και ένα μήνα, έτσι ώστε να διασφαλίσουμε την υγεία των καταναλωτών. Μάλιστα, καταργήσαμε πύλες εισόδου και ορίσαμε άλλες. Κατ’ αυτόν τον τρόπο υπήρξε και μεγάλη απορρόφηση της εγχώριας πατάτας. 
Όμως, είναι κρίμα να παίζουν ορισμένοι με την υγεία των πολιτών και με την τσέπη των παραγωγών. Δεν είναι δυνατόν να δυσφημούν τα ελληνικά προϊόντα, τα οποία όπως έχω πει επανειλημμένα, δεν έχουν κανένα πρόβλημα. Είναι τα πιο υγιεινά, τα πιο ασφαλή και τα πιο ποιοτικά. Και δεν το λέμε αυτό μόνο και μόνο για να τα διαφημίσουμε. Αυτό έχουν δείξει όλοι οι έλεγχοι. Είμαστε μια χώρα που δεν είχε ποτέ διατροφική κρίση στην Ευρώπη. 
Αυτά, κύριε Αηδόνη, για την αποκατάσταση της πραγματικότητας. Εμείς ως πολιτεία θα παρέμβουμε για να λάβουμε τα μέτρα που πρέπει εναντίον αυτών, οι οποίοι συκοφαντούν ή δεν ξέρω για ποιους άλλους λόγους κάνουν αυτά τα πράγματα.</Speech>
<Speech><Parlmember>ΧΡΗΣΤΟΣ ΑΗΔΟΝΗΣ</Parlmember>: Κύριε Υπουργέ, ευχαριστώ για την αναφορά και τις διαβεβαιώσεις σας. Εκείνο το οποίο θα ήθελα να επαναλάβω για άλλη μία φορά είναι το εξής: Υπάρχει ένας εισαγγελέας που να έχει ακούσει αυτή την τοποθέτηση; Επιτέλους, πρέπει να συνειδητοποιήσουμε ότι δεν μπορεί να παίζει κανείς με το εισόδημα κανενός! Η συγκεκριμένη είδηση λοιπόν το πρωί είχε ως αποτέλεσμα να σπείρει τον πανικό στους καταναλωτές. Γιατί; Διότι αναπτύσσεται ένα «κίνημα πατάτας» που πετάει τους μεσάζοντες έξω και κάποιοι ανησύχησαν απ’ αυτήν την υπόθεση. Ο συγκεκριμένος κύριος, λοιπόν, τον οποίο και καταγγέλλω, είναι αυτός ο οποίος έκανε πρόσφατα εισαγωγές.  Η τιμή της πατάτας Αιγύπτου είναι διπλάσια από την τιμή της πατάτας Νευροκοπίου σήμερα και καταλαβαίνετε ότι πλήττονται τα συμφέροντά του. Τόλμησε λοιπόν σήμερα να πει ότι δυστυχώς υπάρχει ακαταλληλότητα χρήσης της πατάτας, γιατί το πότισμά της γίνεται από τον Νέστο. Δεν έχω χάρτη να του δείξω πού ακριβώς είναι ο Νέστος για να καταλάβει. 
Θεωρώ, λοιπόν, κύριε Υπουργέ, -κι ευχαριστώ πολύ και για το δελτίο Τύπου που βγάλατε στο Υπουργείο Γεωργίας- ότι πρέπει σ’ αυτές τις φωνές να είμαστε αμείλικτοι, για να μπορούμε πραγματικά να προστατεύσουμε ανθρώπους, οι οποίοι καθημερινά μάχονται και καταβάλλουν μεγάλη προσπάθεια για να επιβιώσουν. Γνωρίζετε πάρα πολύ καλά κι εσείς ότι το τελευταίο δίμηνο περίπου βρεθήκαμε μαζί σε μία προσπάθεια να αντιμετωπίσουμε ένα πολύ μεγάλο πρόβλημα αδιάθετης πατάτας -πρόκειται για 120 εκατομμύρια κιλά περίπου- στο Νευροκόπι. Αυτή η προσπάθεια πήρε σάρκα και οστά και με το «κίνημα της πατάτας», το οποίο αναπτύχθηκε, αλλά ιδιαίτερα λόγω των μεγάλων  προσπαθειών τις οποίες κατέβαλε το Υπουργείο Γεωργίας κι ήταν πάρα πολύ συγκεκριμένες. Το ότι για πρώτη φορά υπήρξε τόσο μεγάλη αυστηροποίηση σε ό,τι αφορά τους φυτοϋγειονομικούς ελέγχους είναι κάτι που έδωσε τη δυνατότητα πραγματικά να φύγουν αδιάθετες παραγωγές όχι μόνο του Νευροκοπίου αλλά και της Πελοποννήσου και της Βοιωτίας και παντού. Ευνοήθηκαν δηλαδή αυτοί οι οποίοι παράγουν σήμερα ελληνικά προϊόντα και ενισχύθηκε το εισόδημά τους.
 Το ότι για πρώτη φορά τους σταματήσαμε και τους είπαμε «μέχρι εδώ είναι τα όριά σας και δεν μπορείτε να παίζετε με το εισόδημα του αγρότη» ήταν γιατί τολμήσατε, κύριε Υπουργέ, κι εσείς κι ο κ. Σκανδαλίδης, με τις πύλες εισόδου να τους πείτε ότι για ένα μήνα δεν μπορούν να βάλουν πατάτες από τρίτες χώρες. Αυτό βοήθησε αυτή την προσπάθεια και είναι πάρα πολύ σημαντικό. Μπορώ να σας ομολογήσω, κύριε Υπουργέ, ότι σας αναγνωρίζεται παρά πολύ στο Νευροκόπι η μεγάλη προσπάθεια που καταβάλατε. 
Θα ήθελα να κλείσω με το εξής: Εκείνο που χρειάζεται είναι εντατικοποίηση των ελεγκτικών μηχανισμών, γιατί ακόμη έχουμε μεταβαπτίσεις. Γαλλικές πατάτες μεταβαπτίζονται σε «πατάτες Νευροκοπίου» ακόμη και σήμερα και πρέπει να υπάρχει ακόμη μεγαλύτερη εντατικοποίηση των ελέγχων, ώστε να καταλάβουν αυτοί οι κερδοσκόποι ότι δεν μπορούν να παίζουν στις πλάτες κανενός, ιδιαίτερα αυτή την εποχή που υπάρχει τόσο πολλή και μεγάλη κρίση. 
Σε ό,τι αφορά το νομοσχέδιο, κύριε Υπουργέ, είναι μια προσπάθεια πραγματικά σημαντική που βάζει τέλος σ’ ένα καθεστώς απίστευτης ταλαιπωρίας  ανθρώπων, οι οποίοι ήταν στο έλεος του Θεού. Συνεχίστε αυτή την προσπάθεια και νομίζω ότι ο αγροτικός και κτηνοτροφικός κόσμος αυτήν την προσπάθεια την χαιρετίζει  με τον καλύτερο τρόπο. 
Ευχαριστώ. 
(Χειροκροτήματα από την πτέρυγα του ΠΑΣΟΚ)</Speech>
ΠΡΟΕΔΡΕΥΩΝ (<ChairmanSpeech><Parlmember>Ευάγγελος Αργύρης</Parlmember>):  Κύριε Δημητρουλόπουλε, είστε ο επόμενος για να μιλήσει. Θα μπορούσατε να παραχωρήσετε τη θέση σας και να διευκολύνετε τον κ. Κεγκέρογλου;</ChairmanSpeech>
<Speech><Parlmember>ΠΑΝΑΓΙΩΤΗΣ ΔΗΜΗΤΡΟΥΛΟΠΟΥΛΟΣ</Parlmember>: Ναι, κύριε Πρόεδρε.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ευάγγελος Αργύρης</Parlmember>): Το λόγο έχει ο Βουλευτής του Νομού Ηρακλείου κ. Κεγκέρογλου.</ChairmanSpeech> 
<Speech><Parlmember>ΒΑΣΙΛΕΙΟΣ ΚΕΓΚΕΡΟΓΛΟΥ</Parlmember>: Ευχαριστώ, κύριε Πρόεδρε. 
Μόλις τελειώσαμε τη συνεδρίαση της επιτροπής για ένα πάρα πολύ σημαντικό θέμα που άπτεται του αγροτικού τομέα, τη δημιουργία του νέου οργανισμού που, μέσα από έναν σχεδιασμό για την αγροτική έρευνα, την εκπαίδευση και την κατάρτιση των αγροτών αλλά και την πιστοποίηση και τον έλεγχο στα προϊόντα, θα στηρίξει τον αγρότη, την αγροτική παραγωγή και θα συμβάλει γενικότερα στην ανάπτυξη. Έχει σχέση με το προηγούμενο θέμα αλλά έχει σαφώς σχέση και με τις γενικότερες εξελίξεις. 
Εύχομαι και πιστεύω ότι θα ολοκληρωθούν με επιτυχία όλα τα προγράμματα που αναφέρονται στις συμφωνίες της χώρας με τους εταίρους της Ευρωπαϊκής Ένωσης για το PSI και την ανακεφαλαίωση των τραπεζών. Δεν αρκεί όμως η ολοκλήρωση αυτών των συμφωνιών. Αν δεν υπάρξει, αν δεν προωθηθεί παραγωγική αναδιάρθρωση της χώρας, η Ελλάδα από την κρίση δεν βγαίνει κι η κοινωνία θα βιώσει ακόμη  χειρότερες μέρες. Αυτός είναι όρος, προϋπόθεση για να πάμε μπροστά. Και είναι πραγματικά στη σωστή κατεύθυνση η προσπάθεια που γίνεται από το Υπουργείο Αγροτικής Ανάπτυξης, ώστε ο αγροτικός τομέας ως βασικός πυλώνας της παραγωγικής αναδιάρθρωσης να μπορέσει να ξεφύγει από τη στασιμότητα που ήταν για σημαντικά μεγάλο διάστημα. 
Με το νομοσχέδιο που συζητάμε λήγει μια περίοδος παρανομίας για τους κτηνοτρόφους. Αδειοδοτούνται οι κτηνοτροφικές εγκαταστάσεις. Μπαίνει μια τάξη στο σύστημα αδειοδότησης από εδώ και πέρα, με απλοποίηση, με εύκολο τρόπο, χωρίς μεγάλο κόστος. Κι είναι πάρα πολύ σημαντικό αυτό. Όμως το σημαντικότερο είναι ότι οι μικροί κτηνοτρόφοι πλέον θα μπορούν να αξιοποιήσουν προγράμματα του Υπουργείου Αγροτικής Ανάπτυξης. Μέχρι τώρα δεν είχαν την νομιμοποίηση, δεν μπορούσαν να το κάνουν. Από τώρα ξεκινά μια καινούργια περίοδος γι’ αυτούς. Αρκεί; Όχι βέβαια. Δεν αρκεί. Οι γενικότερες εξελίξεις κι η στήριξη σ’ αυτόν τον τομέα θα δώσουν μία ώθηση. Δεν αρκεί το καινούργιο σύστημα της αδειοδότησης, όμως είναι προϋπόθεση και γι’ αυτό νομίζω ότι κάνουμε μια καινούργια αρχή σήμερα. 
Αναφέρθηκε ο κύριος συνάδελφος προηγουμένως σ’ ένα τεράστιο θέμα που έχει να κάνει με την ανταγωνιστικότητα των προϊόντων, την ποιότητα, την πιστοποίησή τους και τον τρόπο οργάνωσης της αγοράς. Αυτό που έχουμε διαπιστώσει είναι ότι η μεγάλη «ψαλίδα» τιμής παραγωγού - τιμής καταναλωτή, η οποία υπήρχε και το προηγούμενο διάστημα, τώρα γίνεται ακόμη μεγαλύτερη λόγω του μειωμένου εισοδήματος του καταναλωτή. Κι αυτή η αδυναμία του καταναλωτή να καλύψει τις βασικές βιοτικές ανάγκες του απαιτεί την αναζήτηση τρόπων μείωσης του κόστους ζωής. Τη στιγμή που ο αγρότης δεν πληρώνεται τον κόπο του κι ο παραγωγός δεν καλύπτει το κόστος παραγωγής, την ίδια ώρα ο καταναλωτής πληρώνει περισσότερα απ’ ό,τι του επιτρέπει το μειωμένο εισόδημά του. Οι πρωτοβουλίες οι οποίες έχουν παρθεί το τελευταίο διάστημα είναι καλές. Όμως θα εκφυλιστούν, αν δεν οργανωθούν. Θα πάρουν στραβό δρόμο, αν νομίσουν ότι μπορούν να υποκαταστήσουν ένα συνολικό πλαίσιο το οποίο πρέπει να δημιουργηθεί για να εμπεδωθεί ο υγιής ανταγωνισμός. 
Κύριε Πρόεδρε, τυχαίνει οι συνάδελφοι που παρίστανται εδώ να συμμετέχουν όλοι στην ομάδα όπου έχουμε επεξεργαστεί μία πρόταση νόμου η οποία αφορά την οργάνωση της συνεργασίας παραγωγών και καταναλωτών, το πώς θα συναντηθούν οι παραγωγοί με τις οργανώσεις τους με τους καταναλωτές από την άλλη πλευρά και τις οργανώσεις τους, να επικοινωνήσουν για όλα τα θέματα που έχουν να κάνουν με το κοινό ζήτημα της απευθείας επαφής, χωρίς την παρεμβολή του διογκωμένου ενδιάμεσου τομέα. 
Η πρόταση αυτή που θα κατατεθεί τις επόμενες μέρες επίσημα στη Βουλή οργανώνει ακριβώς αυτό που έχουμε ανάγκη, ωθεί στην οργάνωσή του καλύτερα, για να μην υπάρξει εκφυλισμός, για να μην μπορεί κανείς να βγαίνει στα μέσα και να κάνει αυτό που κατήγγειλε ο συνάδελφος κ. Αηδόνης, για να έχουμε επίσημη εναλλακτική δομή, ένα εναλλακτικό δίκτυο διάθεσης των προϊόντων απευθείας στους καταναλωτές, πράγμα που θα λειτουργήσει εξυγιαντικά και σε ορθολογική βάση πλέον θα λειτουργεί και το δίκτυο που μέχρι τώρα έχουμε με τα καταστήματα, τους εμπόρους και τις λαϊκές αγορές. 
Δεν πρέπει να αναθεματίζουμε, αλλά να ωθούμε στην κατεύθυνση της δημιουργίας εκείνων των ανταγωνιστικών πλαισίων που θα δώσουν το πραγματικό αποτέλεσμα. Και τότε ο καταναλωτής θα μπορεί να επιλέξει αυτό το οποίο θα υπάρχει η δυνατότητα να του προσφερθεί και μάλιστα σε τιμή που δεν θα εξευτελίζει, όπως είπα, τον παραγωγό και θα μπορεί να δώσει τη δυνατότητα στον καταναλωτή να το αποκτήσει. 
Οι δήμοι έχουν θεσμικά εργαλεία. Δεν πρέπει να γίνουν μεσάζοντες, έστω και εθελοντές.  Πέρα από τις λαϊκές που χρειάζονται τον εξορθολογισμό για την συμμετοχή των παραγωγών, υπάρχουν οι κυριακάτικες αγορές. Μπορούν να οργανωθούν πρότυπες κυριακάτικες αγορές με τη συμμετοχή μόνο παραγωγών, που, ταυτόχρονα με τις άλλες ενέργειες που προτείνουμε να υπάρχουν, θα δώσουν τη δυνατότητα γι’ αυτή την άμεση επαφή. 
Νομίζω ότι η σειρά των θεσμικών παρεμβάσεων που το Υπουργείο Αγροτικής Ανάπτυξης έχει προωθήσει κι αυτές που εμείς ως Βουλευτές προτείνουμε, θα δώσουν ένα άλλο πλαίσιο για να αντιμετωπίσουμε την κρισιμότητα της κατάστασης. 
Κλείνω λέγοντας ξανά ότι αν δεν υπάρξει παραγωγική αναδιάρθρωση της χώρας, δεν υπάρχει έξοδος από την κρίση. Το πρόβλημα είναι σ’ αυτό ακριβώς το θέμα. 
Ευχαριστώ, κύριε Πρόεδρε, και για την αλλαγή της σειράς. 
(Χειροκροτήματα από την πτέρυγα του ΠΑΣΟΚ)</Speech>
	ΠΡΟΕΔΡΕΥΩΝ (<ChairmanSpeech><Parlmember>Ευάγγελος Αργύρης</Parlmember>): Κι εμείς ευχαριστούμε τον κ. Κεγκέρογλου. 
Το λόγο έχει ο Βουλευτής του ΠΑΣΟΚ στο Νομό Φθιώτιδας κ. Τσώνης.</ChairmanSpeech>
<Speech><Parlmember>ΝΙΚΟΛΑΟΣ ΤΣΩΝΗΣ</Parlmember>: Όπως διατάξετε, κύριε Πρόεδρε.</Speech>
ΠΡΟΕΔΡΕΥΩΝ (<ChairmanSpeech><Parlmember>Ευάγγελος Αργύρης</Parlmember>): Εγώ δεν διατάζω.</ChairmanSpeech>
<Speech><Parlmember>ΝΙΚΟΛΑΟΣ ΤΣΩΝΗΣ</Parlmember>: Αγαπητοί συνάδελφοι, αν θέλει κάποιος από εμάς με αριθμούς να δείξει την αξία της κτηνοτροφίας για τη χώρα μας, μπορεί να πει ότι με την κτηνοτροφία ασχολούνται γύρω στις εκατόν πενήντα χιλιάδες οικογένειες, δεκατέσσερις χιλιάδες επιχειρήσεις, εκατό χιλιάδες εργαζόμενοι, παράγουμε ένα εκατομμύριο επτακόσιες χιλιάδες τόνους γάλα και πεντακόσιες χιλιάδες τόνους κρέας. Παρ΄όλα αυτά το έλλειμμα το εμπορικό μας ισοζύγιο στα ζωοκομικά προϊόντα είναι μείον 2,5 δισεκατομμύρια. Και τι κάναμε μέχρι τώρα; Δανειζόμασταν. 
Κάνοντας μια αναδρομή θα έλεγα ότι ως άνθρωπος που έχει ζήσει την αγροτική ζωή, ο πληθυσμός που ασχολείται με αυτά τα προϊόντα έχει μειωθεί, η παραγωγή έχει μειωθεί και επέρχεται μαρασμός, που τείνει να γίνει και αφανισμός. 
Αυτό δεν έγινε από τύχη, αγαπητοί συνάδελφοι, αλλά ήταν μια φυσική συνέπεια γιατί δεν υπήρξε ένας θεσμικός σχεδιασμός, δεν υπήρξαν κίνητρα και θα έλεγα ότι υπήρξαν αντικίνητρα. 
Θα αναφερθώ πολύ σύντομα σε κάποια αντικίνητρα, γιατί πιστεύω ότι είναι και απ΄ αυτά που πρέπει να βελτιώσουμε:
Τη λειτουργία της ΑΤΕ, που είδαμε που έχει καταλήξει, η οποία δεν βοηθούσε πολλές φορές τους αγρότες μας, είτε γιατί είχε έλλειψη ρευστότητας είτε γιατί κάποια στιγμή είχε τη συμπεριφορά, την ώρα που οι αγρότες είχαν ανάγκη, για να πάρει πίσω τα χρήματα της, να τους παίρνει και το 50% των επιδοτήσεων. Την στάση των πληρωμών από τις γαλακτοβιομηχανίες, δηλαδή αυτή τη δυσκολία  από τους εμπόρους. Το υψηλό κόστος στα εφόδια, ιδιαίτερα και μετά την αύξηση του ΦΠΑ, που βάλαμε τώρα τελευταία. Τη μη διευθέτηση της χρήσης των βοσκοτόπων που θα κάνουμε τώρα. Την αύξηση των εισφορών στον ΕΛΓΑ, δίχως όμως να υπάρχει η απόλυτη κάλυψη, όπως, για παράδειγμα, όταν έχουμε απώλεια γαλακτοπαραγωγής με το ψύχος. Οι ελληνοποιήσεις, που κανένας δεν τις βρίσκει. Στη Λαμία πηγαίνω και ζητάω να μου δώσουν βουλγαρικό αρνί και δεν υπάρχει. Το γεγονός ότι πουλάνε πολλές φορές κάτω από το κόστος. Και τα παραδείγματα όλοι τα ξέρουμε που φτάσαμε. 
Το αποτέλεσμα όλης αυτής της ολιγωρίας είναι σήμερα ο Έλληνας αγρότης και ο κτηνοτρόφος να αντιμετωπίζει μεγάλα προβλήματα και δυσκολίες, όπως: η συρρίκνωση του εισοδήματος, η έλλειψη των επενδύσεων  και χρηματοδοτήσεων, το υψηλό κόστος παραγωγής και το ότι παράγει μη ανταγωνιστικά προϊόντα. Αποτέλεσμα όλων αυτών είναι ότι από τον αγροτικό πληθυσμό και από τον πληθυσμό που ασχολείται μάλλον με την κτηνοτροφία, μόνο ένα 7% είναι είκοσι πέντε με τριάντα πέντε ετών. Πού θα πάμε, δηλαδή; 
Στην πολύ δύσκολη συγκυρία που ζούμε, λοιπόν, είναι επιτακτική ανάγκη να δούμε τον αγροτικό χώρο, τον αγροτικό και κτηνοτροφικό τομέα, ως την αιχμή της παραγωγικής ανασύνταξης του τόπου μας. Θα πρέπει η κτηνοτροφία που σήμερα καλύπτει το 30% της γεωργικής παραγωγής της χώρας μας να διαδραματίσει σημαντικό ρόλο στη διαδικασία ανάκαμψης και επανεκκίνησης της οικονομίας της Ελλάδας. 
Η επένδυση στην παραγωγή ζωικών προϊόντων υψηλής ποιότητας με ταυτότητα και ανταγωνιστικές τιμές είναι θεωρώ εθνικό μας ζήτημα. Ο εκσυγχρονισμός και η βελτίωση του επιπέδου οργάνωσης των κτηνοτροφικών εγκαταστάσεων προβάλλει ως αδήριτη ανάγκη. 
Εδώ, αγαπητοί συνάδελφοι, θα ήθελα να συγχαρώ -και νομίζω ότι οφείλουμε να συγχαρούμε- την ηγεσία του Υπουργείου, γιατί είναι η πρώτη φορά που γίνεται μια τόσο σοβαρή προσπάθεια μαζί με τα άλλα νομοσχέδια που έχει φέρει όλο αυτό το διάστημα. Εγώ έχω πει ότι πλέον έβαλε τις γραμμές και τα τέρματα, γιατί δεν υπήρχε τίποτα, στην προσπάθεια του εξορθολογισμού της υφιστάμενης κατάστασης στον τομέα αυτό με σκοπό να απλουστευθεί η νομοθεσία και να μπει μια τάξη, όσον αφορά την αδειοδότηση και τη λειτουργία των κτηνοτροφικών εγκαταστάσεων και της προώθησης των προϊόντων. 
Θεωρούμε ότι το νομοσχέδιο κινείται προς τη σωστή κατεύθυνση, αφού στοχεύει: στην ενίσχυση της ελληνικής κτηνοτροφίας με θέσπιση κινήτρων για την ανάπτυξη και τον εκσυγχρονισμό των κτηνοτροφικών εγκαταστάσεων και τη μεταποίηση και προώθηση των προϊόντων ζωικής παραγωγής. Στην απλοποίηση των διαδικασιών για την ίδρυση και λειτουργία κτηνοτροφικών μονάδων και τη θέσπιση απλών γρήγορων, φτηνών και διαφανών διαδικασιών. Στην ενοποίηση, επικαιροποίηση και απλούστευση της ισχύουσας πολυνομίας. Στην τακτοποίηση των πραγματικών καταστάσεων που υπάρχουν με τις κτηνοτροφικές εγκαταστάσεις, που σήμερα λειτουργούν χωρίς άδεια εγκατάστασης. Το 80%  με 85% είναι εγκατεστημένες σε δημόσιες, κοινοτικές εκτάσεις κυρίως δασικές, που έχουν χαρακτηριστεί αυθαίρετες. Αυτό θα γίνει χωρίς κόστος, για τους κτηνοτρόφους. 
Το σχέδιο, αγαπητοί συνάδελφοι, φέρνει έξι βασικές  αλλαγές: Τη δημιουργία της αρμόδιας αδειοδοτούσας αρχής που είναι σε κάθε περιφέρεια. Τη σύσταση της τριμελούς επιτροπής σταβλισμού. Την αλλαγή του μοντέλου αδειοδότησης, που από το σχήμα «πρώτα ελέγχω και μετά αδειοδοτώ», είναι στο σχήμα «αδειοδοτώ» αφού βάλω κάποιες προϋποθέσεις και μετά ελέγχω. Τη μείωση του κόστους έκδοσης αδειών με την απλοποίηση των περιβαλλοντικών, χωροταξικών και πολεοδομικών εγκρίσεων. Τη δημιουργία αυτοτελούς ηλεκτρονικού υπoμητρώου κτηνοτροφικών εγκαταστάσεων στο πλαίσιο του ήδη λειτουργούντος κτηνοτροφικού μητρώου στο Υπουργείο Αγροτικής Ανάπτυξης και στον ΟΠΕΚΕΠΕ. Την απαλλαγή από πρόστιμα για τους κτηνοτρόφους, που θα προβούν εντός τριών ετών στη νομιμοποίηση και τακτοποίηση των υπαρχουσών κτηνοτροφικών εγκαταστάσεων. 
Το νομοσχέδιο επίσης, επιτρέπει για πρώτη φορά το δικαίωμα της ένταξης των επιχειρήσεων αυτών σε εθνικά και ευρωπαϊκά προγράμματα. 
Κύριε Υπουργέ, κύριε Υφυπουργέ, με το νομοσχέδιο αυτό όπως και με τα άλλα νομοσχέδια που έγιναν νόμοι δείχνετε ότι προσπαθείτε να βάλετε τάξη σε έναν τομέα που, όπως είπαμε, ήταν ανεξέλεγκτος. Δεν φτάνουν όμως, αυτά. Χρειάζεται να υπάρξει και εφαρμογή των νόμών, καθώς και προστασία των αγροτών. 
Είχα την τύχη να ζήσω τους τομείς αυτούς από μικρό παιδί, τότε που παρήγαγαν και μπορώ να πω τη δική μου μικρή εμπειρία. Θα αναφέρω αυτό που μου έλεγε ο πατέρας μου, ότι δηλαδή ο αγρότης είναι απροστάτευτος -ήταν και παραμένει- από Θεό και από ανθρώπους». 
Και θα εστιάσω στα κτηνοτροφικά, λέγοντας ότι τα κοπάδια μειώνονται δραματικά, αγαπητέ Υπουργέ, καθώς τα βουστάσια και τα χοιροστάσια είναι επιχειρήσεις μιας δεκαετίας. Δεν ξέρω κανένα από αυτά να έχει διαρκέσει παραπάνω. 
Αν θέλετε –που θέλετε- να μην είναι τα νομοσχέδια αυτά μια αρχή ενός νέου βουστασίου, ενός νέου χοιροστασίου, χοιροτροφείου, μιας νέας αγροτικής επιχείρησης που μετά από λίγα χρόνια θα αφήσει πίσω της ερείπια, ζητήστε να εφαρμόζονται οι νόμοι, που δεν εφαρμόζονται σε πολλές περιπτώσεις και φτιάξτε πρόγραμμα που θα προστατεύει τους αγρότες σε όλα τα επίπεδα. 
(Στο σημείο αυτό κτυπάει προειδοποιητικά το κουδούνι λήξεως του χρόνου ομιλίας του κυρίου Βουλευτή)
Και ένα τελευταίο, κύριε Υπουργέ. Σας έδωσα χθες ένα γράμμα που μου έστειλε κάποιο παιδί, που τελείωσε τα ΤΕΙ και δεν μπορεί να βρει δουλειά και που έκανε όλες τις προσπάθειες να βάλει φωτοβολταϊκό πάνω στη στέγη του βουστασίου τετρακοσίων τόσων τετραγωνικών μέτρων, με άδεια οικοδομής και άδεια λειτουργίας και δυστυχώς, δεν μπορεί, ενώ μπορεί να βάλει στο σπίτι του. 
Θα έλεγα να το κοιτάξετε κύριε Υπουργέ -μου έχετε υποσχεθεί ότι θα το κοιτάξετε- με την πρέπουσα προσοχή. 
Σας ευχαριστώ πάρα πολύ. 
(Χειροκροτήματα από την πτέρυγα του ΠΑΣΟΚ)</Speech>
ΠΡΟΕΔΡΕΥΩΝ (<ChairmanSpeech><Parlmember>Ευάγγελος Αργύρης</Parlmember>):  Και εμείς ευχαριστούμε.
Κυρίες και κύριοι συνάδελφοι, γίνεται γνωστό στο Σώμα ότι από τα άνω δυτικά θεωρεία παρακολουθούν τη συνεδρίασή μας, αφού ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής   δεκαπέντε γονείς, έντεκα μαθητές και μαθήτριες και τέσσερις εκπαιδευτικοί από το δημοτικό σχολείο Βορεινού-Νεοχωρίου του Νομού Πέλλας.
 Η Βουλή τούς καλωσορίζει.
(Χειροκροτήματα απ’ όλες τις πτέρυγες της Βουλής)
Ολοκληρώνουμε τον κατάλογο των συναδέλφων ομιλητών.
Το λόγο έχει ο Βουλευτής του Νομού Ηλείας κ. Παναγιώτης Δημητρουλόπουλος.</ChairmanSpeech>
<Speech><Parlmember>ΠΑΝΑΓΙΩΤΗΣ ΔΗΜΗΤΡΟΥΛΟΠΟΥΛΟΣ</Parlmember>: Ευχαριστώ πολύ, κύριε Πρόεδρε.
Κύριοι Υπουργοί, κυρίες και κύριοι συνάδελφοι, ξέρετε πολλές φορές οι κρίσεις, οι δυσκολίες, γεννούν το αυθόρμητο, παράγουν το αυθόρμητο. Έχει καταγραφεί πολλές φορές αυτό στην ανθρώπινη ιστορία και στην ιστορία της χώρας μας. Το αυθόρμητο αναδεικνύει προβλήματα. Εάν, όμως, δεν οργανωθεί και παραμείνει ως τέτοιο, ως αυθόρμητο, τότε χάνεται η πρωτοβουλία και κυρίως δεν λύνεται το πρόβλημα.
Κατανοείτε προφανώς ότι αναφέρομαι στο «κίνημα της πατάτας». Είναι ένα αυθόρμητο κίνημα που, κατά τη γνώμη μου, πάνω απ’ όλα θα πρέπει να μετατραπεί σε ένα κίνημα αναβάθμισης του αγροτικού χώρου. Και το λέω αυτό γιατί αυτό το αυθόρμητο κίνημα της πατάτας πάνω απ’ όλα αναδεικνύει την ανάγκη οργάνωσης του αγροτικού χώρου, η οποία να μην ξεχνάμε πως μπορεί να καταγραφεί ως μια από τις ευκαιρίες που πολλές φορές ψάχνουμε σε περιόδους κρίσεις για να βγούμε από αυτή.
Έλεγα, λοιπόν, ότι αυτό το κίνημα αναδεικνύει την ανάγκη οργάνωσης του αγροτικού χώρου, μέσα όμως από συλλογικές πρωτοβουλίες που να καλύπτουν τρία πράγματα: την παραγωγή του προϊόντος, την τυποποίηση ή μεταποίηση του προϊόντος και την εμπορία αυτού. 
Ξέρετε ότι ο μόνος που δεν διαχειρίζεται το προϊόν του στο δρόμο από την παραγωγή μέχρι να φτάσει στην κατανάλωση είναι ο Έλληνας αγρότης. Όλα τα άλλα προϊόντα που παράγονται σε όλες τις κοινωνίες του κόσμου απ’ αυτό εδώ το ποτήρι μέχρι οποιοδήποτε άλλο υλικό προϊόν, το διαχειρίζεται στο δρόμο από την παραγωγή μέχρι την κατανάλωση ο παραγωγός είτε αυτός είναι βιομήχανος είτε είναι παραγωγός υπηρεσιών είτε οτιδήποτε άλλο. Ο μόνος που δεν διαχειρίζεται το προϊόν του είναι ο αγρότης, ο κτηνοτρόφος, ο άνθρωπος του πρωτογενή τομέα. Το παράγει και αφήνει σε άλλον να το διαχειριστεί.
Γι’ αυτό ακριβώς είπα ότι αυτό το κίνημα της πατάτας αναδεικνύει πάνω απ’ όλα την ανάγκη να αναληφθούν συλλογικές πρωτοβουλίες που να αφορούν τη παραγωγή, την τυποποίηση και την εμπορία του προϊόντος. Και βεβαίως καταγράφεται επίσης, η ανάγκη η πολιτεία να αναλάβει τις ευθύνες της ώστε να θεσμοθετηθούν τέτοιες πολιτικές που να στηρίζουν αυτές τις συλλογικές προσπάθειες. 
Θα μπορούσα να αναφέρω ένα παράδειγμα, κυρίες και κύριοι συνάδελφοι. Υπάρχει στη χώρα μας ο αναπτυξιακός νόμος που στηρίζει κυρίως το δευτερογενή και τριτογενή τομέα. Δεν θα ακουγόταν ωραία και δεν θα είχε ακόμα μεγαλύτερο αποτέλεσμα αν υπήρχε ένας αντίστοιχος αναπτυξιακός νόμος που να αφορά τον πρωτογενή τομέα, με προϋποθέσεις; Πρώτη προϋπόθεση όσον αφορά την παραγωγή, η συλλογικότητα που ανέφερα πριν στο επίπεδο της παραγωγής να αναφέρεται σε ένα ελάχιστο στρεμμάτων. 
Θα μπορούσαν, παραδείγματος χάριν, ένας αριθμός αγροτών ή κτηνοτρόφων να ενώσουν τα χωράφια τους, δημιουργώντας πέντε χιλιάδες στρέμματα –τυχαίο το νούμερο- να καλλιεργούν από κοινού αυτά τα πέντε χιλιάδες στρέμματα είτε υπό τη μορφή ανώνυμης εταιρείας είτε υπό τη μορφή ομάδας παραγωγών είτε με οποιαδήποτε άλλη συλλογική μορφή. Και αφού το παράγουν από κοινού, να το τυποποιούν από κοινού, να το μεταποιούν από κοινού και να το εμπορεύονται από κοινού ως συλλογικότητα που θα ξεκινήσουν. Και αυτή η συλλογική μορφή να επιδοτείται μέσα από έναν αναπτυξιακό νόμο. Θα μπορούσαμε να βρούμε πολλά παραδείγματα τέτοιων δυνατοτήτων.
Κυρίες και κύριοι συνάδελφοι, το νομοσχέδιο που συζητούμε σήμερα πραγματικά προσπαθεί -και το καταφέρνει σε μεγάλο βαθμό- να δημιουργήσει ευνοϊκές συνθήκες για την ενίσχυση της κτηνοτροφίας στη χώρα μας και ταυτόχρονα να διευκολύνει τους κτηνοτρόφους επιλύοντας πάρα πολλά από τα σημαντικά προβλήματα που κατά καιρούς έχουμε όλοι μας καταγράψει.
Επιτρέψτε μου, όμως, να αναφερθώ κυρίως στις τρεις τροπολογίες που κατέθεσα, θεωρώντας ότι θα μπορούσαν επιπλέον να λύσουν και κάποια περαιτέρω θέματα, παρ’ ότι αυτό το νομοσχέδιο και σε αυτά που αναφέρω δίνει σημαντικές λύσεις.
Η πρώτη τροπολογία, που κατέθεσα, αφορά τη δυνατότητα κτηνοτροφικών εγκαταστάσεων σε οικισμούς. Θα κάνω μία παρένθεση. Οι οικισμοί στην Ελλάδα χωρίζονται σε δύο κατηγορίες. Είναι οι οικισμοί οι οποίοι έχουν οριοθετηθεί, άρα υπάρχει ένα περίγραμμα που καθορίζει τα όρια αυτών των οικισμών. Συνεπώς, με βάση το νομοσχέδιο υπάρχουν ελάχιστες αποστάσεις απ’ αυτό το περίγραμμα, όπου μετά από αυτές τις αποστάσεις μπορούν να γίνουν οι κτηνοτροφικές εγκαταστάσεις. Υπάρχουν και οι «στάσιμοι οικισμοί», όπως τους αναφέρει η νομοθεσία, οι οποίοι δεν έχουν οριοθετηθεί και με αποφάσεις των κατά τόπους νομαρχιών στο παρελθόν έχουν οριοθετηθεί με μια ακτίνα οκτακοσίων μέτρων. Και αυτό αφορά όλους τους στάσιμους οικισμούς πανελλαδικά.
Άρα, εδώ έχουμε μία ανισότητα. Δηλαδή, στους μεν οικισμούς που έχουν οριοθετηθεί με πρωτοβουλία τους, αυτό το περίγραμμα μπορεί να είναι λιγότερο -και τις περισσότερες φορές είναι λιγότερο- από οκτακόσια μέτρα. Στους στάσιμους οικισμούς που κατά τεκμήριο είναι οικισμοί των είκοσι, των τριάντα, των πενήντα σπιτιών -δηλαδή, μικροί οικισμοί- η απόσταση, δηλαδή η ακτίνα του ορίου είναι οκτακόσια μέτρα.
Βέβαια, στο άρθρο 5, κύριε Υπουργέ, του νομοσχεδίου υπάρχει μία αναφορά που διευκολύνει και αυτούς, λέγοντας ότι κατ’ εξαίρεση των ανωτέρω, στην περίπτωση υφιστάμενων όμως εγκαταστάσεων η μέτρηση των ελάχιστων αποστάσεων γίνεται από τη πλησιέστερη κατοικία αυτής της εγκατάστασης.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή) 
Ολοκληρώνω, κύριε Πρόεδρε.
Δύο παρατηρήσεις θα κάνω σε αυτό. Πρώτον, για να διευκολύνουμε τους στάσιμους οικισμούς, θα πρέπει να μην μιλούμε μόνο για τους υφιστάμενους αλλά να αναφερόμαστε και στους νέους οικισμούς. Είναι κρίμα, δηλαδή, σε αυτούς τους μικρότερους οικισμούς η απόσταση να είναι μεγαλύτερη, δηλαδή πάνω από οκτακόσια μέτρα.
Δεύτερον, όταν μιλάμε για την πλησιέστερη κατοικία, θα πρότεινα αντί για τον όρο «πλησιέστερη κατοικία» να αναφερθεί ο όρος «συνεκτικό τμήμα». Το «συνεκτικό τμήμα» ως πολεοδομικός όρος περιλαμβάνει το σύνολο των σπιτιών με την έννοια των νόμιμων κατοικιών, όχι των παράνομων. Είναι αυτονόητο ότι μιλάμε για τις νόμιμες κατοικίες. Όχι αν κάνει ένας ένα παράνομο πεντακόσια μέτρα πιο πέρα, να πεις ότι δίπλα απ’ αυτό το παράνομο δεν μπορεί να γίνει. Άρα, εάν αντί του όρου «πλησιέστερη κατοικία» βάλουμε τον όρο «συνεκτικό τμήμα» του οικισμού, νομίζω ότι μπορούμε να καλύψουμε καλύτερα αυτή τη διάταξη. 
Θα σας παρακαλούσα ιδιαίτερα να το δείτε. Και αν δεν προλαβαίνουμε σε αυτό το νομοσχέδιο, ενδεχομένως στο επόμενο. Δηλαδή, πέραν των υφιστάμενων σε αυτούς τους στάσιμους –ξαναλέω- οικισμούς να αναφέρονται και οι νέες εγκαταστάσεις που μπορεί να γίνουν.
Η κτηνοτροφία στην Ελλάδα στην ουσία στηρίζεται από την ύπαιθρο και από τους μικρούς οικισμούς που υπάρχουν στην ύπαιθρο –πραγματικά από τους μικρούς- και θα πρέπει να τους βοηθήσουμε.
Να κάνω μια άλλη παρατήρηση σε αυτό το τμήμα της πρώτης τροπολογίας που κατέθεσα. Εάν ένας οικισμός απέχει από τον άλλο οικισμό –στάσιμοι οικισμοί και οι δύο- χίλια εξακόσια μέτρα, τότε δεν μπορεί να γίνει τίποτα στα ενδιάμεσα. Είναι οκτακόσια μέτρα το όριο του ενός, οκτακόσια μέτρα το όριο του άλλου, άρα δεν μπορεί να γίνει τίποτα ανάμεσα από αυτά τα δύο χωριά, από αυτούς τους δύο οικισμούς.
Με την πρόταση που κάνω, εκτός από τα υφιστάμενα να μπουν και οι νέοι, λύνεται και αυτό το πρόβλημα.
Η δεύτερη τροπολογία την οποία κατέθεσα, αφορά την εξαίρεση από την κατεδάφιση.
Κύριοι Υπουργοί, με βάση μια Κοινή Υπουργική Απόφαση του Υπουργείου σας και του ΥΠΕΧΩΔΕ του 2006, προβλέπεται τα αυθαίρετα κτίσματα ή οι κτιριακές εγκαταστάσεις κτηνοπτηνοτροφικών μονάδων που είχαν ανεγερθεί προ της 20-3-2003 να δύναται να υπαχθούν στη διαδικασία εξαίρεσης από την κατεδάφιση.
Στο Νομό Ηλείας, δυστυχώς -ενδεχομένως και σε άλλους νομούς- μετά τις καταστροφικές πυρκαγιές του 2007, τέτοια κτίσματα που, με αφορμή αυτό το διάταγμα, αυτό το νόμο, αυτή την ΚΥΑ, μπορούσαν να εξαιρεθούν από την κατεδάφιση, μετά τις πυρκαγιές κάηκαν. Άρα, αφού κάηκαν, θα εξαιρεθεί από την κατεδάφιση τι; Αυτά, όμως, που κάηκαν οι κτηνοτρόφοι προσπάθησαν να τα αντικαταστήσουν, φτιάχνοντας κάποια άλλα πιο δίπλα, γιατί ήταν η ανάγκη της στιγμής. Τα κοπάδια γεννούσαν τον καιρό, έπρεπε να στεγαστούν. Έγιναν στάβλοι. Όμως, αυτοί πια δεν μπορούν να υπαχθούν σε αυτή τη διάταξη, αφού πλέον κάηκαν. Είναι κρίμα. Πρέπει να δώσουμε μια λύση και σε αυτούς.
Η πρόταση, λοιπόν, που κάνω με αυτήν την τροπολογία είναι να δίνεται η δυνατότητα σε αυτές τις κτηνοτροφικές μονάδες που προϋπήρχαν του 2003 και αποδεδειγμένα καταστράφηκαν από τις πυρκαγιές του Αυγούστου του 2007, ασχέτως αν αντικαταστάθηκαν ή όχι στην ίδια θέση, να εξαιρεθούν από την κατεδάφιση.
Η τρίτη τροπολογία και ολοκληρώνω είναι η εξής: Όσες εγκαταστάσεις ήσαν ή είναι παράνομες, με βάση το ν. 4014/2011, μπορούν να υπαχθούν στη διαδικασία νομιμοποίησης αυθαιρέτων κτισμάτων. Μάλιστα, ο νόμος αυτός, ο 4014, περιλαμβάνει τις αγροτικές αποθήκες, τα ποιμνιοστάσια, τους στάβλους, όλες τις αγροτικές εγκαταστάσεις στην περίπτωση μεταποίησης πρωτογενούς τομέα. Δηλαδή, στον τίτλο «μεταποίηση πρωτογενή τομέα», όπου είναι οι βιοτεχνίες και οι βιομηχανίες του αγροτικού τομέα, εκεί εντάσσονται και οι στάβλοι, τα ποιμνιοστάσια και όλες οι κτηνοτροφικές εγκαταστάσεις και υπολογίζεται το πρόστιμο με βάση ένα συντελεστή. Στη συγκεκριμένη περίπτωση είναι 0,4.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Η πρόταση, λοιπόν, είναι -για τους γνωστούς λόγους, τους οποίους να μην αναφέρω, με τους οποίους συμφωνείτε και εσείς και όχι λόγω της κρίσης αλλά και λόγω της τήρησης του χώρου του κτηνοτροφικού τομέα- ότι θα πρέπει τα αγροτικά κτίσματα, δηλαδή, όσα κτίσματα χρησιμοποιούνται για γεωργικές ή κτηνοτροφικές δραστηριότητες -και μιλώ για τη νομιμοποίηση των αυθαιρέτων, μιλώ για το κτίσμα, όχι για την άδεια λειτουργίας της εγκατάστασης- να μην εντάσσονται στο γενικό τίτλο που αφορά τα κτίσματα μεταποίησης πρωτογενούς τομέα όπως είναι η βιοτεχνία και η βιομηχανία αλλά να υπάρξει ένα ξεχωριστό τμήμα που να αφορά μόνο τις κτηνοτροφικές και γεωργικές εγκαταστάσεις.</Speech>
ΠΡΟΕΔΡΕΥΩΝ (<ChairmanSpeech><Parlmember>Ευάγγελος Αργύρης</Parlmember>): Με αυτό ολοκληρώστε.</ChairmanSpeech>
<Speech><Parlmember>ΠΑΝΑΓΙΩΤΗΣ ΔΗΜΗΤΡΟΥΛΟΠΟΥΛΟΣ</Parlmember>: Ολοκληρώνω, κύριε Πρόεδρε. Το τελευταίο σημείο είναι.
Και ο συντελεστής με βάση τον οποίο βγαίνει το πρόστιμο, να μην είναι 0,4, όπως είναι στις βιομηχανίες και στις βιοτεχνίες. Σαφώς να γίνει μικρότερο, να γίνει 0,1, αλλά σίγουρα μικρότερο από 0,4.</Speech>
ΠΡΟΕΔΡΕΥΩΝ (<ChairmanSpeech><Parlmember>Ευάγγελος Αργύρης</Parlmember>): Κλείστε, σας παρακαλώ, κύριε συνάδελφε.</ChairmanSpeech>
<Speech><Parlmember>ΠΑΝΑΓΙΩΤΗΣ ΔΗΜΗΤΡΟΥΛΟΠΟΥΛΟΣ</Parlmember>: Βέβαια, αυτή η τρίτη τροπολογία, κύριοι Υπουργοί, δεν αφορά κυρίως το δικό σας Υπουργείο αλλά αφορά το Υπουργείο Χωροταξίας. Όμως, θα σας παρακαλούσα ιδιαίτερα και με τη δουλειά που έχετε κάνει σε αυτό το Υπουργείο να βοηθήσετε, ώστε το αρμόδιο Υπουργείο να δεχθεί αυτήν την τροποποίηση.
Σας ευχαριστώ πάρα πολύ.
Κύριε Πρόεδρε, ευχαριστώ και για την ανοχή σας.
(Χειροκροτήματα από την πτέρυγα του ΠΑΣΟΚ)</Speech>
ΠΡΟΕΔΡΕΥΩΝ (<ChairmanSpeech><Parlmember>Ευάγγελος Αργύρης</Parlmember>): Το λόγο έχει ο Υπουργός Αγροτικής Ανάπτυξης και Τροφίμων κ. Κώστας Σκανδαλίδης.
Πόσο χρόνο θα χρειαστείτε, κύριε Υπουργέ;</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΣΚΑΝΔΑΛΙΔΗΣ</Parlmember> (Υπουργός Αγροτικής Ανάπτυξης και Τροφίμων): Λίγο, πολύ λίγο, κύριε Πρόεδρε.</Speech>
ΠΡΟΕΔΡΕΥΩΝ (<ChairmanSpeech><Parlmember>Ευάγγελος Αργύρης</Parlmember>): Ορίστε, έχετε το λόγο.</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΣΚΑΝΔΑΛΙΔΗΣ</Parlmember> (Υπουργός Αγροτικής Ανάπτυξης και Τροφίμων): Κατ’ αρχάς, θέλω να ευχαριστήσω τη Βουλή, τους συναδέλφους και όλα τα κόμματα, που σε όλη αυτήν τη διαδικασία ακολούθησαν μια γόνιμη και δημιουργική πρακτική, η οποία πιστεύω ότι έχει καλυτερέψει εξαιρετικά το νομοσχέδιο. Επίσης θέλω να ευχαριστήσω και τους συνεργάτες μου και τους Υφυπουργούς που δούλεψαν πάνω στην υπόθεση αυτή, πάρα πολύ καιρό, γιατί πιστεύω ότι αυτή είναι μια πραγματική τομή, σημαντική για την πορεία του κλάδου και για αυτούς που έχουν παραμείνει και για αυτούς που έχουν φύγει.
Κατ’ αρχάς, θέλω να κάνω δύο παρατηρήσεις επί των τροπολογιών.
Θέλω να σας πω, αγαπητοί συνάδελφοι, ότι ό,τι έχει προστεθεί από τις παρατηρήσεις των Βουλευτών και ήδη έχει αναγνώσει προηγουμένως ο κύριος Υφυπουργός, αλλά και αυτά που στη δευτερολογία του θα πει -γιατί έχουμε Υπουργικό Συμβούλιο, στο οποίο πρέπει να ξαναπάω και λόγω του οποίου δεν παρακολούθησα τους τελευταίους ομιλητές- οι αλλαγές αυτές είναι αποδεκτές.
Σε ό,τι αφορά τις τροπολογίες, έχω ήδη αποδεχθεί την εμπρόθεσμη τροπολογία, την υπ’ αριθμόν 752 των συναδέλφων κ.κ. Κώστα Καρτάλη, Αθανασίας Μερεντίτη και Σοφίας Γιαννακά και έχω αποδεχθεί προφανώς, αφού συνεισηγήθηκα μετά του Αντιπροέδρου της Κυβερνήσεως και Υπουργού Οικονομικών την εκπρόθεσμη τροπολογία υπ’ αριθμόν 801, που ήρθε, παρουσίασε και υποστήριξε ο Αντιπρόεδρος της Κυβέρνησης και Υπουργός Οικονομικών.
Δυο λόγια μόνο θέλω να πω. Κατ’ αρχάς, πρέπει να ξεκαθαρίσουμε ότι στην εθνική στρατηγική για την αγροτική ανάπτυξη, για την ελληνική γεωργία 2020, η κτηνοτροφία έγινε προμετωπίδα. Είναι η βασική αιχμή, είναι η πρωτεύουσα συνιστώσα όχι μόνο γιατί έχουμε ένα συγκριτικό πλεονέκτημα που αφορά τα προϊόντα μας αλλά και γιατί αποτελεί το βασικό στοιχείο της μεσογειακής και ελληνικής διατροφής. Γιατί αποτελεί ενδεικτικό προϊόν του περιβάλλοντος, του εδάφους και των συστατικών της ελληνικής βιοποικιλότητας, γιατί αποτελεί μία εξαιρετική, αν θέλετε, διατροφή η οποία δίνει τη δυνατότητα στην Ελλάδα να την προβάλλει και σε μεσογειακό και σε ευρωπαϊκό, αλλά και σε ευρύτερο διεθνές πλαίσιο ως βασικό στοιχείο της ίδιας της παραγωγικής της συγκρότησης και ανάπτυξης.
Πιστεύω ότι πάνω σε αυτό το συγκριτικό πλεονέκτημα, πρέπει να δημιουργηθούν οι σύγχρονες ποιοτικές και πρότυπες επιχειρήσεις και πρέπει να συναντηθούν δύο διαφορετικά πράγματα που μεταξύ τους φαινομενικά είναι αντίθετα, στην ουσία όμως είναι αλληλοσυμπληρούμενα και μάλιστα, το ένα θα τροφοδοτήσει το άλλο, το ένα με την πείρα του και το άλλο με την καινοτομία, τη γνώση του, την καινούργια του δυναμική.
Εδώ συναντώνται, από τη μία, το ρεύμα επιστροφής στην ύπαιθρο -που είναι υπαρκτό, που είναι μετρήσιμο, που είναι σαφές, που θέλει την παραγωγική ανασυγκρότηση της χώρας, που έχει τη γνώση και τη δυνατότητα από όλα όσα ξέρουμε, γνωρίζουμε, αντιλαμβανόμαστε και ιχνηλατούμε αυτήν την εποχή- και από την άλλη, το υπάρχον δυναμικό της ζωικής μας παραγωγής. Ένα δυναμικό που κουβαλάει αιώνων σοφία και πείρα και αιώνων, αν θέλετε, πρακτικές που δίνουν αυτήν την ποιότητα και την αξία στον προϊόν. Προφανώς, αυτή η σύνθεση, αυτή η συνάντηση θα ήταν αυτό που θα μπορούσε να αποτελέσει την υποδομή, τη βάση πάνω στην οποία πρόκειται να αναπτυχθεί η καινούργια δυναμική της ελληνικής γεωργίας.
Αυτά θα ήταν πάρα πολύ ωραία, αν οι υποδομές, οι διαδικασίες, η πραγματικότητα, οι δομές και οι λειτουργίες της σημερινής μας κοινωνίας, της δομής του κράτους μας, θα μπορούσαν να στηρίξουν εκ των πραγμάτων και από την αρχή αυτήν την προσπάθεια. Είναι πολύ δύσκολο. Πρέπει παράλληλα να αλλάξουμε τις υποδομές και τις δομές, ούτως ώστε να μπορεί να υπάρξει αυτή η σύνθεση που θα δώσει αυτήν την καινούργια διάσταση και την καινούργια προοπτική.
Παράλληλα, λοιπόν, με αυτήν τη δυνατότητα έχουμε πολύ σημαντικά προβλήματα. Ένα τεράστιο πρόβλημα είναι το χωροταξικό. Ένα τεράστιο πρόβλημα είναι τα βοσκοτόπια και η οριοθέτησή τους. Ένα τεράστιο πρόβλημα, που παραμένει άλυτο, είναι οι ζωοτροφές και το κόστος παραγωγής, οι εγχώριες ζωοτροφές και η δυνατότητά τους να ενισχύσουν τον κλάδο.
Επίσης, ένα τεράστιο πρόβλημα είναι τα σφαγεία, τα τυροκομεία, οι σύγχρονες εγκαταστάσεις, που συνήθως είναι ξεπερασμένες, είναι παραδοσιακές και που, ενώ συντηρούν την παραδοσιακή γεύση, δεν ενισχύουν την παραγωγή. Ένα τεράστιο πρόβλημα, είναι τα ανεπιτήρητα ζώα και όλα τα άλλα θέματα που έχουν σχέση με τη ζωή στην ύπαιθρο.
Πιστεύω ότι για να λυθούν αυτά τα προβλήματα, θα πρέπει να υπάρξουν μερικές συγκεκριμένες τομές, διαδικασίες, αποφάσεις, μετασχηματισμοί, που θα δώσουν απάντηση στην καλύτερη δυνατότητα που έχει για την ανάπτυξη η ελληνική κτηνοτροφία. 
Οι πόροι και η ορθολογική τους χρήση είναι απαραίτητοι σε μια περίοδο οικονομικής κρίσης. Η αγορά και οι τιμές είναι απαραίτητο να αντιμετωπιστούν παράλληλα με το κόστος παραγωγής. Το κόστος παραγωγής σε σχέση με τις δυνατότητες που έχει η ίδια η χώρα να το αντιμετωπίσει είναι, επίσης, ένα τεράστιο θέμα. 
Πιστεύω, λοιπόν, ότι αυτή η σημερινή νομοθετική παρέμβαση κάνει μια αρχή, δεν λύνει τα προβλήματα. Ιδιαίτερα το χωροταξικό και ιδιαίτερα η δυνατότητα που έχει η παραδοσιακή μας κτηνοτροφία να μπορέσει να σταθεί στα πόδια της και να χρηματοδοτηθεί ουσιαστικά, αποτελεί ένα εφαλτήριο, ένα τεράστιο βήμα προς τα εμπρός. 
Όλοι γνωρίζουμε την έλλειψη ουσιαστικά αδειοδότησης στις κτηνοτροφικές μονάδες με σοβαρές αρνητικές επιδράσεις στην απορρόφηση πόρων από εθνικά και ευρωπαϊκά προγράμματα. Ουσιαστικά είναι απαγόρευση. Όλοι γνωρίζουμε την πολυπλοκότητα της νομοθεσίας που επιβάλλει στους κτηνοτρόφους πλήθος ενεργειών με τα αναπόφευκτα πρόστιμα, τις συχνές ποινές ή κυρώσεις που αποτελούν ανασταλτικό παράγοντα για την ενασχόληση με το επάγγελμα. Όλοι γνωρίζουμε την αδυναμία χρηματοδότησης της μεγέθυνσης των κτηνοτροφικών μονάδων και του ζωικού κεφαλαίου από κοινοτικούς πόρους. 
Αυτά τα προβλήματα προσπαθεί να τα αντιμετωπίσει αυτό το νομοσχέδιο, αυτός ο νόμος, μειώνοντας τις επιπτώσεις, αντιμετωπίζοντας κατ’ αρχάς δυο αιτίες: Με την ορθολογική κατάταξη των κτηνοτροφικών εγκαταστάσεων σε πρόχειρα καταλύματα ζώων και κανονικές σταβλικές εγκαταστάσεις σε τρεις κατηγορίες. 
Η κτηνοτροφία στη χώρα μας, είναι κυρίως εκτατική με πρόχειρα καταλύματα, στα οποία, επιτέλους, ξεμπλοκάρουμε τη δυνατότητα να μπορούν να πάρουν αμέσως άδεια για να λειτουργήσουν και να μπουν στα προγράμματα. Αυτά τα καταλύματα είναι ουσιαστικά η πηγή της παραδοσιακής ποιότητας των προϊόντων μας και ιδίως της φέτας και των γαλακτοκομικών προϊόντων.
Επίσης, με την παροχή της διετούς περιόδου προσαρμογής των κτηνοτρόφων στις απλοποιημένες προϋποθέσεις, σχετικά με την έγκριση περιβαλλοντικών όρων και την πενταετία για την έκδοση άδειας εγκατάστασης και την οικοδομική άδεια εξαίρεσης από την κατεδάφιση, θεωρούμε ότι κάνουμε  μια γενναία ρύθμιση, όπου όλοι μπορούν να προσαρμοστούν σ’ αυτήν και για το διάστημα αυτό να απαλλάσσονται από τις διοικητικές και οικονομικές κυρώσεις που τους έχουν επιβληθεί. 
Ταυτόχρονα, έχουμε μια σειρά από άλλες προσπάθειες, όπως είναι η δημιουργία υπηρεσίας one stop shop στην περιφέρεια, η δημιουργία του ηλεκτρονικού μητρώου, η δημιουργία ευνοϊκών συνθηκών για την ενίσχυση της ελληνικής κτηνοτροφίας, ώστε να αναπτυχθεί και να συμβάλλει αφ’ ενός μεν στην πρωτογενή παραγωγή της χώρας με τη θέσπιση κινήτρων για την ανάπτυξη και τον εκσυγχρονισμό των κτηνοτροφικών εγκαταστάσεων, αφ’ ετέρου δε, να συνδεθεί με τη μεταποίηση των προϊόντων της ζωικής παραγωγής και κυρίως των αποβλήτων. 
Έχουμε αποφάσεις για επενδύσεις στον αντίστοιχο τομέα. Διαχωρίζουμε για πρώτη φορά τις επενδύσεις στον κτηνοτροφικό από το γεωργικό τομέα, προκειμένου να πάψει να υπάρχει η άνιση κατανομή ουσιαστικά των πόρων ανάμεσα στους δυο αυτούς μεγάλους τομείς, που είναι αντίστροφη σε μας απ’ ό,τι είναι σε ευρωπαϊκό επίπεδο στις αναπτυγμένες αγροτικές οικονομίες. 
Βέβαια, θέλουμε να εντάξουμε σ’ αυτήν την προσπάθεια και όλους τους πόρους και τις δυνατότητες που θα μας δοθούν στο πλαίσιο του νέου προγράμματος της νέας επταετίας από το 2014 μέχρι το 2020, ούτως ώστε, πατώντας πάνω στις καινούργιες υποδομές και στις δυνατότητες που μας δίνουν παρόμοιες παρεμβάσεις -επαναλαμβάνω, δεν είναι πανάκεια αλλά είναι πολύ σημαντικές- να μπορέσουμε να οδηγηθούμε σε αυτήν την καινούργια εξέλιξη. 
Πιστεύω ότι σ’ αυτήν την κατεύθυνση πρέπει η μάχη να είναι συνεχής, να είναι ανεξάρτητη από τη μορφή που θα έχει η οποιαδήποτε κυβέρνηση της χώρας. Γι’ αυτό συμφωνώ απόλυτα με το ότι θα πρέπει στο πλαίσιο αυτής της εθνικής στρατηγικής εν όψει της νέας Κοινής Αγροτικής Πολιτικής να προσδιορισθούν με τέτοιον τρόπο, ώστε να αποτελέσουν μια συνεχή, διαρκή πολιτική αγροτικής ανάπτυξης ανεξάρτητα –επαναλαμβάνω- από τις κυβερνήσεις, γιατί είναι μια εθνική υπόθεση, μια εθνική στρατηγική αυτός ο σκοπός, τον οποίον υπηρετούμε. 
Εγώ πιστεύω στην ψήφιση και της πολιτικής γης και της μεταρρύθμισης που γίνεται για την υποστήριξη του αγρότη και σε ό,τι νόμους έχουν ψηφισθεί μέχρι τώρα. 
Χθες είχαμε μια πολύ σημαντική συνάντηση με την Πανελλήνια Ένωση των Κτηνοτρόφων, όπου έθεσαν θέματα σοβαρά και είδαν ότι το Υπουργείο και γενικότερα η πολιτεία τους αντιμετωπίζει με έναν τρόπο θετικό και δημιουργικό. Προσπαθεί να στέκεται δίπλα τους να αντιμετωπίσει τα προβλήματά τους. 
Προφανώς, υπάρχουν τεράστια προβλήματα άλυτα, οικονομικά, προβλήματα που έχουν σχέση με το κόστος παραγωγής, το πετρέλαιο και τα υπόλοιπα, προβλήματα που τίθενται καθημερινά στο πλαίσιο των εξελίξεων σε σχέση με τα προγράμματα που σήμερα αποφασίζονται και που έχουν σχέση με το από πού θα εξοικονομούνται οι πόροι. 
Εμείς μείναμε σταθεροί στο να μην υπάρξει νέα φορολόγηση των αγροτών. Μείναμε σταθεροί στο να υποστηρίξουμε να μη γυρίσει η επιστροφή του ΦΠΑ από το 11% στο 7% και επιχειρήθηκε να γυρίσει με τεράστια πίεση σ’ αυτήν τη διαδικασία που αφορά την εξισωτική αποζημίωση. Τη συντηρήσαμε, ενώ ήθελαν να την καταργήσουν επί της ουσίας για να εξοικονομηθούν τα 140 φετινά εκατομμύρια. Καταφέραμε και κρατήσαμε τα 100 εκατομμύρια. Σε συνεργασία με τους κτηνοτρόφους, πρόκειται να κάνουμε μια ανακατανομή με προτεραιότητα τους πραγματικούς ορεινούς κτηνοτρόφους που έχουν ανάγκη αυτήν την εξισωτική αποζημίωση, προκειμένου να μη μειωθεί το εισόδημά τους απ’ αυτήν σε σχέση με τα περσινά δεδομένα. 
Θέλω να σας πω ότι αυτή η προσπάθεια που γίνεται κάθε μέρα, κάθε στιγμή με μεγάλη μάχη, είναι μια προσπάθεια που αποδίδει σε ένα βαθμό καρπούς. Δεν λύνει –επαναλαμβάνω- τα μεγάλα προβλήματα γιατί η οικονομική κρίση είναι τραγική και τεράστια. 
Ωστόσο, νομίζω ότι με τη δική σας βοήθεια, με τη βοήθεια και των Βουλευτών και των κομμάτων και γενικότερα και των ίδιων των φορέων των κτηνοτρόφων, κρατάμε μια γραμμή προς τα εμπρός, προοδευτική γραμμή και αυτήν τη γραμμή οφείλουμε να τη συνεχίσουμε και να τη διατηρήσουμε. 
Εγώ θέλω για μια ακόμα φορά να ευχαριστήσω τη Βουλή για τη γόνιμη συμμετοχή της σ’ αυτήν τη συζήτηση και σ’ αυτήν την τελική έκβαση αυτού του νομοσχεδίου. Πιστεύω ότι η εφαρμογή του θα δώσει μια βαθιά «ανάσα» σε ανθρώπους που χειμάζονται επί πάρα πολλά χρόνια και έχουν για πολλές δεκαετίες άλυτα παρόμοια προβλήματα. 
(Χειροκροτήματα)</Speech>
ΠΡΟΕΔΡΕΥΩΝ (<ChairmanSpeech><Parlmember>Ευάγγελος Αργύρης</Parlmember>): Κύριε Υπουργέ, όχι σαν Πρόεδρος, αλλά σαν παραγωγός οκτακοσίων τόνων κρέατος το χρόνο, μπορώ να πω κάτι και να σας ρωτήσω κάτι;</ChairmanSpeech> 
<Speech><Parlmember>ΚΩΝΣΤΑΝΤΙΝΟΣ ΣΚΑΝΔΑΛΙΔΗΣ</Parlmember> (Υπουργός Αγροτικής Ανάπτυξης και Τροφίμων): Ναι, κύριε Πρόεδρε.</Speech>
ΠΡΟΕΔΡΕΥΩΝ (<ChairmanSpeech><Parlmember>Ευάγγελος Αργύρης</Parlmember>): Θα πρέπει, λοιπόν, να πω από εδώ ότι πρέπει να προσθέσετε στο συντελεστή για την παραγωγή ότι υπάρχει τεράστιο πρόβλημα από τον ασφυκτικό κλοιό που έχουν οι τράπεζες προς την χρηματοδότηση του αγροτικού τομέα και ιδιαίτερα του κτηνοτροφικού. Είναι τεράστιο πρόβλημα. 
Δεύτερον, παρακολουθείστε από κοντά να μη χαθεί η «ΔΩΔΩΝΗ», γιατί άμα χαθεί η «ΔΩΔΩΝΗ», θα χαθεί η ελληνική κτηνοτροφία. 
Είναι δυο πράγματα που πρέπει να τα λάβετε σοβαρά υπ’ όψιν σας σ’ αυτούς τους δύσκολους καιρούς και να μην υποκύψουμε στις μεθοδεύσεις και στην τακτική που ακολουθεί η Αγροτική Τράπεζα, που θα πουλήσει ένα περιουσιακό στοιχείο καθαρά για εισπρακτικούς λόγους. 
Είναι καθαρά αναπτυξιακή η επιχείρηση. Είναι επιχείρηση, που μπορεί να στηρίξει το σύνολο της ελληνικής κτηνοτροφίας για να μπορέσει να υποκαταστήσει αυτό το μεγάλο έλλειμμα που έχουμε στο ισοζύγιο στα κτηνοτροφικά προϊόντα. 
Πρέπει να το λάβετε σοβαρά υπ’ όψιν σας και πρέπει να δεσμεύσετε την Αγροτική Τράπεζα ότι θα ακολουθήσει αυτό τουλάχιστον που θέλουν, όχι οι Ηπειρώτες, αλλά όλοι οι Έλληνες κτηνοτρόφοι.</ChairmanSpeech> 
<Speech><Parlmember>ΚΩΝΣΤΑΝΤΙΝΟΣ ΣΚΑΝΔΑΛΙΔΗΣ</Parlmember> (Υπουργός Αγροτικής Ανάπτυξης και Τροφίμων): Θα μπορούσα να έχω το λόγο, κύριε Πρόεδρε;</Speech>
ΠΡΟΕΔΡΕΥΩΝ (<ChairmanSpeech><Parlmember>Ευάγγελος Αργύρης</Parlmember>): Ναι, κύριε Υπουργέ.</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΣΚΑΝΔΑΛΙΔΗΣ</Parlmember> (Υπουργός Αγροτικής Ανάπτυξης και Τροφίμων): Σε ό,τι αφορά το πρώτο θέμα, γνωρίζετε πάρα πολύ καλά ότι από την πρώτη στιγμή, παρ’ ότι το 2011 ήταν η τελευταία χρονιά ουσιαστικά που θα μπορούσε να δώσει το ελληνικό δημόσιο εγγυήσεις για να υπάρξει δανειοδότηση των παραγωγών, καταβάλαμε μια τεράστια προσπάθεια και σε όλα τα κρίσιμα ελληνικά προϊόντα και ξεκινώντας από τα κτηνοτροφικά, δηλαδή απ’ όλους τους κλάδους της κτηνοτροφίας, επιχειρήσαμε και καταφέραμε να εγκρίνουμε μέσα από το Υπουργείο Οικονομικών, έστω και για μια στερνή ας πούμε φορά, εγγυήσεις του ελληνικού δημοσίου.
Δυστυχώς, οι τράπεζες δεν ανταποκρίθηκαν μέσα από αυτήν τη σημερινή κρίση τους.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ευάγγελος Αργύρης</Parlmember>): Όχι μόνο δεν ανταποκρίθηκαν, αλλά και όπου ανταποκρίθηκαν είπαν 15% επιτόκιο.</ChairmanSpeech> 
<Speech><Parlmember>ΚΩΝΣΤΑΝΤΙΝΟΣ ΣΚΑΝΔΑΛΙΔΗΣ</Parlmember> (Υπουργός Αγροτικής Ανάπτυξης και Τροφίμων): Μέσα σε αυτήν την αδυναμία τους και την αδυναμία ρευστότητας μέσα στα συγκεκριμένα οικονομικά πλαίσια –επαναλαμβάνω- το Υπουργείο κατέβαλε μια σημαντική προσπάθεια. 
Επειδή ένας συνάδελφος είπε για τη «ΔΩΔΩΝΗ», θέλω να πω ότι από την πρώτη στιγμή σταθήκαμε δίπλα. Και εγώ επέμενα και επιμένω να διασφαλιστεί η «ΔΩΔΩΝΗ» στην πορεία της, να διασφαλιστεί ο συλλογικός και συνεταιριστικός της χαρακτήρας και η λειτουργία αυτής της εταιρείας σε ό,τι αφορά την ανάπτυξη της Ηπείρου και ευρύτερα της κτηνοτροφίας στη χώρα μας. Είναι μία πραγματική ναυαρχίδα για εμάς. 
Θέλω να σημειώσω απλώς ότι η Αγροτική Τράπεζα -γιατί ήμουν πάντα προσεκτικός σε αυτά που έλεγα- υπάγεται στη διαδικασία του μνημονίου, στη διαδικασία της εξυγίανσης, στη διαδικασία του Υπουργείου Οικονομικών, όπως συνδυάζεται όλο το χρηματοπιστωτικό σύστημα. Η προσπάθεια εξυγίανσής της συνδέεται και με τη δυνατότητά της να δώσει θετικές απαντήσεις σε αυτό που όλοι αγωνιζόμαστε να κάνουμε. 
Εγώ ως Υπουργός Γεωργίας θα καταβάλλω μία ύστατη προσπάθεια σε ό,τι αφορά τη «ΔΩΔΩΝΗ», για να μπορέσει να υπάρξει μία θετική εξέλιξη, διαφορετική από αυτή που ίσως προμηνύεται από τις αποφάσεις που παίρνει η Αγροτική Τράπεζα. 
(Χειροκροτήματα από την πτέρυγα του ΠΑΣΟΚ)</Speech>
 ΠΡΟΕΔΡΕΥΩΝ (<ChairmanSpeech><Parlmember>Ευάγγελος Αργύρης</Parlmember>): Ο Κοινοβουλευτικός Εκπρόσωπος της Νέας Δημοκρατίας κ. Μάριος Σαλμάς έχει το λόγο.</ChairmanSpeech> 
<Speech><Parlmember>ΜΑΡΙΟΣ ΣΑΛΜΑΣ</Parlmember>: Ευχαριστώ, κύριε Πρόεδρε. 
Θα ήθελα να πω στον κύριο Υπουργό ότι, πράγματι, σήμερα γίνεται το πρώτο βήμα στο αυτονόητο μετά από το 2006, όπου σας θυμίζω ότι επί Νέας Δημοκρατίας είχε εξαιρεθεί από τις κατεδαφίσεις οποιαδήποτε εγκατάσταση σταβλική και κτηνοτρόφων. Σήμερα, όμως, γίνεται πρώτο βήμα στο αυτονόητο. Βεβαίως, πρέπει να το πιστωθούμε όλα τα κόμματα που στηρίζουμε αυτήν τη νομοθετική πρωτοβουλία, παρά το γεγονός ότι πριν ενάμιση χρόνο –σας θυμίζω- με επερώτηση που είχε συζητηθεί εδώ στη Βουλή η Νέα Δημοκρατία είχε θέσει ακριβώς αυτό το θέμα, για να προχωρήσουν αυτές οι διαδικασίες αδειοδότησης  και ο σχεδιασμός των κτηνοτροφικών εγκαταστάσεων. 
Είχα πει και χθες ότι πρέπει να ληφθεί άμεσα –γιατί ο πολιτικός χρόνος πλέον δεν έχει σχέση με τον πολιτικό χρόνο που είχαμε στο παρελθόν- πρόβλεψη για τη ρευματοδότηση των εγκαταστάσεων, για τις οδικές προσβάσεις αυτών των εγκαταστάσεων που είναι ακόμη σε εκκρεμότητα. 
Κατ’ αρχάς, πρέπει να πούμε το εξής. Σε σχέση με την αναφορά που κάνατε, κύριε Υπουργέ, για την επόμενη κυβέρνηση που θα συνεχίσει αυτήν την εθνική στρατηγική για την κτηνοτροφία, στο βαθμό που θα επαληθευθούν οι σημερινές δημοσκοπικές εκτιμήσεις και η Νέα Δημοκρατία έχει την ευθύνη διακυβέρνησης της χώρας μετά τις εκλογές, θέλω να σας πω ότι πρέπει να αισθάνεστε απόλυτη ασφάλεια και βεβαιότητα, γιατί βλέπετε την υπεύθυνη στάση με την οποία στήριξε η Νέα Δημοκρατία όλο αυτό το διάστημα ως Αξιωματική Αντιπολίτευση, αλλά και στη συνέχεια ως κόμμα που στήριξε την Κυβέρνηση. Βλέπετε τη στάση που κράτησε. Στήριξε περισσότερα από εβδομήντα σχέδια νόμου, μεταξύ των οποίων περιλαμβάνεται και το σημερινό νομοσχέδιο. 
Επομένως, ό,τι καλό έγινε -το κράτος έχει συνέχεια- θα συνεχιστεί και θα γίνει με μεγαλύτερη ένταση η προσπάθεια για να βελτιώσουμε αυτά που δεν βελτιώθηκαν όλα τα προηγούμενα χρόνια. 
Βεβαίως, όμως –για να λέμε τα πράγματα και με το όνομά τους- για να μπορέσει να αποδώσει μία προσπάθεια χρειάζεται κυβερνητική ομοψυχία και να μη βλέπουμε φαινόμενα σαν αυτά που ζούμε τις τελευταίες μέρες -σήμερα είχαμε και την αποκορύφωσή τους- να έρχεται ένας Υπουργός, που πριν λίγο καιρό υπηρετούσε την ανάπτυξη της χώρας -ίσως όχι τόσο επαρκώς, μιας και η χώρα βυθίζεται σε ύφεση 7% το 2011- και που θεωρούσε τον εαυτό του επιτυχημένο, για να γίνει και Αρχηγός του ΠΑΣΟΚ και να πηγαίνει να αναλάβει το Υπουργείο Προστασίας του Πολίτη από έναν προκάτοχο και να δηλώνει ότι «τα πράγματα δεν τα βρίσκω όπως τα άφησα εγώ. Είχα αφήσει δύο χιλιάδες στην Ομάδα «Δίας» και σήμερα βρίσκω αποδιοργανωμένη αυτήν την ομάδα», αφήνοντας αιχμές για το συνάδελφό του. 
Το πρόβλημα, όμως, δεν είναι σε αυτά που λέει ο κ. Χρυσοχοΐδης, είναι στους συνειρμούς που δημιουργούνται στους πολίτες από αυτά που λέει. Δηλαδή ο κόσμος σήμερα βασανίζεται, καλείται να κάνει θυσίες και έρχεται ένας Υπουργός και δηλώνει την ανεπάρκεια του προηγούμενου. Αυτό εξοργίζει τον πολίτη. Δημιουργεί έκπληξη το πώς ένας Υπουργός συνάδελφος και μάλιστα συνυποψήφιος πιθανόν στην αρχηγία ενός κόμματος αδειάζει τον προκάτοχό του, λέγοντας ότι δεν τα έκανε καλά. Αυτό κλονίζει, ξέρετε, την ανοχή των πολιτών σε αυτήν τη δύσκολη προσπάθεια που έχουμε να κάνουμε μπροστά μας. 
Επίσης, ήθελα να σας δώσω ένα σημείωμα της Ελληνικής Στατιστικής Αρχής, η οποία στις 17 Φεβρουαρίου ανακοίνωσε κάποιους πίνακες για τη γεωργία και την κτηνοτροφία, οι οποίοι αναφέρονται στο δείκτη τιμών εισροών και εκροών. Ο δείκτης εκροών είναι το πόσο εισπράττουν οι αγρότες και οι κτηνοτρόφοι από την πώληση των προϊόντων τους και ο δείκτης εισροών είναι τι δαπανούν για την αγορά εκείνων των προϊόντων και των απαραίτητων υλών αλλά και των υπηρεσιών, για να μπορέσουν να παράγουν τα προϊόντα τους. 
Τι φαίνεται, λοιπόν, από αυτούς τους δύο δείκτες; Φαίνεται ότι η μέση ετήσια μεταβολή του δείκτη τιμών εκροών στη γεωργία και στην κτηνοτροφία το 2011 σε σχέση με το 2010 είναι μείον 1,1%, δηλαδή αυτά που εισέπραξαν οι αγρότες και οι κτηνοτρόφοι από την πώληση των προϊόντων τους το 2011 ήταν κατά 1,1,% λιγότερο από το 2010, ενώ την ίδια στιγμή η μεταβολή του μέσου ετήσιου δείκτη τιμών εισροών στη γεωργία και την κτηνοτροφία ήταν συν 8,7%, δηλαδή κόστισε η παραγωγή των ίδιων προϊόντων στους αγρότες και στους κτηνοτρόφους 8,7% περισσότερο, ενώ εισέπραξαν 1,1% λιγότερο. 
Αυτό είναι ένα θέμα, το οποίο τώρα, βέβαια, παραμονές των εκλογών, δεν μπορούμε να το δούμε. Αυτό, όμως, που μπορούμε να δούμε παραμονές των εκλογών είναι αυτά που σας είπα και χθες. Μπορείτε δηλαδή να δείτε πώς μπορείτε να ολοκληρώσετε τα εξακόσια εκατομμύρια υπό έγκριση και υπό ένταξη έργα που είναι στο «Μπαλτατζής» και που αφορούν τα σχέδια βελτίωσης. Τα πιο βαριά από αυτά είναι κτηνοτροφικά σχέδια. Πρέπει να τα δείτε, γιατί καθυστερούν κάπου στην αξιολόγηση. 
Επίσης, πρέπει να δείτε, έστω και στο παρά πέντε των εκλογών, το πώς μπορούν να καταβληθούν οι ζημίες των γεωργών και των κτηνοτρόφων του 2011 από τον ΕΛΓΑ.
(Στο σημείο αυτό την Προεδρική Έδρα καταλαμβάνει ο Α΄ Αντιπρόεδρος της Βουλής κ. ΓΡΗΓΟΡΙΟΣ ΝΙΩΤΗΣ )
Παράλληλα, πρέπει να δείτε την εγγυοδοσία των αγροτικών και κτηνοτροφικών προγραμμάτων.</Speech> 
<Speech><Parlmember>ΙΩΑΝΝΗΣ ΔΡΙΒΕΛΕΓΚΑΣ</Parlmember> (Υφυπουργός Αγροτικής Ανάπτυξης και Τροφίμων): Έχει καταργηθεί η εγγυοδοσία.</Speech> 
<Speech><Parlmember>ΜΑΡΙΟΣ ΣΑΛΜΑΣ</Parlmember>: Προβλέπεται από το ΕΤΕΑΝ.</Speech>
<Speech><Parlmember>ΙΩΑΝΝΗΣ ΔΡΙΒΕΛΕΓΚΑΣ</Parlmember> (Υφυπουργός Αγροτικής Ανάπτυξης και Τροφίμων): Από 1.1.2012 απαγορεύεται η εγγυοδοσία γενικώς.</Speech> 
<Speech><Parlmember>ΜΑΡΙΟΣ ΣΑΛΜΑΣ</Parlmember>: Εντάξει. Πρέπει να δείτε, όμως, τη δυνατότητα που ανέφερε και ο κύριος Πρόεδρος, την πρόσβαση στα κεφάλαια κίνησης τουλάχιστον για τις επενδύσεις. 
Ο χωροταξικός σχεδιασμός, παρ’ ότι μπορεί να μην προλαβαίνετε μέχρι τις εκλογές, είναι κάτι που πρέπει να το δείτε. 
Πρέπει, επίσης, να συζητήσουμε τη δυνατότητα ένταξης αγοράς ζωικού κεφαλαίου στα επιδοτούμενα προγράμματα εθνικού και ευρωπαϊκού χαρακτήρα. 
Τέλος, πρέπει να δούμε πώς μπορούμε εναλλακτικά και με ισοδύναμα μέτρα να διορθώσουμε τη μείωση της εξισωτικής αποζημίωσης που υπέστησαν οι κτηνοτρόφοι. 
Με αυτά τα λίγα κλείνω. Υπενθυμίζω ότι στηρίζουμε το σχέδιο νόμου. 
Σας ευχαριστώ.</Speech> 
ΠΡΟΕΔΡΕΥΩΝ (<ChairmanSpeech><Parlmember>Γρηγόριος Νιώτης</Parlmember>): Ο κ. Εμμανουήλ Μπεντενιώτης, Κοινοβουλευτικός Εκπρόσωπος του ΠΑΣΟΚ, έχει το λόγο.</ChairmanSpeech> 
<Speech><Parlmember>ΜΑΝΩΛΗΣ ΜΠΕΝΤΕΝΙΩΤΗΣ</Parlmember>: Ευχαριστώ, κύριε Πρόεδρε. 
Κυρίες και κύριοι συνάδελφοι, κύριε Υπουργέ, πράγματι πρέπει να αποδεχθούμε ότι απλοποιούνται οι διοικητικές διαδικασίες και θεσπίζονται ουσιαστικά κίνητρα στην προοπτική της ανάπτυξης της κτηνοτροφίας. Αυτό είναι μία πραγματικότητα. Μπορούμε να αποδεχθούμε ότι δημιουργούνται οι συνθήκες μιας προοπτικής ανάπτυξης της χώρας όπως το απαιτούν οι καιροί. 
Όμως, περαιτέρω νομίζω ότι είναι αναγκαίο για την προστασία του εισοδήματος των κτηνοτρόφων να διασφαλιστούν και οι προϋποθέσεις διακίνησης και εμπορίας των κτηνοτροφικών προϊόντων. Είναι ένα πολύ σπουδαίο ζήτημα, το οποίο πρέπει να αντιμετωπισθεί στη συνέχεια με ειδικότερο ενδιαφέρον. 
Αυτό το πρόβλημα το αντιμετωπίζει ολόκληρος ο αγροτικός τομέας. Γι’ αυτό είμαστε μάρτυρες αυτήν την τελευταία περίοδο της προσπάθειας και του κινήματος για να κλείσει αυτή η «ψαλίδα» των τιμών μεταξύ παραγωγής και κατανάλωσης, έτσι ώστε να αποτραπεί αυτή η εκμετάλλευση και η αισχροκέρδεια των διαμεσολαβητών, των μεταπραττών, των «καρτέλ». Αυτήν τη στιγμή, την αγροτική παραγωγή και το εισόδημα του αγρότη, του κτηνοτρόφου, το λυμαίνονται οι μεσάζοντες και το υφίσταται και ο καταναλωτής. 
Άρα, νομίζω ότι προς αυτήν την κατεύθυνση πρέπει να είναι ο επόμενος στόχος του Υπουργείου σας, σε συνεργασία με το Υπουργείο Ανάπτυξης, για να μπορέσουμε να ισχυρισθούμε μία μέρα, ότι αναπτύσσουμε τη γεωργία και την κτηνοτροφία στα επίπεδα των προϊόντων ονομασίας προέλευσης για να μπορεί να κατακτήσουν και τις πιο δύσκολες αγορές του εξωτερικού.
Σας ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Γρηγόριος Νιώτης</Parlmember>): Η κ. Διαμάντω Μανωλάκου, Κοινοβουλευτική Εκπρόσωπος του Κομμουνιστικού Κόμματος Ελλάδας, έχει το λόγο.
Ορίστε, κυρία συνάδελφε, έχετε το λόγο.</ChairmanSpeech>
<Speech><Parlmember>ΔΙΑΜΑΝΤΩ ΜΑΝΩΛΑΚΟΥ</Parlmember>: Είναι σαφές ότι ο Υπουργός τα ξέρει τα προβλήματα της κτηνοτροφίας και τα περιέγραψε. Όμως, δεν τα λύνει και δεν μπορεί να τα λύσει υπέρ των μικρομεσαίων κτηνοτρόφων, εκτός αν αλλάξει πολιτική και ιδεολογία, γιατί η στρατηγική του 2020 που αναφέρθηκε, θέλει την οικονομική μεγέθυνση της ιδιοκτησίας και, βέβαια και της κτηνοτροφικής μονάδας. 
Συνεπώς, τα μέτρα σας αφορούν ακριβώς την ενίσχυση αυτών που περιγράψατε, δηλαδή τις σύγχρονες πρότυπες επιχειρήσεις. Ακριβώς αυτούς εκπροσωπούν και οι συνομιλητές σας, η Πανελλήνια Κίνηση Κτηνοτρόφων, παιδί της ΠΑΣΕΓΕΣ, που τους ενισχύετε με εκατοντάδες ευρώ από τον ΕΛΓΑ! Όμως, δεν είναι λεφτά του ΕΛΓΑ! Είναι λεφτά των αγροτών που τους έχετε επιβάλει χαράτσι! Γι’ αυτό, λοιπόν, συμφώνησαν στο κόψιμο για τα 60 εκατομμύρια ευρώ από την εξισωτική αποζημίωση, γιατί από φτωχούς κτηνοτρόφους ορεινών και μειονεκτικών περιοχών θα παρθούν!
Ωστόσο, ο αυταρχισμός που υπάρχει μέσα και έξω από τη Βουλή δεν είναι μόνο στα νομοσχέδια και στα περιεχόμενα. Είναι και στις τροπολογίες. Βεβαίως, δεχθήκατε την τροπολογία που δίνει δισεκατομμύρια ευρώ στις τράπεζες. Όμως, δεν αποδέχεστε καμμία παράταση –και μίλησαν και συνάδελφοι και από τα άλλα κόμματα που έδωσαν εικόνα- για τα χρέη των κτηνοτρόφων! Κανένα πάγωμα! Εμείς μιλάμε ακόμα και για διαγραφή για τους μικρομεσαίους κτηνοτρόφους!
Εδώ θέλω να πω και για το συντονισμό ΠΑΣΟΚ και Νέας Δημοκρατίας, ο οποίος είναι αξιοσημείωτος, ακόμα και σε σημείο να μην απεργήσουν και τα ναυτεργατικά σωματεία, να μη διαμαρτυρηθούν για τη λεηλασία των αποθεματικών του ΝΑΤ, των συντάξεών τους, του καμποτάζ που αυξάνει την ανεργία. Σε λίγο να περιμένουμε και πράξη νομοθετικού περιεχομένου που θα απαγορεύει και την απεργία! Ας τα βλέπουν, όμως, οι ψηφοφόροι σας, για να παίρνουν τα μέτρα τους, προκειμένου να σας εγκαταλείψουν.
Όμως, εγώ θα θέσω ερωτήματα από σημερινά ζητήματα, για να δούμε δηλαδή πόσο προωθείτε την κτηνοτροφία. Αυτήν τη στιγμή που μιλάμε, οι κτηνοτρόφοι είναι αναστατωμένοι. 
Κύριε Υπουργέ, θέλω να το ακούσετε και να μου απαντήσετε. Δεν αφορά εμένα.</Speech>
<Speech><Parlmember>ΙΩΑΝΝΗΣ ΔΡΙΒΕΛΕΓΚΑΣ</Parlmember> (Υφυπουργός Αγροτικής Ανάπτυξης και Τροφίμων):  Σας ακούω με προσοχή.</Speech>
 <Speech><Parlmember>ΔΙΑΜΑΝΤΩ ΜΑΝΩΛΑΚΟΥ</Parlmember>: Υπάρχει, λένε –δεν την έχω δει- μία εγκύκλιος που ανακαλεί την παράταση προσαρμογής που ήταν μέχρι το τέλος του 2013, για εμπλουτισμένους κλωβούς. Είναι αυτά τα κλουβιά με τις νέες διαστάσεις. Για μας, αυτό πλήττει και εξοντώνει τους μικρομεσαίους. Η παράταση συρρικνώνεται, λέει, μέσα απ’ αυτήν την εγκύκλιο και θα είναι μέχρι τον Ιούνιο του 2012 που σημαίνει –και αναφέρεται- απαγόρευση διακίνησης των αυγών. 
Αυτό σημαίνει κλείσιμο μονάδων. Εμείς το θέτουμε και περιμένουμε εξηγήσεις για το αν αληθεύει. Αφορά το 80% των μονάδων, δηλαδή θα υπάρχει κρίση στον κλάδο! Εμείς έχουμε να πούμε τα εξής: Απειθαρχία, ανυπακοή στην Ευρωπαϊκή Ένωση και σε σας! Έτσι θα γνωρίσει καλύτερες μέρες ο λαός και στο διατροφικό τομέα!
Ένα άλλο ζήτημα, χθεσινό, αφορά το εξής: Έγινε σύσκεψη στα Υπουργεία και δόθηκαν εννέα οργανογράμματα, με τα οποία γίνεται συρρίκνωση κρατικών δομών –έτσι απαιτεί η τρόικα και το μνημόνιο- και κατάργηση σημερινών οργανικών θέσεων με συνέπεια την απόλυση των δημοσίων υπαλλήλων, ακόμα και αυτών που σήμερα καλύπτονται από τη μονιμότητα. Για το Υπουργείο Αγροτικής Ανάπτυξης ειπώθηκε ότι αυτή η συρρίκνωση θα φθάνει στο 45%, δηλαδή διάλυση και κυρίως των γεωτεχνικών διευθύνσεων. 
Άρα, τι ανάπτυξη θέλετε; Κοροϊδεύετε! Και το λέω, γιατί εμείς λέμε καθαρά ότι αντικειμενικά υπάρχουν οι εδαφοκλιματολογικές και επιστημονικές δυνατότητες να γίνουμε ακόμα και αυτάρκεις στον τομέα της κτηνοτροφίας. Όμως, εσείς δεν θέλετε να αναπτυχθεί η κτηνοτροφία και να υπάρχει και η απασχόληση των μικρομεσαίων, ακόμα και μέσα από συνεταιριστικές μορφές αλλά θέλετε την εξόντωσή τους.
Εμείς θεωρούμε ότι αυτό θα έχει επιπτώσεις. Δεν πρόκειται να υπάρξει ανάπτυξη σε ζωοκομικά προϊόντα ούτε θα μειωθεί το αρνητικό εμπορικό ισοζύγιο ούτε θα βελτιωθεί το εισόδημα των μικρομεσαίων κτηνοτρόφων. Αντίθετα, θα οδηγηθούν στην καταστροφή. Εξάλλου, όσον αφορά αυτά που είπε ο κύριος Υπουργός ότι αυξάνεται η απασχόληση στον αγροτικό τομέα, αυτό δεν σημαίνει ότι υπάρχει διέξοδος. Είναι τα αδιέξοδα της νεολαίας, των παιδιών των αγροτών που γυρίζουν πίσω και προσπαθούν να επιβιώσουν. Και δεν είναι ούτε σίγουρο ούτε δεδομένο ότι θα επιβιώσουν, γιατί αυτή η πολιτική που είναι της Ευρωπαϊκής Ένωσης και των κομμάτων που κυβερνάτε, μας μετέτρεψαν από εξαγωγική χώρα σε εισαγωγική. Κατέστρεψαν και συνεχίζουν να καταστρέφουν παραγωγικές δομές, όπως είναι και η «ΔΩΔΩΝΗ». Το ξεπούλημα της «ΔΩΔΩΝΗΣ» τι είναι; Το απαιτεί η τρόικα, όπως απαιτεί και τη ληστρική συμπεριφορά της Αγροτικής Τράπεζας!
Και δεν είναι να πω ένα-ένα τα προβλήματα, γιατί τα προβλήματα τα ξέρετε. Δεν είναι μόνο η αύξηση των τιμών των ζωοτροφών. Είναι μέχρι και η στάση πληρωμών των γαλακτοβιομηχανιών. Η ρευστότητα έχει στραγγίξει, γιατί είναι αδιέξοδη η πολιτική σας. Και μιλούσατε για βελτιωμένες φυλές ζώων. Βεβαίως και κανείς πρέπει να το προσπαθεί. Όμως, ξέρετε ότι κτηνοτρόφοι έχουν φθάσει στο σημείο, να έχουν κάνει βήματα βελτίωσης και να μην έχουν σήμερα να ταΐσουν τα ζώα τους;
Αναφερθήκατε στις δυνατότητες και στα νέα μέτρα. Εμείς λέμε ότι δεν μπορείτε να τους βοηθήσετε, όταν δεν φτιάχνετε υποδομές, όταν δεν υπάρχουν σφαγεία. Συζητάμε δύο μέρες για το θέμα του σφαγείου στη Σάμο ή στους Φούρνους της Ικαρίας. Ουσιαστικά, δεν δόθηκε καμμία απάντηση. Και, βέβαια, όλοι οι κτηνοτρόφοι είναι εξαρτώμενοι από τα μονοπώλια και τους μεσάζοντες που εκβιάζουν, μονοπωλούν και, βέβαια, δυναμώνουν.
Και με την ευκαιρία αυτή θέλω να πω κάτι. Βεβαίως, οι πατάτες Νευροκοπίου είναι εξαιρετικής ποιότητας και εδώ συμφωνούμε και το ξέρουμε. Όμως, δείτε τον πόλεμο των μεσαζόντων που βγαίνουν να υπονομεύσουν! Γιατί; Διότι τους έχετε αφήσει και θεριεύουν παντού, ακόμα και στα Μέσα Μαζικής Ενημέρωσης! Λαμβάνετε μέτρα, ώστε οριστικά και μόνιμα να μπουν στο περιθώριο αυτοί που ουσιαστικά είναι παράσιτα; Δεν μπορείτε να το κάνετε, γιατί δεν είναι αυτή η πολιτική σας. Θα ερχόσασταν σε σύγκρουση, αφού στη ληστεία των κτηνοτρόφων συμμετέχετε και εσείς, οι κυβερνήσεις οι σημερινές και οι προηγούμενες, με τα υπέρογκα χαράτσια και με ταυτόχρονη μείωση αντίστοιχων υπηρεσιών!
Όμως και από πλευράς υποδομών, αφού έχετε συρρικνώσει το πρόγραμμα δημοσίων έργων, όπως συρρικνώνετε μισθούς, συντάξεις, μέχρι και επιδόματα ανεργίας. Είναι ανελέητη η πολιτική σας. Γι’ αυτό πρέπει να ανατραπεί. Όμως δείχνει και την αναγκαιότητα, ωριμότητα, ρεαλιστικότητα του κεντρικού σχεδιασμού. 
Άθελα του και ο κ. Κασαπίδης αυτό ζήτησε, όταν ζητάει χωροταξικό και κτηνοτροφικές ζώνες ανάπτυξης. Αυτήν την αναγκαιότητα, δείχνουν ακόμα και οι πρωτοβουλίες όπως κινήματα πατάτας ή άλλων προϊόντων που είναι στην επικαιρότητα, γιατί με κεντρικό σχεδιασμό θα γίνει επιλογή περιοχών για ανάπτυξη κτηνοτροφίας, όπως και αναδιάρθρωση των αναγκαίων εκτάσεων για καλλιέργεια ζωοτροφών, για να περιοριστούν οι εισαγωγές. Ταυτόχρονα θα αυξάνονται και οι δυνατότητες της μεταποίησης αλλαντοποιίας κ.λπ.. Όμως δεν φτάνουν αυτά και αν δεν μπουν στο περιθώριο, μονοπώλια και μεσάζοντες που λυμαίνονται κόπο και ιδρώτα της αγροτιάς. 
Συνεπώς χρειάζεται ταυτόχρονα κοινωνικοποίηση των βιομηχανιών γάλακτος, ζωοτροφών καθιστώντας ανενεργούς τους καπιταλιστικούς όρους παραγωγής και ληστρικής εκμετάλλευσης και άνεργους τους εκπροσώπους τους, ώστε σχεδιασμένα να αναπτυχθούν κτηνοτροφικές καλλιέργειες αερολιπαίνοντας και αναβαθμίζοντας βοσκότοπους, δημιουργώντας λειμώνες, επιλέγοντας παραγωγικές φυλές στο ζωικό κεφάλαιο, κατασκευάζοντας κρατικές υποδομές όπου χρειάζονται με επιστημονική στήριξη, με ινστιτούτα κ.α.. Με δημιουργία κτηνοτροφικού παραγωγικού συνεταιρισμού για τους φτωχομεσαίους κτηνοτρόφους, που μέσα από τη συνεταιριστικοποίηση του ζωικού κεφαλαίου και της παραγωγής θα εξασφαλίζεται εισόδημα κι όχι καταστροφή, ικανοποιώντας τις ανάγκες σε καλά και φτηνά ζωοκομικά προϊόντα για το λαό μας. Αυτή είναι η πρότασή μας, αυτή είναι η λύση που συμφέρει και τους εργαζόμενους της πόλης και τις περιφέρειας. 
Εμείς καλούμε την αγροτιά να παλέψει σε μία τέτοια κατεύθυνση σε συμμαχία με τους άλλους εργαζόμενους, δηλαδή για μία λαϊκή οικονομία, για λαϊκή εξουσία που θα εξασφαλίζει και το διατροφικό ζήτημα του λαού.</Speech> 
ΠΡΟΕΔΡΕΥΩΝ (<ChairmanSpeech><Parlmember>Γρηγόριος Νιώτης</Parlmember>): Ευχαριστούμε την κ. Διαμάντω Μανωλάκου Κοινοβουλευτική Εκπρόσωπο του Κομμουνιστικού Κόμματος Ελλάδας.
Καλούμε στο Βήμα τον κ. Αστέριο Ροντούλη Κοινοβουλευτικό Εκπρόσωπο του Λαϊκού Ορθόδοξου Συναγερμού.</ChairmanSpeech>
<Speech><Parlmember>ΑΣΤΕΡΙΟΣ ΡΟΝΤΟΥΛΗΣ</Parlmember>: Ευχαριστώ, κύριε Πρόεδρε.   
Κατ΄αρχάς θα ήθελα να θίξω το θέμα της τροπολογίας για τη διευθέτηση των χρεών ΠΑΣΟΚ και Νέας Δημοκρατίας, που σοφά ποιώντας ο Υπουργός Αγροτικής Ανάπτυξης και Τροφίμων κ. Σκανδαλίδης απέσυρε. Σήμερα απεσύρθη. Θέλω, λοιπόν, να διατυπώσω κάποιες σκέψεις, κύριε Υπουργέ, για τον απλούστατο λόγο…</Speech>
ΠΡΟΕΔΡΕΥΩΝ (<ChairmanSpeech><Parlmember>Γρηγόριος Νιώτης</Parlmember>): Επί της τροπολογίας που απέσυρε;</ChairmanSpeech>
<Speech><Parlmember>ΑΣΤΕΡΙΟΣ ΡΟΝΤΟΥΛΗΣ</Parlmember>: Ναι.</Speech>
ΠΡΟΕΔΡΕΥΩΝ (<ChairmanSpeech><Parlmember>Γρηγόριος Νιώτης</Parlmember>): Κάντε ένα σύντομο σχολιασμό.</ChairmanSpeech>
<Speech><Parlmember>ΑΣΤΕΡΙΟΣ ΡΟΝΤΟΥΛΗΣ</Parlmember>: Κύριε Πρόεδρε, αυτό θα κάνω. 
Για τον απλούστατο λόγο – και θα αιτιολογήσω και το γιατί- ότι δεν τελειώσαμε, αγαπητοί συνάδελφοι, με την τροπολογία αυτή. Δεν τελειώσαμε, κύριε Πρόεδρε. Θα επανέλθει σε επόμενο νομοσχέδιο. Να είστε βέβαιος. Άρα, λοιπόν, πρέπει ο ελληνικός λαός να ακούσει κάποια πράγματα για να τα έχουμε υπ’ όψιν όταν στο επόμενο νομοσχέδιο θα την ξαναφέρουν.
Τα λέω τώρα, κύριε Υπουργέ, για να μην έρθει. Πρώτον αποτελεί το προείκασμα, αποτελεί το πρελούδιο, τον πρόλογο για το γάμο ΠΑΣΟΚ και Νέας Δημοκρατίας, πλην όλων των άλλων.</Speech> 
<Speech><Parlmember>ΔΙΑΜΑΝΤΩ ΜΑΝΩΛΑΚΟΥ</Parlmember>: Κι εσείς κουμπάροι.</Speech>
<Speech><Parlmember>ΑΣΤΕΡΙΟΣ ΡΟΝΤΟΥΛΗΣ</Parlmember>: Η κουμπάρα, κυρία Μανωλάκου, είναι η κ. Μέρκελ και τα πεθερικά υπάρχουν. Είναι οι τροϊκανοί που γυρίζουν γύρω γύρω εδώ στη χώρα τώρα. Άρα, λοιπόν, και η κουμπάρα υπάρχει και τα πεθερικά υπάρχουν και σας είπα ποιοι είναι.</Speech> 
<Speech><Parlmember>ΔΙΑΜΑΝΤΩ ΜΑΝΩΛΑΚΟΥ</Parlmember>: Είστε χαρούμενοι συγγενείς, λοιπόν.</Speech>
<Speech><Parlmember>ΑΣΤΕΡΙΟΣ ΡΟΝΤΟΥΛΗΣ</Parlmember>: Εσείς κοιτάξτε να δώσετε πειστική απάντηση για την άρνησή σας στο κίνημα της πατάτας, διότι ο κόσμος καταλαβαίνει την απαράδεκτη συμπεριφορά του Κομμουνιστικού Κόμματος Ελλάδας. Μην κάνετε, λοιπόν, κρίσεις.</Speech> 
<Speech><Parlmember>ΔΙΑΜΑΝΤΩ ΜΑΝΩΛΑΚΟΥ</Parlmember>: … καλά κάνουμε.</Speech>
<Speech><Parlmember>ΑΣΤΕΡΙΟΣ ΡΟΝΤΟΥΛΗΣ</Parlmember>: Καλά, όμως εγώ σας άκουσα χωρίς παρεμβάσεις. 
Κύριε Πρόεδρε, εγώ δεν έχω κανένα πρόβλημα, ο χρόνος μου να κρατείται. Κανένα πρόβλημα δεν έχω.</Speech> 
<Speech><Parlmember>ΔΙΑΜΑΝΤΩ ΜΑΝΩΛΑΚΟΥ</Parlmember>: (…δεν ακούστηκε)</Speech>
ΠΡΟΕΔΡΕΥΩΝ (<ChairmanSpeech><Parlmember>Γρηγόριος Νιώτης</Parlmember>): Κυρία Μανωλάκου, γνωρίζετε ότι ο κ. Ροντούλης αντέχει στις φραστικές επιθέσεις αλλά χάνουμε χρόνο έτσι και να σεβαστούμε τον ομιλητή.</ChairmanSpeech>
<Speech><Parlmember>ΑΣΤΕΡΙΟΣ ΡΟΝΤΟΥΛΗΣ</Parlmember>: Έτσι μπράβο.
Καταλαβαίνω τη δυσχερή θέση των Βουλευτών του Κομμουνιστικού Κόμματος. Κατανοώ. Πάνε να διορθώσουν τα αδιόρθωτα.</Speech> 
<Speech><Parlmember>ΔΙΑΜΑΝΤΩ ΜΑΝΩΛΑΚΟΥ</Parlmember>: Το φόβο μας έχετε. Σας κυνηγά.</Speech> 
<Speech><Parlmember>ΑΣΤΕΡΙΟΣ ΡΟΝΤΟΥΛΗΣ</Parlmember>: Είναι όμως πλήρως εκτεθειμένοι στην κοινή γνώμη. Ό,τι δεν έχει καπελωμένο το Κομμουνιστικό Κόμμα, το αρνείται.</Speech> 
<Speech><Parlmember>ΝΙΚΟΛΑΟΣ ΜΩΡΑΪΤΗΣ</Parlmember>: Εμείς δεν κάνουμε κωλοτούμπες, άλλοι κάνουν.</Speech>
<Speech><Parlmember>ΑΣΤΕΡΙΟΣ ΡΟΝΤΟΥΛΗΣ</Parlmember>: Κύριε Πρόεδρε, εγώ τους άκουσα με προσοχή. Αυτός είναι ο δημοκρατικός διάλογος;</Speech>
ΠΡΟΕΔΡΕΥΩΝ (<ChairmanSpeech><Parlmember>Γρηγόριος Νιώτης</Parlmember>): Κύριε Ροντούλη, αφού κι εσείς τους επιτίθεστε.</ChairmanSpeech> 
<Speech><Parlmember>ΝΙΚΟΛΑΟΣ ΜΩΡΑΪΤΗΣ</Parlmember>: Αντέχουμε.</Speech>
<Speech><Parlmember>ΑΣΤΕΡΙΟΣ ΡΟΝΤΟΥΛΗΣ</Parlmember>: Να αντέχετε να ακούτε κι όταν ανεβείτε εδώ να πείτε τα δικά σας. Τώρα είναι άλλος στο Βήμα.</Speech>
ΠΡΟΕΔΡΕΥΩΝ (<ChairmanSpeech><Parlmember>Γρηγόριος Νιώτης</Parlmember>): Κύριε Ροντούλη, ας έρθουμε στο νομοσχέδιο και θα είναι όλα ήρεμα.</ChairmanSpeech> 
<Speech><Parlmember>ΑΣΤΕΡΙΟΣ ΡΟΝΤΟΥΛΗΣ</Parlmember>: Δεύτερη σκέψη. Πρέπει ο ελληνικός λαός να διερωτηθεί για το εξής. Είναι δυνατόν στην προσεχή εκλογική αναμέτρηση να εμπιστευθεί τη διαχείριση της ελληνικής οικονομίας σε πολιτικές ηγεσίες –και αναφέρομαι στις πολιτικές ηγεσίες του ΠΑΣΟΚ και της Νέας Δημοκρατίας- που καταρράκωσαν τα οικονομικά των ίδιων των κομμάτων τους; Είναι δυνατόν δηλαδή αυτοί που απεδείχθησαν οικονομικοί ολετήρες για τα ίδια τους τα κόμματα, να γίνουν τώρα οι σωτήρες της ελληνικής οικονομίας; Απαράδεκτα πράγματα. 
Τρίτον πρόκειται, κύριε Πρόεδρε, για μία ενέργεια –αυτή που έγινε σήμερα- ηθικά απαράδεκτη. Τη στιγμή που ο ελληνικός λαός πεινάει, τη στιγμή που ο ελληνικός λαός εξαθλιώνεται, που βλέπουμε μία προϊούσα φτώχεια, προτεραιότητα των πολιτικών ηγεσιών ΠΑΣΟΚ και Νέας Δημοκρατίας, ήταν να έρθει και να ψηφιστεί από τη Βουλή η σημερινή αποσυρθείσα τροπολογία. Και μόνο η πρόθεση και μόνο που ήρθε μία τέτοια κατάπτυστη τροπολογία στη Βουλή, είναι ένα πράγμα ηθικά απαράδεκτο. 
Εμείς σαν Λαϊκός Ορθόδοξος Συναγερμός έχουμε θέσεις κρυστάλλινες και ξεκάθαρες. Μολονότι υπάρχει μπροστά μία εκλογική αναμέτρηση -και καλώ και τους Κοινοβουλευτικούς Εκπρόσωπους των άλλων κομμάτων να τοποθετηθούν επ’ αυτού- καταθέτουμε την άποψή μας και λέμε ότι δεν θα πρέπει ούτε 1 ευρώ να δοθεί ως κρατική επιχορήγηση στα κόμματα, ούτε 1 ευρώ! Αρκετά έχει υποστεί ο ελληνικός λαός. 
Σας θυμίζω δε το 1 εκατομμύριο ευρώ του κ. Καρατζαφέρη προς το Ταμείο Φτώχειας. Δεν ξέρουμε τι έγινε. Σας θυμίζω τα χιλιάδες ευρώ που δόθηκαν από το Λαϊκό Ορθόδοξο Συναγερμό, για να στηθεί το άγαλμα του Μεγάλου Αλεξάνδρου που τουλάχιστον το βλέπετε εσείς όταν κινείστε οδικώς από τη Μακεδονία, τη Θεσσαλονίκη προς την Αθήνα και βεβαίως το κοινωνικό παντοπωλείο, που δημιουργείται στα γραφεία του Λαϊκού Ορθόδοξου Συναγερμού. Πράγματα απλά που όμως δείχνουν τη χρηστή διαχείριση που μπορεί κάποιος να έχει και εξ’ αυτού του λόγου δικαιούται, νομιμοποιείται να ζητήσει και την εμπιστοσύνη του ελληνικού λαού με συγκεκριμένες πράξεις και διά του παραδείγματος.
Έρχομαι τώρα σε κάτι άλλο που ακούστηκε σε σχέση με τη «ΔΩΔΩΝΗ», για να είμαστε πραγματικοί και αληθινοί και να κοιτάμε τον κόσμο στα μάτια. Σήμερα όλα όσα ακούστηκαν μέσα στη Βουλή για τη «ΔΩΔΩΝΗ» είναι ένα μνημόσυνο. Ο διεθνής διαγωνισμός προχωρά. 
Η «ΔΩΔΩΝΗ» θα δοθεί, θα αλλάξει ιδιοκτησία, όπως δόθηκε η ΣΕΚΑΠ –την πήραν οι Ινδοί- όπως δόθηκε η ΕΛΒΙΖ και όπως θα δοθεί η Ελληνική Βιομηχανία Ζάχαρης. Άρα, λοιπόν, να αφήσουμε τις ωραίες λέξεις. Σήμερα γίνεται το «μνημόσυνο» της «ΔΩΔΩΝΗ» με την ανοχή και του ΠΑΣΟΚ, αλλά και της Νέας Δημοκρατίας. Και βεβαίως, τώρα εδώ που έφτασαν τα πράγματα –βέβαια, δεν θα έπρεπε να έχουν φτάσει εδώ- θα έπρεπε να γίνουν άλλοι χειρισμοί, χειρισμοί που θα έδιναν τη δυνατότητα να κρατηθεί σε ηπειρωτικά χέρια η «ΔΩΔΩΝΗ». 
Εδώ που οδήγησαν κάποιοι τα πράγματα, δύο είναι οι προτεραιότητες που πρέπει να διασφαλιστούν. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Τελειώνω, κύριε Πρόεδρε. 
Η πρώτη προτεραιότητα, είναι ότι θα πρέπει η «ΔΩΔΩΝΗ» υπό οποιαδήποτε διοίκηση, να απορροφά την παραγωγή γάλακτος της Ηπείρου. Και δεύτερον, αυτό θα πρέπει να γίνεται μέσω ενός μηχανισμού μίνιμουμ, ελάχιστης εγγυημένης τιμής. 
Αν δεν γίνουν αυτά τα δύο, τότε θα υπάρξει τεράστιο οικονομικό πρόβλημα, τεράστιο κοινωνικό πρόβλημα στην Ήπειρο, αλλά θα χτυπηθεί και το σύνολο της ελληνικής κτηνοτροφίας, γιατί η «ΔΩΔΩΝΗ» αποτελούσε τον πυλώνα, τον δείκτη των τιμών που διαμορφώνονταν σε όλη την ελληνική επικράτεια. 
Αφήστε, λοιπόν, τα ωραία λόγια που άκουσα και από τον κύριο Υπουργό και πείτε την αλήθεια στον κόσμο και ελάτε να διασφαλίσουμε αυτά τα ελάχιστα που μπορούμε τουλάχιστον να διασφαλίσουμε. 
Και με την ανοχή σας, κύριε Πρόεδρε, θέλω ακόμα τριάντα δευτερόλεπτα.
Κύριε Υπουργέ, υπάρχει ένα μεγάλο ζήτημα στη Σάμο, με την ανύπαρκτη σφαγειοτεχνική υποδομή. Εδώ τώρα οι άνθρωποι πρέπει να επιβιώσουν και να ζήσουν. Έχουν οικογένειες. Έρχεται το Πάσχα. Τι μπορεί να γίνει; Χθες παραδεχθήκατε εσείς ο ίδιος εδώ, ο Βουλευτής σας κ. Βαρδίκος, αλλά και ο Υπουργός σε συνέντευξή του, ότι υπάρχει και ότι δεν έχει καταργηθεί το π.δ. 568/88. 
Σας παρακαλώ πάρα πολύ να κοινοποιήσετε σ’ αυτούς που έχουν την ευθύνη στη Σάμο κινητοποίησης των τοπικών μηχανισμών, ώστε να κινηθούν με βάση τη μη κατάργηση αυτού του προεδρικού διατάγματος. Είναι η μόνη βραχυπρόθεσμη λύση, προκειμένου να μπορέσουν αυτοί οι άνθρωποι να σφάξουν εκεί και ταυτόχρονα να διαφυλάξουμε και τη δημόσια υγεία και βεβαίως τη βιωσιμότητα των κτηνοτρόφων και στη Σάμο και στην Ικαρία και στους Φούρνους. 
Σε κάθε άλλη περίπτωση, οι άνθρωποι αυτοί θα αναγκαστούν γρήγορα ή αργά να εγκαταλείψουν τα πατρογονικά τους εδάφη. Και μιλάμε για ευαίσθητους –καταλαβαίνετε πού πάει το «ευαίσθητους»- νησιωτικούς χώρους, τους οποίους πρέπει να προστατέψει το κέντρο. 
Σας ευχαριστώ πολύ, κύριε Πρόεδρε, για την ανοχή σας.</Speech> 
ΠΡΟΕΔΡΕΥΩΝ (<ChairmanSpeech><Parlmember>Γρηγόριος Νιώτης</Parlmember>):  Ευχαριστούμε τον κ. Ροντούλη.
Το λόγο έχει ο Κοινοβουλευτικός Εκπρόσωπος του ΣΥΡΙΖΑ κ. Παναγιώτης Λαφαζάνης.</ChairmanSpeech> 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Ευχαριστώ, κύριε Πρόεδρε.  
Θέλω να τονίσω για άλλη μια φορά την πλήρη και ριζική μας αντίθεση στην εισαγωγή μιας αυθαίρετης και καταχρηστικής τροπολογίας, η οποία κατατέθηκε χθες το βράδυ και «ψηφίστηκε» -εντός εισαγωγικών- κατά παράβαση του Κανονισμού της Βουλής, ελέω συγκυβέρνησης και συναίνεσης των δύο κομμάτων τα οποία αυθαιρετούν και καταπατούν συστηματικά και τον Κανονισμό και το Σύνταγμα. 
Δεν είναι δυνατόν να κατατίθενται τροπολογίες τη μια βραδιά και την άλλη, ενώ βρίσκεται σε εξέλιξη συζήτηση σε νομοσχέδιο, να ψηφίζονται με παραβίαση του Κανονισμού, ο οποίος παρακάμπτεται δι&apos; εγέρσεως των παρευρισκομένων. Δεν μπορεί η έγερση να δικαιολογήσει την παράβαση του Κανονισμού. Δεν μπορεί να ζητείται η έγκριση των Βουλευτών για να παραβιάζονται άρθρα και ρυθμίσεις του Κανονισμού, δηλαδή οι θεσμικοί κανόνες διεξαγωγής των συζητήσεων σ’ αυτήν την Αίθουσα, το οποίο δεν είναι διαδικαστικό θέμα, αλλά ουσιαστικό. Και για ποιο λόγο; Για να δοθούν 30 δισεκατομμύρια ευρώ, παρακαλώ, εγγυήσεις προς τις αναξιοπαθούσες τράπεζες. Και όταν λέω «τράπεζες», εννοώ τα ιδιωτικά συμφέροντα τα οποία τις διαχειρίζονται. Όμως, δυστυχώς και τα δύο αυτά κόμματα, το μόνο που έχουν κάνει αυτά τα δύο χρόνια τώρα, είναι το ένα πάσα στο άλλο …</Speech>
<Speech><Parlmember>ΑΣΤΕΡΙΟΣ ΡΟΝΤΟΥΛΗΣ</Parlmember>: Δεν υπάρχει κανένας στην Αίθουσα, κύριε Πρόεδρε.</Speech> 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Λέτε ότι δεν υπάρχει κανένας. Βεβαίως και δεν υπάρχει κανένας. Γιατί να υπάρχει, άλλωστε; Τη δουλειά τους την έκαναν, υποτίθεται. Τώρα πρέπει να φύγουν.</Speech> 
<Speech><Parlmember>ΜΑΡΙΑ ΘΕΟΧΑΡΗ</Parlmember>: Θα έρθει ο κύριος Υπουργός, κύριοι συνάδελφοι.</Speech> 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Και τα δύο αυτά κόμματα, εδώ και μερικά χρόνια τώρα δεν κάνουν τίποτα άλλο από το να παρέχουν χορηγίες προς τις τράπεζες. Μιλάμε για χορηγίες όλων των μορφών. 
Επίσης, διαφωνήσαμε με τον αυθαίρετο τρόπο με τον οποίο επιχειρήθηκε να εισαχθεί τροπολογία η οποία αφορά τη χρηματοδότηση των κομμάτων. Δεν μπορούν να εισάγονται με τέτοιο τρόπο νομοθετικές ρυθμίσεις, οι οποίες πρέπει να τεθούν σε συζήτηση. Και καλώς απεσύρθη –φαντάζομαι από τους δύο που την εισήγαγαν- και δεν έγινε δεκτή από τον Υπουργό, διότι εδώ και μ’ αυτήν την τροπολογία είχαμε χονδροειδή παραβίαση του Κανονισμού. 
Βεβαίως, όμως, οι τράπεζες είναι πάνω από τα κόμματα. Γι’ αυτό με τις εγγυήσεις στις τράπεζες, εφ’ όσον παραβιάζεται ο Κανονισμός, καλώς γίνεται και η Βουλή πρέπει να το επικροτήσει. Όσον αφορά τα κόμματα, επειδή είναι σε πιο δεύτερη μοίρα, πρέπει να αποσυρθεί. Και καλώς απεσύρθη, όπως σας είπα. 
Η χώρα χρειάζεται αυτήν την ώρα δύο ανάσες, για να μπορέσει να ανοίξει ένα βηματισμό. Η πρώτη ανάσα αφορά τη διαγραφή του χρέους. Αυτό το χρέος είναι μη βιώσιμο και κάθε προσπάθεια να αποπληρώσει η χώρα αυτό το χρέος, οδηγεί στην εξόντωση του ελληνικού λαού, στη λεηλασία και στην κατάρρευση. Εκεί οδηγεί κάθε προσπάθεια για να αποπληρωθεί το χρέος. 
Το δε PSI δεν μειώνει κατά 100 δισεκατομμύρια το χρέος, αλλά το μειώνει κατά ένα μικρό κλάσμα των 100 δισεκατομμυρίων, αν αφαιρέσουμε τα δάνεια προς τις τράπεζες και την απώλεια των ασφαλιστικών ταμείων. Αυτή η απομείωση του χρέους, είναι ελάχιστη προς το συνολικό μέγεθός του. Άρα, «άνθρακες ο θησαυρός» στη συγκεκριμένη περίπτωση. 
Η χώρα, λοιπόν, χρειάζεται τη διαγραφή του χρέους και μια στοιχειώδη προστασία της οικονομίας της. Όχι ότι αυτά θα εξασφαλίσουν την απογείωση, αλλά χωρίς αυτά δεν υπάρχει δυνατότητα να κάνει ούτε ένα βήμα εμπρός. Και όταν μιλάμε για προστασία της οικονομίας της, το εννοούμε. Δεν είναι δυνατόν μέσα σ’ αυτές τις συνθήκες, η Ελλάδα να εφαρμόσει ένα αντι-υφεσιακό πρόγραμμα και να μην έχουμε αυτά τα χάλια της ύφεσης του 11%, χωρίς να έχει στοιχειωδώς τη δυνατότητα να στηρίξει κάποιους κλάδους της οικονομίας και να θέσει κάποιες προτεραιότητες οι οποίες θα ξεφεύγουν από τα ασφυκτικά κοινοτικά πλαίσια, τα οποία δυστυχώς εκθέτουν συνολικά την Ευρωπαϊκή Ένωση αλλά ειδικότερα τις ασθενέστερες χώρες στην πιο φρικτή εξέλιξη του παγκοσμιοποιημένου ανταγωνισμού. 
Το πρώτο και κύριο μέσα σ’ αυτά τα δύο πλαίσια είναι μία μεγάλη στροφή που πρέπει να γίνει στον πρωτογενή τομέα, δηλαδή, τη γεωργία, την κτηνοτροφία και την αλιεία. Μιλάμε για μεγάλη στροφή και μεγάλη τομή, αν θέλουμε να κάνουμε ένα βήμα προς το μέλλον. Αυτό δεν είναι επιστροφή στο παρελθόν, αλλά είναι εκτόξευση προς το μέλλον. Κακώς τις περασμένες δεκαετίες θεωρήθηκε ότι ο πρωτογενής τομέας είναι ένας τομέας που αφορά το δεύτερο και τον τρίτο κόσμο και ότι ο ανεπτυγμένος κόσμος αυτό που πρέπει να κάνει και μόνο είναι οι υπηρεσίες και οι περίφημες νέες τεχνολογίες. 
Βεβαίως και χρειάζονται νέες τεχνολογίες. Όμως, ξέρετε ότι οι νέες τεχνολογίες ενσωματώνονται και στον πρωτογενή τομέα και προκαλούν και εκεί θαύματα και μεγάλες δυνατότητες. Και μιλάω και για τη γεωργία, αλλά και για την αλιεία, γιατί στην αλιεία έχουμε πλέον νεκρές θάλασσες από ψάρια. Έρευνα στη Μεσόγειο έδειξε ότι στο Αιγαίο, τα τούρκικα νερά και τα ελληνικά είναι νεκρά από ψάρια, συγκριτικά με όλη τη Μεσόγειο. 
Είναι νεκρά. Γιατί; Γιατί έχει γίνει υπερεκμετάλλευση, υπεραλίευση και καταστροφή του θαλάσσιου πλούτου, μεγάλη καταστροφή του θαλάσσιου πλούτου, ανεξέλεγκτη, όπως και στην κτηνοτροφία. Η κτηνοτροφία πλέον είναι μέγα στήριγμα γι’ αυτήν τη χώρα, γιατί έχει όλες τις δυνατότητες να αναπτύξει μία κτηνοτροφία βιώσιμη, με διατροφική ασφάλεια, με ποιότητα και υγιεινή στο ζωικό κεφάλαιο. 
Αυτά είναι πολύτιμα στοιχεία, τα οποία όμως για να τα επιτύχουμε χρειάζονται σχεδιασμένη πολιτική. Δεν γίνονται με αυτές τις πολιτικές που ασκούνται μέχρι σήμερα.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
 Συγκεκριμένα, θα αναφερθώ μόνο με τίτλους, διότι δεν υπάρχει χρόνος στην θεματολογία, η οποία είναι απαραίτητη. Βεβαίως χρειάζονται οι άδειες, πρώτα απ’ όλα, για τις κτηνοτροφικές εγκαταστάσεις. Ασφαλώς χρειάζεται η αδειοδότηση και έχει καθυστερήσει αυτό το θέμα. Αλλά το θέμα δεν είναι μία τυπική αδειοδότηση, που πολύ φοβάμαι ότι δεν υπάρχει και η αντίστοιχη διοίκηση να στηρίξει αυτά τα μέτρα, και για τους ελέγχους και για τις προσπάθειες που πρέπει να γίνουν και για την ταυτοποίηση των εγκαταστάσεων και τις υπηρεσίες που πρέπει να υποστηρίξουν μία τέτοια προσπάθεια και κυρίως βεβαίως δεν υπάρχουν τα κεφάλαια για την αναβάθμιση των κτηνοτροφικών εγκαταστάσεων. 
Πολύ φοβάμαι ότι πάτε μόνο για μία τυπική αδειοδότηση, η οποία υποτίθεται ότι θα φέρει τα κοινοτικά προγράμματα, πράγμα πάρα πολύ αμφίβολο. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Πρέπει να αντιμετωπιστεί το πρόβλημα των τραπεζών. Δεν είναι δυνατόν να δίνετε αφειδώς εγγυήσεις και οι τράπεζες να αδιαφορούν για την παραγωγική οικονομία και ιδιαίτερα για τη γεωργία και πρώτα απ’ όλα για την κτηνοτροφία. Ειδικά θα τόνιζα τον αρνητικότατο ρόλο που παίζει η Αγροτική Τράπεζα σε αυτόν τον τομέα, ενώ έπρεπε να διαπρέπει. 
Το θέμα των ελληνοποιήσεων εισαγόμενων ζώων. Είναι ένα απαράδεκτο φαινόμενο, το οποίο μπορεί κάλλιστα να ελεγχθεί από γειτονικές χώρες και το οποίο πλήττει σχεδόν, θα έλεγα, θανάσιμα και σε κρίσιμες φάσεις, την ελληνική κτηνοτροφία.
Το θέμα του κόστους παραγωγής του ζωικού κεφαλαίου είναι ένα πελώριο θέμα, στο οποίο θα μπορούσε να γίνουν παρεμβάσεις σε όλες τις διαδικασίες και σε όλες τις φάσεις του. 
Το θέμα με τα βοσκοτόπια, δηλαδή το πώς εξασφαλίζουμε μία υγιεινή, σταθερή διατροφή για τα ζώα με το μικρότερο δυνατό κόστος και μάλιστα με φυσικό τρόπο. Είναι ένα μέγα θέμα, το οποίο ούτε καν έχει τεθεί ποτέ σε μία ευρύτερη συζήτηση και πολύ περισσότερο για αποφάσεις.
Σφαγεία. Τι θα γίνει με τα σφαγεία. Το κόστος ανεβαίνει πάρα πολύ. Δεν υπάρχει δημόσια και δημοτική εξυπηρέτηση όσον αφορά τα σφαγεία.
Τα καρτέλ, τα οποία παίζουν τεράστιο ρόλο για τα ζωικά προϊόντα, αρνητικότατο. Κι εδώ τα πράγματα είναι σε αφόρητη κατάσταση.
Πώς αναπτύσσουμε τη διατήρηση και την ανάπτυξη των ελληνικών ζωικών φυλών; Είναι κάτι το οποίο δεν μας συνδέει μόνο με μια παράδοση, αλλά αφορά και την ποιότητα και την υγιεινή του ζωικού κεφαλαίου. Πώς προωθούμε την ταυτοποίηση και ανάπτυξη ελληνικών ζωικών προϊόντων και του ζωικού κεφαλαίου από άποψη υγιεινής, διατροφικής ασφάλειας και ποιότητας.
Πώς στηρίζουμε, πρώτα απ’ όλα, τους κτηνοτροφικούς συνεταιρισμούς και ανοίγουμε δρόμους για τη συνεταιριστική κτηνοτροφία, όταν πλέον ο μεμονωμένος κτηνοτρόφος δεν μπορεί να επιβιώσει, ιδιαίτερα ο μικρός και πολύ μικρός κτηνοτρόφος που χάνεται και σβήνει; Εδώ ο συνεταιρισμός μπορεί να παίξει έναν τεράστιο ρόλο. Χαρακτηριστικό παράδειγμα είναι η Ιταλία όταν μιλάμε για συνεταιρισμό, δεν μιλάμε απλώς για συνεταιρισμό ο οποίος θα εκτρέφει ζώα. Μιλάμε για την εκτροφή βεβαίως αλλά μιλάμε και για την εμπορία, την έρευνα, την αξιοποίηση ζωικών προϊόντων, την προοπτική τους, την εξαγωγή τους κ.λπ.. Σ’ αυτά όλα είναι που μπορούν να παίξουν ρόλο οι κτηνοτροφικοί συνεταιρισμοί.
Η εκπαίδευση και η κατάρτιση του κτηνοτρόφου. Δεν μπορεί να αγνοείται αυτό το κεφάλαιο, που μπορεί να δώσει μία τεράστια ώθηση στην κτηνοτροφία μας. 
Και τέλος, η επιστημονική στήριξη της κτηνοτροφίας και των κτηνοτρόφων και των συνεταιρισμών, όπου υπάρχουν.
Βεβαίως, όλα αυτά δεν μπορούμε να τα δούμε να προωθούνται, όταν προχωράτε στην ιδιωτικοποίηση της «ΔΩΔΩΝΗΣ». Δηλαδή, τι κάνουμε; Έχουμε ένα επιτυχημένο, δημόσιο –να το πω έτσι- πείραμα, με θετικά αποτελέσματα. Δεν λέω ότι ήταν χωρίς προβλήματα, τα οποία προβλήματα όμως ήταν αντιμετωπίσιμα με μια προσπάθεια που έπρεπε να καταβληθεί. Έχει εγκαταλειφθεί όμως, αυτό το πείραμα και έχει παραδοθεί βορά στην εύκολη λύση της αγοράς και της ιδιωτικοποίησης. Πολύ φοβούμαι ότι το αποτέλεσμα θα είναι άκρως αρνητικό, όχι μόνο για μια επιχείρηση αλλά φοβάμαι για μια ολόκληρη περιοχή της Ελλάδος, όπως είναι η Ήπειρος, η οποία θα μπορούσε να καταστεί και ένα πρότυπο και ένα παράδειγμα για την περαιτέρω ανάπτυξη της κτηνοτροφίας μας.
Ευχαριστώ πολύ.</Speech>
<Speech><Parlmember>ΙΩΑΝΝΗΣ ΔΡΙΒΕΛΕΓΚΑΣ</Parlmember> (Υφυπουργός Αγροτικής Ανάπτυξης και Τροφίμων): Κύριε Πρόεδρε, θα ήθελα το λόγο για λίγο.</Speech>
ΠΡΟΕΔΡΕΥΩΝ (<ChairmanSpeech><Parlmember>Γρηγόριος Νιώτης</Parlmember>): Κύριε Υφυπουργέ, παρακαλώ να καταθέσετε και όποιες τροποποιήσεις έχετε.</ChairmanSpeech> 
<Speech><Parlmember>ΙΩΑΝΝΗΣ ΔΡΙΒΕΛΕΓΚΑΣ</Parlmember> (Υφυπουργός Αγροτικής Ανάπτυξης και Τροφίμων): Μία τροποποίηση, κύριε Πρόεδρε.</Speech>
ΠΡΟΕΔΡΕΥΩΝ (<ChairmanSpeech><Parlmember>Γρηγόριος Νιώτης</Parlmember>): Ο Υφυπουργός Αγροτικής Ανάπτυξης και Τροφίμων έχει το λόγο.</ChairmanSpeech> 
<Speech><Parlmember>ΙΩΑΝΝΗΣ ΔΡΙΒΕΛΕΓΚΑΣ</Parlmember> (Υφυπουργός Αγροτικής Ανάπτυξης και Τροφίμων): Ευχαριστώ, κύριε Πρόεδρε.
Κατ’ αρχάς, έκανα δεκτή μία πρόταση του κ. Δημητρουλόπουλου.
Στο άρθρο 5 παράγραφος 4 δδ) στο δεύτερο εδάφιο μετά τη λέξη «λουτροπόλεων» προστίθεται το έξης: «…και στην περίπτωση στάσιμου οικισμού μέχρι το συνεκτικό τμήμα αυτού…».
 	(Στο σημείο αυτό ο Υφυπουργός Αγροτικής Ανάπτυξης και Τροφίμων κ. Ιωάννης Δριβελέγκας καταθέτει για τα Πρακτικά την προαναφερθείσα τροποποίηση, η οποία έχει ως εξής:
(να μπει η σελίδα 405)</Speech>
ΠΡΟΕΔΡΕΥΩΝ (<ChairmanSpeech><Parlmember>Γρηγόριος Νιώτης</Parlmember>): Παρακαλώ, να διανεμηθεί στους συναδέλφους.</ChairmanSpeech>
<Speech><Parlmember>ΙΩΑΝΝΗΣ ΔΡΙΒΕΛΕΓΚΑΣ</Parlmember> (Υφυπουργός Αγροτικής Ανάπτυξης και Τροφίμων): Τελειώνοντας, κύριε Πρόεδρε, θέλω να πω ότι τελικά απ’ ό,τι φάνηκε, όλοι το στηρίζουν, εκτός βέβαια από τις αντιρρήσεις του Κομμουνιστικού Κόμματος. Ακόμα και ο κ. Λαφαζάνης το διείδε θετικά αυτό καθεαυτό το σχέδιο νόμου.
Σε ό,τι αφορά τις τροπολογίες, το έχουμε ξεκαθαρίσει. Για μεν την πρώτη απήντησε ο Αντιπρόεδρος της Κυβέρνησης. Για δε τη δεύτερη, σας είπα από την πρώτη στιγμή ότι δεν κάναμε δεκτή καμμία εκπρόθεσμη τροπολογία. 
Πριν απαντήσω στον κ. Ροντούλη που είναι εδώ, θα ήθελα να απαντήσω στον Κοινοβουλευτικό Εκπρόσωπο της Νέας Δημοκρατίας, ο οποίος λείπει βεβαίως. Το είδε θετικό –και το ξέρουμε αυτό- το σχέδιο νόμου, αλλά είπε ότι αργήσαμε να κάνουμε δεκτή την πρόταση που με επερώτηση είχε καταθέσει η Νέα Δημοκρατία. Εντάξει, τώρα, κάτι έπρεπε να πει. Βρήκε να πει ότι ένα χρόνο πριν κατέθεσαν επερώτηση. Ξέχασε να μας πει ότι ενάμιση, δύο χρόνια πριν ήταν κυβέρνηση κι αυτήν την επερώτηση, μπορούσαν να την είχαν κάνει νόμο. Αλλά ας τα αφήσουμε τώρα αυτά, είναι παρελθόν. Απλά το λέω για να έχουμε το θάρρος της γνώμης να λέμε κάποια πράγματα εδώ, ώστε να  είμαστε και αξιόπιστοι.
Σε ό,τι αφορά αυτά που είπε η Κοινοβουλευτική Εκπρόσωπος του Κομμουνιστικού Κόμματος Ελλάδας, κ. Μανωλάκου, θέλω να πω ότι οφείλετε κι εσείς να αναγνωρίσετε ότι αυτό το συγκεκριμένο σχέδιο νόμου λύνει προβλήματα. Σας το έχω πει με πάρα πολύ δυνατή φωνή και το λέω όλες αυτές τις ημέρες που το επεξεργαζόμαστε. Ποτέ δεν ισχυριστήκαμε ότι λύνει όλα τα προβλήματα της κτηνοτροφίας, τα οποία είναι πολλά και μεγάλα.
Όμως, κάνει το πρώτο βήμα, που δυστυχώς δεν έγινε τόσα χρόνια και πιστεύουμε ότι βάζουμε ένα λιθάρι στο να αναπτύξουμε την κτηνοτροφία. Αυτό κάνει το σχέδιο νόμου, το είπε και ο Υπουργός. Αλίμονο, γνωρίζουμε κι εμείς και εγώ προσωπικά ίσως και πολύ περισσότερο από άλλους, τι προβλήματα έχουν οι κτηνοτρόφοι. Αλλά πολλά απ’ αυτά τα προβλήματα -μια που άκουσα και τις τελευταίες προτάσεις του κ. Λαφαζάνη και έδωσε και το δείγμα η πρωτοβουλία των οργανώσεων των καταναλωτών- λύνονται μέσα από τη συνένωση των ανθρώπων αυτών σε ισχυρούς, υγιείς, παραγωγικούς και εμπορικούς συνεταιρισμούς. Δεν υπάρχει άλλη λύση.
Εγώ τουλάχιστον δεν πιστεύω στη λύση του κεντρικού σχεδιασμού του κράτους, γιατί όπου έχει εφαρμοστεί, έχει αποτύχει οικτρά και παταγωδώς. 
Αυτό που λέμε -και το έχουν δείξει και άλλα κράτη- είναι «ισχυροί συνεταιρισμοί». Ας σταματήσουμε εδώ να εγκαλούμε την πολιτεία και το κράτος και τον εκάστοτε Υπουργό. Μέτρα και εργαλεία υπάρχουν. 
Ψηφίστηκε ο νόμος, κύριε Λαφαζάνη -εσείς βέβαια δεν τον ψηφίσατε- που δίνει τη δυνατότητα να ισχυροποιηθούν οι συνεταιρισμοί, να έχουν καλύτερα αποτελέσματα στα προϊόντα τους και να έχουν και μείωση των εφοδίων. Έχουμε τέτοια παραδείγματα στη χώρα μας. Όπου έχει ενεργοποιηθεί αυτό, έχουμε καλούς συνεταιρισμούς, όπως παραδείγματος χάριν στους συνεταιρισμούς Ζαγοράς, Βελβεντού, Δωδώνης κ.λπ..
Και όσον αφορά τη «ΔΩΔΩΝΗ», τη θέση μας την ανέφερε ο κύριος Υπουργός. Όμως εγώ δεν είμαι από αυτούς που χαϊδεύουν αυτιά, γιατί ασχολούμαι χρόνια με το θέμα αυτό. Το θέμα της «ΔΩΔΩΝΗΣ» έρχεται και ξανάρχεται. Θα θέσω ένα ρητορικό ερώτημα: Οι παραγωγοί και οι συνεταιρισμοί, πώς την άφησαν να φύγει από τα χέρια τους; 
Βεβαίως και θα τη στηρίξουμε. Και ως Υπουργείο Γεωργίας, θεωρούμε ότι είναι η ναυαρχίδα, όπως είπατε, της κτηνοτροφίας για τη χώρα μας. Κάνουμε τα αδύνατα δυνατά σε ό,τι μας αφορά. 
Κύριε Ροντούλη, είπατε για επικείμενο γάμο ΠΑΣΟΚ-Νέας Δημοκρατίας. Βρήκατε και τους κουμπάρους, πιστεύω και τα συμπεθέρια. Πάντως δεν θα είστε παράνυμφος, γιατί τέτοιος γάμος δεν θα υπάρξει. Εσείς μένετε στην ίδια πολυκατοικία. Μάλιστα τώρα τελευταία μένετε και στον ίδιο όροφο και προχωρήσατε ακόμη περισσότερο: ανοίξατε και τις εξώπορτες και μπαινοβγαίνει ο ένας στο διαμέρισμα του άλλου. Και μιλάτε τώρα για εμάς και για γάμο. Φροντίστε τις δικές σας πόρτες, τις εξώπορτες…</Speech>
<Speech><Parlmember>ΑΣΤΕΡΙΟΣ ΡΟΝΤΟΥΛΗΣ</Parlmember>: Είναι ασφαλισμένες.</Speech>
<Speech><Parlmember>ΙΩΑΝΝΗΣ ΔΡΙΒΕΛΕΓΚΑΣ</Parlmember> (Υφυπουργός Αγροτικής Ανάπτυξης και Τροφίμων): Δεν το βλέπω. Ανοικτές είναι και μπαινοβγαίνετε. 
Όσον αφορά το θέμα των κλωβών, να λέμε τα πράγματα με το όνομά τους. Εδώ και δέκα χρόνια, η ελληνική πολιτεία έχει υποσχεθεί ότι θα συμμορφωθεί με τις επιταγές της Ευρωπαϊκής Ένωσης. Κάθε φορά παίρνουμε παρατάσεις εξάμηνες, χρόνου κ.λπ.. Η τελευταία προθεσμία ήταν στα τέλη του 2011. Ξέρετε τι σήμαινε αυτό; Δεν έχουν κανένα πρόβλημα αν δεν συμμορφωθούμε, πέρα από το πρόστιμο κ.λπ.. Απλά δεν θα έπαιρναν αυγά. Και όχι μόνο δεν θα μπορούσαμε να εξάγουμε αυγά αλλά και προϊόντα τα οποία θα χρησιμοποιούν τα δικά μας αυγά, δεν θα μπορούσαμε να τα δώσουμε. 
Μετά κόπων και βασάνων πήραμε άλλη μια παράταση μπας και συμμορφωθούμε. Έχουμε προβλέψει και μέτρο μέσα από το πρόγραμμα «Αλέξανδρος Μπαλτατζής» για να μπορέσουν να εναρμονιστούν όλοι εκείνοι που ασχολούνται με το συγκεκριμένο κλάδο. Αυτή είναι η πραγματικότητα σε σχέση με τους κλωβούς.</Speech>
<Speech><Parlmember>ΔΙΑΜΑΝΤΩ ΜΑΝΩΛΑΚΟΥ</Parlmember>: Το πρόβλημα δεν είναι αυτό.</Speech> 
<Speech><Parlmember>ΙΩΑΝΝΗΣ ΔΡΙΒΕΛΕΓΚΑΣ</Parlmember> (Υφυπουργός Αγροτικής Ανάπτυξης και Τροφίμων): Σας παρακαλώ, σας έδωσα την απάντηση. Σας είπα ότι παίρνουμε δέκα χρόνια παρατάσεις. Εσείς προτείνατε λύση, την ανυπακοή. Να μην υπακούσουμε στην Ευρωπαϊκή Ένωση. Εντάξει, ας το εφαρμόσουν οι ίδιοι οι κτηνοτρόφοι. Ψηφίζοντάς σας ακολουθούν αυτήν την τακτική. 
Όσον αφορά τα σφαγεία των νησιών, αναφερθήκαμε και χθες.</Speech>
<Speech><Parlmember>ΑΣΤΕΡΙΟΣ ΡΟΝΤΟΥΛΗΣ</Parlmember>: Η Σάμος…</Speech>
<Speech><Parlmember>ΙΩΑΝΝΗΣ ΔΡΙΒΕΛΕΓΚΑΣ</Parlmember> (Υφυπουργός Αγροτικής Ανάπτυξης και Τροφίμων): Δεν είναι μόνο η Σάμος. Είναι πολλά μικρά νησιά που έχουν το ίδιο πρόβλημα. Βεβαίως και έχει αναδειχθεί και το θέμα της Σάμου. Σας είπα ότι θα λυθεί πάρα πολύ σύντομα. 
Όμως και εδώ δεν πρέπει να χαϊδεύουμε αυτιά. Επιτέλους πρέπει να συμμορφωθούμε. Δεν πρέπει να σφάζουμε τα ζώα κρεμασμένα στα δέντρα και στα γόνατα, όπως λέμε. Κάποια στιγμή, πρέπει να αποκτήσουμε κανόνες υγιεινής και ασφάλειας. Αυτό θα γίνει. 
Θα ήθελα να ευχαριστήσω όλους τους συναδέλφους για τη θετική τους συμβολή σε ένα σημαντικό σχέδιο νόμου που περνάει με μεγάλη πλειοψηφία από τη Βουλή. 
Ευχαριστώ πολύ.</Speech>
ΠΡΟΕΔΡΕΥΩΝ (<ChairmanSpeech><Parlmember>Γρηγόριος Νιώτης</Parlmember>): Ευχαριστούμε και εμείς.
Το λόγο έχει η κ. Μαρία Θεοχάρη.</ChairmanSpeech>
<Speech><Parlmember>ΜΑΡΙΑ ΘΕΟΧΑΡΗ</Parlmember>: Ευχαριστώ, κύριε πρόεδρε.
Ολοκληρώθηκε η συζήτηση μιας πάρα πολύ σημαντικής νομοθετικής πρωτοβουλίας του Υπουργείου Αγροτικής Ανάπτυξης. Μιας πρωτοβουλίας,φ που την περίμενε ολόκληρος ο κτηνοτροφικός κόσμος της Ελλάδας εδώ και πολύ καιρό. Όλοι ξέραμε πόσο εγκλωβισμένος ήταν μέσα σε ένα χαοτικό καθεστώς που είχε να κάνει με την αδειοδότηση και λειτουργία κτηνοτροφικής εγκατάστασης. Αυτό αποδεικνύεται από το γεγονός ότι το 85% των κτηνοτροφικών εγκαταστάσεων ήταν χωρίς άδεια λειτουργίας, με συνέπεια πολλοί από τους κτηνοτρόφους να μην έχουν τη δυνατότητα να ενταχθούν σε συγχρηματοδοτούμενα προγράμματα ή σε σχέδια βελτίωσης. 
Αυτό το νομοσχέδιο, λύνει πολλά προβλήματα που μέχρι τώρα ταλάνιζαν τον κτηνοτροφικό κόσμο και αποτελούσαν τροχοπέδη στην παραγωγική τους διαδικασία.
Όμως, υπάρχουν και άλλα προβλήματα πολύ σημαντικά που πρέπει να τα δούμε. Έχουμε προβλήματα με τους βοσκοτόπους, με τις παράνομες ελληνοποιήσεις, με το υψηλό κόστος των εισροών, με τις στρεβλώσεις στην αγορά. Όλοι ξέρουμε τη μεγάλη διαφορά από τη στάνη μέχρι το ράφι. Οφείλεται στην έλλειψη ισχυρής ομάδας παραγωγών, στην έλλειψη επιστημονικής υποστήριξης των κτηνοτρόφων. Το σημαντικότερο είναι ότι οφείλεται στην υπερχρέωση των κτηνοτρόφων και στην πιστοληπτική ασφυξία που έχουν οι Έλληνες κτηνοτρόφοι από τις τράπεζες.
Όμως, η απλοποίηση και η επικαιροποίηση του νομικού πλαισίου, σίγουρα είναι ένα πολύ ισχυρό εργαλείο στα χέρια των κτηνοτρόφων, που θα τους βοηθήσει να εκσυγχρονίσουν τις κτηνοτροφικές τους εγκαταστάσεις.
Εδώ, θα ήθελα να σταθώ σε δύο πολύ σημαντικά σημεία του νομοσχεδίου. Το ένα έχει να κάνει με τη δυνατότητα που μπορούν να έχουν πλέον οι κτηνοτρόφοι στον ίδιο χώρο και την ίδια κτηνοτροφική εγκατάσταση. Μπορούν να κάνουν μεταποιητικές επιχειρήσεις, αλλαντοποιεία ή τυροκομεία. Μπορούν να διαθέτουν οι ίδιοι τα προϊόντα τους στη λαϊκή αγορά, αντιστεκόμενοι έτσι στις στρεβλώσεις της αγοράς.
Το δεύτερο σημαντικό σημείο που θέλω να επισημάνω είναι ότι δίνεται η δυνατότητα στους κατόχους δύο κωδικών να συστεγάζονται στην ίδια κτηνοτροφική μονάδα. Αυτό βοηθάει τους νέους μας σήμερα, που ενώ είχαν τον κωδικό, η κτηνοτροφική εγκατάσταση ήταν στο όνομα του πατέρα τους και δεν μπορούσαν να ενταχθούν σε προγράμματα. Αυτό είναι ένα κίνητρο και για τους νέους που θέλουν να γυρίσουν στην ύπαιθρο, από τη στιγμή που το φάσμα της ανεργίας σήμερα καλπάζει. 
Κύριε Πρόεδρε, είναι μια νομοθετική πρωτοβουλία που εισάγει πολλές καινοτομίες και ρυθμίσεις. Δείχνει την πολιτική βούληση του Υπουργείου Αγροτικής Ανάπτυξης, ύστερα από ένα πλέγμα νομοθετικών πρωτοβουλιών όπως ήταν το Μητρώο Αγροτών, το Μητρώο Εμπόρων, οι συνεταιρισμοί, το νομοσχέδιο που έρχεται της πολιτικής γης. Δείχνει το στόχο του Υπουργείου Αγροτικής Ανάπτυξης ότι θέλει να καταστήσει τον αγροτοδιατροφικό τομέα εθνικό ζήτημα. Ο κάθε κτηνοτρόφος, αποτελεί ένα μικρό εθνικό κεφάλαιο και όλοι μαζί μπορεί να αποτελέσουν το μέγιστο εθνικό κεφάλαιο. 
Η επένδυση στην κτηνοτροφία, σε προϊόντα ταυτισμένα με την ποιότητα και την αξία, μπορούν να αποτελέσουν την αιχμή του δόρατος της εθνικής μας οικονομίας. Είναι ο τομέας, που μπορεί να μας βγάλει από την ύφεση και να μας βάλει στους δρόμους της ανάπτυξης. Γιατί όλοι γνωρίζουμε ότι το στρεβλό παραγωγικό μας πρότυπο, είναι εκείνο που ευθύνεται για την οικονομική κρίση που ζει σήμερα η χώρα μας. 
Πιστεύουμε ότι ο αγροτοδιατροφικός τομέας, ο πρωτογενής τομέας, είναι ένας πυλώνας της εθνικής μας οικονομίας. Μπορεί να συντελέσει κατά πολύ στο να βγούμε απ’ αυτήν την κρίση, γιατί είναι ο τομέας που συμβάλλει στο ΑΕΠ, δημιουργεί θέσεις εργασίας και βεβαίως συμβάλλει κατά πολύ, ώστε το αρνητικό ισοζύγιο τρεχουσών συναλλαγών να έχει θετικό πρόσημο. 
Για όλους αυτούς τους λόγους, στηρίζουμε όλη αυτήν τη νομοθετική πρωτοβουλία και δίνουμε συγχαρητήρια στην παριστάμενη ηγεσία του Υπουργείου Αγροτικής Ανάπτυξης και στον απερχόμενο Υπουργό κ. Ροντούλη, γι’ αυτήν την τόσο σημαντική νομοθετική πρωτοβουλία που την περίμενε όλος ο κτηνοτροφικός κόσμος της χώρας. 
Ευχαριστώ. 
(Χειροκροτήματα από την πτέρυγα του ΠΑΣΟΚ)</Speech>
ΠΡΟΕΔΡΕΥΩΝ (<ChairmanSpeech><Parlmember>Γρηγόριος Νιώτης</Parlmember>): Το λόγο έχει ο εισηγητής της Νέας Δημοκρατίας κ. Κασαπίδης, προκειμένου να δευτερολογήσει.</ChairmanSpeech> 
<Speech><Parlmember>ΓΕΩΡΓΙΟΣ ΚΑΣΑΠΙΔΗΣ</Parlmember>: Ευχαριστώ, κύριε Πρόεδρε. Δεν θα πω πολλά λόγια. 
Απ’ ό,τι φάνηκε από τη συζήτηση που διήρκεσε αρκετές ώρες και σήμερα, το συγκεκριμένο θέμα ενέπνευσε τους συναδέλφους όλων των παρατάξεων και μέσα κι από τυχόν υπερβολές που ακούστηκαν ή από τυχόν αντιπαραθέσεις, ενίοτε και έντονες, ακόμα και παρατάξεις που μέχρι σήμερα στέκονταν στείρα απέναντι σε οποιαδήποτε νομοθετική πρωτοβουλία κατέθεσαν δέσμη προτάσεων. 
Οπότε, κύριε Υπουργέ, συνηγορώντας και επί του συνόλου των άρθρων ως Νέα Δημοκρατία, αυτό που θέτουμε ως προτεραιότητα πλέον είναι η εφαρμογή αυτού του νόμου κι από όλες τις παρατάξεις, εφόσον όλοι εντόπισαν θετικά στοιχεία. Τουλάχιστον επ’ αυτών των στοιχείων, να δώσουμε το μήνυμα και στους Έλληνες πολίτες ότι στα δύσκολα ως Έλληνες συμφωνούμε σε όσα είναι δίκαια. Κι από εδώ θα περάσουν αυτά τα μηνύματα. 
Από εκεί και πέρα, η πρωτοβουλία για έναν εθνικό διάλογο για χάραξη εθνικής στρατηγικής για τον πρωτογενή τομέα δεν αφήνει όλους μας αδιάφορους. Αντιθέτως, μας ενώνει και μας εμπνέει. Φάνηκε άλλωστε και από τις προτάσεις που κατατέθηκαν απ’ όλες τις παρατάξεις, που ανταποκρίνονται σ’ αυτό το κάλεσμα. 
Επομένως, κύριε Πρόεδρε, και για το σύνολο των άρθρων ψηφίζουμε θετικά, όπως κάναμε  και χθες επί της αρχής. 
(Χειροκροτήματα)</Speech>
ΠΡΟΕΔΡΕΥΩΝ (<ChairmanSpeech><Parlmember>Γρηγόριος Νιώτης</Parlmember>): Ευχαριστούμε και τον κ. Κασαπίδη. 
Το λόγο έχει ο ειδικός αγορητής του Κομμουνιστικού Κόμματος  Ελλάδας κ. Νικόλαος Μωραΐτης, προκειμένου να δευτερολογήσει.</ChairmanSpeech>  
<Speech><Parlmember>ΝΙΚΟΛΑΟΣ ΜΩΡΑΪΤΗΣ</Parlmember>: Ευχαριστώ, κύριε Πρόεδρε. 
Τοποθετηθήκαμε και είπαμε ότι πράγματι, αυτό το νομοσχέδιο δεν απαντάει στα βασικότερα αιτήματα των μικρομεσαίων κτηνοτρόφων και δεν λύνει ουσιαστικά τα μεγάλα προβλήματα που αντιμετωπίζουν, εξαιτίας της αντιαγροτικής πολιτικής που εφαρμόζεται όλα αυτά τα χρόνια κάτω από τις κατευθύνσεις της Ευρωπαϊκής Ένωσης και την οποία τηρούν πιστά οι ελληνικές κυβερνήσεις. 
Πιστεύουμε ότι στόχος αυτού του νομοσχεδίου δεν είναι, όπως είπα, τα σημαντικά ζητήματα. Είναι απλώς το να προσαρμόσει και τον τομέα της κτηνοτροφίας στις νέες προοπτικές της ΚΑΠ μετά το 2014 - 2020. 
Τώρα, σε ό,τι αφορά την ουσία της τροπολογίας που αυξάνει κατά 50% το συνολικό ποσό εγγύησης του δημοσίου προς την Τράπεζα της Ελλάδας και το σκεπτικό του κ. Βενιζέλου ότι παρεμποδίζουμε τη σωτηρία της χώρας, θέλω να  πω καθαρά το εξής. Η κρατική στήριξη των τραπεζών δεν αποτελεί φιλολαϊκή πολιτική. Απλά εντάσσεται στην πολιτική αναδιαρθρώσεων και ιδιωτικοποιήσεων, προσαρμοσμένων στη ύφεση και στη σημερινή καπιταλιστική κρίση. Δεν καλλιεργούμε αυταπάτες για το χρηματοπιστωτικό σύστημα, στο πλαίσιο του κεφαλαιοκρατικού τρόπου παραγωγής. Τροφοδοτεί την αυταπάτη που καθορίζουν οι μεγάλοι επιχειρηματικοί όμιλοι για την κερδοφορία τους. 
Σε ό,τι αφορά την τροπολογία για την χρηματοδότηση των κομμάτων, αυτό δεν αφορά το Κομμουνιστικό Κόμμα Ελλάδος. Κακώς ήρθε και καλώς αποσύρθηκε. Είναι πρόκληση απέναντι στους εργαζόμενους, στους συνταξιούχους, στους φτωχομεσαίους αγρότες και στους άνεργους, όταν κατεδαφίζετε τα πάντα κι όταν τους κάνετε τη ζωή κόλαση, να θέλετε επιπλέον να φορτώσετε και τα χρέη σας στον εργαζόμενο λαό. 
Ευχαριστώ.</Speech> 
ΠΡΟΕΔΡΕΥΩΝ (<ChairmanSpeech><Parlmember>Γρηγόριος Νιώτης</Parlmember>):  Κύριε Υπουργέ, θέλετε να συμπληρώσετε κάτι;</ChairmanSpeech> 
<Speech><Parlmember>ΙΩΑΝΝΗΣ ΔΡΙΒΕΛΕΓΚΑΣ</Parlmember>: (Υφυπουργός Αγροτικής Ανάπτυξης και Τροφίμων): Όχι, κύριε Πρόεδρε.</Speech> 
ΠΡΟΕΔΡΕΥΩΝ (<ChairmanSpeech><Parlmember>Γρηγόριος Νιώτης</Parlmember>): Κυρία Μανωλάκου, θέλετε να προσθέσετε κάτι;</ChairmanSpeech>
<Speech><Parlmember>ΔΙΑΜΑΝΤΩ ΜΑΝΩΛΑΚΟΥ</Parlmember>: Ναι, κύριε Πρόεδρε, για πολύ λίγο.</Speech> 
ΠΡΟΕΔΡΕΥΩΝ (<ChairmanSpeech><Parlmember>Γρηγόριος Νιώτης</Parlmember>): Ορίστε, σας ακούμε. Έχετε το λόγο.</ChairmanSpeech> 
<Speech><Parlmember>ΔΙΑΜΑΝΤΩ ΜΑΝΩΛΑΚΟΥ</Parlmember>: Θα ήθελα να ξεκαθαρίσω κι εγώ ότι η εκπρόθεσμη τροπολογία που αποσύρθηκε σωστά αποσύρθηκε. Δεν συμφωνούμε στο περιεχόμενό της αλλά θα ήθελα να ξεκαθαρίσω ότι δεν αφορά και το ΚΚΕ. 
Κατάλαβα ότι η εγκύκλιος που, πράγματι, μειώνει το χρονικό περιθώριο για τους κτηνοτρόφους, είναι γεγονός. Αυτό κατάλαβα, κύριε Υπουργέ. Θα ήθελα να σας πω ότι αν μειώσατε το χρονικό διάστημα προσαρμογής και μετάβασης, έχετε μεγάλες ευθύνες. Ένας κλάδος καταρρέει και αυτό είναι χτύπημα. Έχετε ευθύνες. Θα το βρείτε μπροστά σας.</Speech> 
<Speech><Parlmember>ΙΩΑΝΝΗΣ ΔΡΙΒΕΛΕΓΚΑΣ</Parlmember>: (Υφυπουργός Αγροτικής Ανάπτυξης και Τροφίμων): Δεν υπάρχει μέχρι το 2013. Είναι η παράταση…</Speech>
<Speech><Parlmember>ΔΙΑΜΑΝΤΩ ΜΑΝΩΛΑΚΟΥ</Parlmember>: Δεν υπάρχει; Εμένα με ενημέρωσαν ότι η προθεσμία που είχαν ήταν μέχρι τον Ιούνιο του 2013…</Speech>
<Speech><Parlmember>ΙΩΑΝΝΗΣ ΔΡΙΒΕΛΕΓΚΑΣ</Parlmember>: (Υφυπουργός Αγροτικής Ανάπτυξης και Τροφίμων): Όχι.</Speech> 
<Speech><Parlmember>ΔΙΑΜΑΝΤΩ ΜΑΝΩΛΑΚΟΥ</Parlmember>: …κι αυτήν τη στιγμή η εγκύκλιος λέει «μέχρι τον Ιούνιο του 2012». Άρα, ένα χρόνο ακόμη που είχαν στη διάθεσή τους δεν τον έχουν…</Speech>
<Speech><Parlmember>ΙΩΑΝΝΗΣ ΔΡΙΒΕΛΕΓΚΑΣ</Parlmember>: (Υφυπουργός Αγροτικής Ανάπτυξης και Τροφίμων): Δεν το καταλάβατε.</Speech> 
<Speech><Parlmember>ΔΙΑΜΑΝΤΩ ΜΑΝΩΛΑΚΟΥ</Parlmember>: …κι επιπλέον δεν έχουν λεφτά. Αυτό λέω. Και μ’ αυτήν την έννοια είναι χτύπημα και φέρετε ευθύνες. 
Ο κεντρικός σχεδιασμός, είχε λύσει και το θέμα της πείνας –πείνα δεν υπήρχε- και το θέμα της απασχόλησης -δεν υπήρχε ανεργία- και της υγείας και της παιδείας και της πρόνοιας. Άλλα προβλήματα είχαν, καπιταλιστικών δομών, και οδηγήθηκαν στην ανατροπή. 
Τελειώνω με το εξής. Μερικοί, μπορεί να ψηφίζουν το μνημόνιο και την τρόικα, που φέρνει και φτώχεια και απολύσεις και εξαθλίωση και μετά να διαφημίζουν και την φιλανθρωπία τους και το κοινωνικό τους παντοπωλείο! Η υποκρισία κι ο φαρισαϊσμός έχουν και τα όριά τους!</Speech>
ΠΡΟΕΔΡΕΥΩΝ (<ChairmanSpeech><Parlmember>Γρηγόριος Νιώτης</Parlmember>): Το λόγο έχει για λίγο ο Υφυπουργός Αγροτικής Ανάπτυξης και Τροφίμων κ. Δριβελέγκας.</ChairmanSpeech> 
<Speech><Parlmember>ΙΩΑΝΝΗΣ ΔΡΙΒΕΛΕΓΚΑΣ</Parlmember>: (Υφυπουργός Αγροτικής Ανάπτυξης και Τροφίμων): Ευχαριστώ, κύριε Πρόεδρε. 
Δεν θα έπαιρνα το λόγο, αλλά θα ήθελα να κάνω μία αποσαφήνιση, για να το καταλάβει η Κοινοβουλευτική Εκπρόσωπος του Κομμουνιστικού Κόμματος. Δεν υπάρχει προθεσμία για τον Ιούλιο ή τον Ιούνιο του 2013, που λέτε. Καταληκτική ημερομηνία ήταν η 31η Δεκέμβρη του 2011. Δεν υπάρχει του 2013.</Speech> 
<Speech><Parlmember>ΔΙΑΜΑΝΤΩ ΜΑΝΩΛΑΚΟΥ</Parlmember>: Και δόθηκε παράταση…</Speech>
<Speech><Parlmember>ΙΩΑΝΝΗΣ ΔΡΙΒΕΛΕΓΚΑΣ</Parlmember>: (Υφυπουργός Αγροτικής Ανάπτυξης και Τροφίμων): Εδώ και δέκα χρόνια παίρνουμε παρατάσεις και πήραμε ακόμη μία μέχρι τον Ιούνιο, μετά κόπων και βασάνων. Και εσείς μου λέτε ότι χάσαμε ένα χρόνο; Θα σας το επιβεβαιώσει κι ο συνάδελφος κ. Ροντούλης.</Speech>  
<Speech><Parlmember>ΑΣΤΕΡΙΟΣ ΡΟΝΤΟΥΛΗΣ</Parlmember>: Κύριε Πρόεδρε, μπορώ να έχω παρακαλώ το λόγο για τριάντα μόνον δευτερόλεπτα;</Speech> 
ΠΡΟΕΔΡΕΥΩΝ (<ChairmanSpeech><Parlmember>Γρηγόριος Νιώτης</Parlmember>):  Να ολοκληρώσει όμως πρώτα ο Υφυπουργός.</ChairmanSpeech> 
<Speech><Parlmember>ΙΩΑΝΝΗΣ ΔΡΙΒΕΛΕΓΚΑΣ</Parlmember>: (Υφυπουργός Αγροτικής Ανάπτυξης και Τροφίμων): Ας παρέμβει, κύριε Πρόεδρε.</Speech> 
<Speech><Parlmember>ΑΣΤΕΡΙΟΣ ΡΟΝΤΟΥΛΗΣ</Parlmember>: Κύριε Υπουργέ, έχετε απόλυτο δίκιο. 
Να σας πω πως τίθεται το όλο πρόβλημα. Εμείς, ως Υπουργείο, είχαμε ζητήσει παράταση. Το χειρίστηκα το θέμα, κύριε Μωραΐτη…</Speech>
<Speech><Parlmember>ΝΙΚΟΛΑΟΣ ΜΩΡΑΪΤΗΣ</Parlmember>: Πήρατε διαζύγιο!</Speech>
<Speech><Parlmember>ΑΣΤΕΡΙΟΣ ΡΟΝΤΟΥΛΗΣ</Parlmember>: Τώρα θέλετε να μιλήσουμε σοβαρά, να διαλευκάνουμε μια περίπτωση; Για την κ. Μανωλάκου το λέω. 
Κυρία Μανωλάκου, ως Υπουργείο, είχαμε προσπαθήσει και στείλαμε και εκπροσώπους, υπηρεσιακούς παράγοντες στην Ευρωπαϊκή Ένωση ζητώντας αυτό που λέτε. Εμείς το ζητήσαμε να δοθεί εκ νέου παράταση μέχρι τον Ιούνιο του 2013, που λέτε. Δεν κατέστη εφικτό. Οι ίδιοι οι κοινοτικοί είπαν: «Αρκετά σας ανεχθήκαμε δέκα χρόνια». Έχει απόλυτο δίκιο ο κύριος Υπουργός. Και λένε: «όλα τώρα. Τώρα θα τα ρυθμίσετε τα ζητήματα». Άρα, έχει απόλυτο δίκιο ο Υπουργός, κύριε Πρόεδρε. Αυτήν τη στιγμή, τουλάχιστον απ’ όσο μπορώ να ξέρω, γίνεται μια πολύ σοβαρή προσπάθεια μέσω του προγράμματος «Μπαλτατζής» να δοθούν ενισχύσεις, επιχορηγήσεις σε πτηνοτρόφους, για να προσαρμοστούν στην οδηγία που υπάρχει από το 2002.</Speech> 
ΠΡΟΕΔΡΕΥΩΝ (<ChairmanSpeech><Parlmember>Γρηγόριος Νιώτης</Parlmember>): Ευχαριστούμε, κύριε Ροντούλη.
Συνεχίστε, κύριε Υπουργέ.</ChairmanSpeech> 
<Speech><Parlmember>ΙΩΑΝΝΗΣ ΔΡΙΒΕΛΕΓΚΑΣ</Parlmember>: (Υφυπουργός Αγροτικής Ανάπτυξης και Τροφίμων): Σας είπα και στην πρωτολογία μου ότι εμείς πήραμε μετά κόπων και βασάνων την εξάμηνη παράταση και βάζουμε το θέμα μέσα στο πρόγραμμα «Μπαλτατζής». Μάλιστα θέλω να σας πω ότι κάνουμε και προσπάθεια να ενταχθεί και στο αναπτυξιακό πρόγραμμα του Υπουργείου Ανάπτυξης και Ανταγωνιστικότητας, για να μπορέσουμε να διευκολύνουμε αυτούς τους ανθρώπους. 
Σε ό,τι αφορά τον κεντρικό σχεδιασμό, που είχε όλα αυτά τα αγαθά που αναφέρατε, δυστυχώς δεν το επέλεξαν οι λαοί. Τι να κάνουμε; Παρ’ ότι είχε πολλά αγαθά, όπως είπατε, οι λαοί προτίμησαν μία άλλη διακυβέρνηση.</Speech> 
<Speech><Parlmember>ΔΙΑΜΑΝΤΩ ΜΑΝΩΛΑΚΟΥ</Parlmember>: Καπιταλιστική ασφαλώς!</Speech>
<Speech><Parlmember>ΙΩΑΝΝΗΣ ΔΡΙΒΕΛΕΓΚΑΣ</Parlmember> (Υφυπουργός Αγροτικής Ανάπτυξης και Τροφίμων): Εάν –επαναλαμβάνω- και εδώ επιλέξει ο ελληνικός λαός, αυτόν τον κεντρικό σχεδιασμό, εμείς θα υπακούσουμε στην εντολή του ελληνικού λαού και δεν θα συστήσουμε ανυπακοή, όπως κάνετε εσείς.
Σας ευχαριστώ πολύ, κύριε Πρόεδρε.</Speech>
ΠΡΟΕΔΡΕΥΩΝ (<ChairmanSpeech><Parlmember>Γρηγόριος Νιώτης</Parlmember>): Κυρίες και κύριοι συνάδελφοι, έχω την τιμή να ανακοινώσω στο Σώμα ότι οι Υπουργοί Περιβάλλοντος, Ενέργειας και Κλιματικής Αλλαγής, Εσωτερικών, Οικονομικών, Εθνικής Άμυνας, Υγείας και Κοινωνικής Αλληλεγγύης, Υποδομών, Μεταφορών και Δικτύων, Δικαιοσύνης, Διαφάνειας και Ανθρωπίνων Δικαιωμάτων, Αγροτικής Ανάπτυξης και Τροφίμων, Πολιτισμού και Τουρισμού, Παιδείας, Διά Βίου Μάθησης και Θρησκευμάτων και οι Αναπληρωτές Υπουργοί Περιβάλλοντος, Ενέργειας και Κλιματικής Αλλαγής και Ανάπτυξης, Ανταγωνιστικότητας και Ναυτιλίας, κατέθεσαν σχέδιο νόμου: «Νέος Οικοδομικός Κανονισμός». 
Παραπέμπεται στην αρμόδια Διαρκή Επιτροπή.
Κυρίες και κύριοι συνάδελφοι, κηρύσσεται περαιωμένη η συζήτηση επί των άρθρων και των τροπολογιών του σχεδίου νόμου του Υπουργείου Αγροτικής Ανάπτυξης και Τροφίμων: «Ρυθμίσεις για την κτηνοτροφία και τις κτηνοτροφικές εγκαταστάσεις και άλλες διατάξεις» και η ψήφισή τους θα γίνει χωριστά.
Ερωτάται το Σώμα: Γίνεται δεκτό το άρθρο 1 ως έχει;</ChairmanSpeech> 
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
<Speech><Parlmember>ΝΙΚΟΛΑΟΣ ΜΩΡΑΪΤΗΣ</Parlmember>: Κατά πλειοψηφία.</Speech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Παρών.</Speech>
ΠΡΟΕΔΡΕΥΩΝ (<ChairmanSpeech><Parlmember>Γρηγόριος Νιώτης</Parlmember>): Συνεπώς το άρθρο 1 έγινε δεκτό ως έχει, κατά πλειοψηφία. 
Ερωτάται το Σώμα: Γίνεται δεκτό το άρθρο 2 ως έχει;</ChairmanSpeech> 
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
<Speech><Parlmember>ΝΙΚΟΛΑΟΣ ΜΩΡΑΪΤΗΣ</Parlmember>: Παρών.</Speech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Παρών.</Speech>
ΠΡΟΕΔΡΕΥΩΝ (<ChairmanSpeech><Parlmember>Γρηγόριος Νιώτης</Parlmember>): Συνεπώς το άρθρο 2 έγινε δεκτό ως έχει, κατά πλειοψηφία. 
Ερωτάται το Σώμα: Γίνεται δεκτό το άρθρο 3 ως έχει;</ChairmanSpeech> 
<Speech><Parlmember>ΟΛΟΙ ΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
ΠΡΟΕΔΡΕΥΩΝ (<ChairmanSpeech><Parlmember>Γρηγόριος Νιώτης</Parlmember>): Συνεπώς το άρθρο 3 έγινε δεκτό ως έχει, ομοφώνως.
Ερωτάται το Σώμα: Γίνεται δεκτό το άρθρο 4, όπως τροποποιήθηκε από τον κύριο Υπουργό;</ChairmanSpeech> 
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
<Speech><Parlmember>ΝΙΚΟΛΑΟΣ ΜΩΡΑΪΤΗΣ</Parlmember>: Κατά πλειοψηφία.</Speech>
ΠΡΟΕΔΡΕΥΩΝ (<ChairmanSpeech><Parlmember>Γρηγόριος Νιώτης</Parlmember>): Συνεπώς το άρθρο 4 έγινε δεκτό, όπως τροποποιήθηκε από τον κύριο Υπουργό, κατά πλειοψηφία. 
Ερωτάται το Σώμα: Γίνεται δεκτό το άρθρο 5, όπως τροποποιήθηκε από τον κύριο Υπουργό;</ChairmanSpeech> 
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
<Speech><Parlmember>ΝΙΚΟΛΑΟΣ ΜΩΡΑΪΤΗΣ</Parlmember>: Κατά πλειοψηφία.</Speech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Κατά πλειοψηφία.</Speech>
ΠΡΟΕΔΡΕΥΩΝ (<ChairmanSpeech><Parlmember>Γρηγόριος Νιώτης</Parlmember>): Συνεπώς το άρθρο 5 έγινε δεκτό, όπως τροποποιήθηκε από τον κύριο Υπουργό, κατά πλειοψηφία. 
Ερωτάται το Σώμα: Γίνεται δεκτό το άρθρο 6, όπως τροποποιήθηκε από τον κύριο Υπουργό;</ChairmanSpeech> 
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
<Speech><Parlmember>ΝΙΚΟΛΑΟΣ ΜΩΡΑΪΤΗΣ</Parlmember>: Κατά πλειοψηφία.</Speech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Κατά πλειοψηφία.</Speech>
ΠΡΟΕΔΡΕΥΩΝ (<ChairmanSpeech><Parlmember>Γρηγόριος Νιώτης</Parlmember>): Συνεπώς το άρθρο 6 έγινε δεκτό, όπως τροποποιήθηκε από τον κύριο Υπουργό, κατά πλειοψηφία. 
Ερωτάται το Σώμα: Γίνεται δεκτό το άρθρο 7, όπως τροποποιήθηκε από τον κύριο Υπουργό;</ChairmanSpeech> 
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
<Speech><Parlmember>ΝΙΚΟΛΑΟΣ ΜΩΡΑΪΤΗΣ</Parlmember>: Παρών.</Speech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Παρών.</Speech>
ΠΡΟΕΔΡΕΥΩΝ (<ChairmanSpeech><Parlmember>Γρηγόριος Νιώτης</Parlmember>): Συνεπώς το άρθρο 7 έγινε δεκτό, όπως τροποποιήθηκε από τον κύριο Υπουργό, κατά πλειοψηφία. 
Ερωτάται το Σώμα: Γίνεται δεκτό το άρθρο 8 ως έχει;</ChairmanSpeech> 
<Speech><Parlmember>ΟΛΟΙ ΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
ΠΡΟΕΔΡΕΥΩΝ (<ChairmanSpeech><Parlmember>Γρηγόριος Νιώτης</Parlmember>): Συνεπώς το άρθρο 8 έγινε δεκτό ως έχει, ομοφώνως.
Ερωτάται το Σώμα: Γίνεται δεκτό το άρθρο 9 ως έχει;</ChairmanSpeech> 
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
<Speech><Parlmember>ΝΙΚΟΛΑΟΣ ΜΩΡΑΪΤΗΣ</Parlmember>: Παρών.</Speech>
ΠΡΟΕΔΡΕΥΩΝ (<ChairmanSpeech><Parlmember>Γρηγόριος Νιώτης</Parlmember>): Συνεπώς το άρθρο 9 έγινε δεκτό ως έχει, κατά πλειοψηφία. 
Ερωτάται το Σώμα: Γίνεται δεκτό το άρθρο 10 ως έχει;</ChairmanSpeech> 
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
<Speech><Parlmember>ΝΙΚΟΛΑΟΣ ΜΩΡΑΪΤΗΣ</Parlmember>: Κατά πλειοψηφία.</Speech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Κατά πλειοψηφία.</Speech>
ΠΡΟΕΔΡΕΥΩΝ (<ChairmanSpeech><Parlmember>Γρηγόριος Νιώτης</Parlmember>): Συνεπώς το άρθρο 10 έγινε δεκτό ως έχει, κατά πλειοψηφία. 
Ερωτάται το Σώμα: Γίνεται δεκτό το άρθρο 11 ως έχει;</ChairmanSpeech> 
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
<Speech><Parlmember>ΝΙΚΟΛΑΟΣ ΜΩΡΑΪΤΗΣ</Parlmember>: Κατά πλειοψηφία.</Speech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Παρών.</Speech>
ΠΡΟΕΔΡΕΥΩΝ (<ChairmanSpeech><Parlmember>Γρηγόριος Νιώτης</Parlmember>): Συνεπώς το άρθρο 11 έγινε δεκτό ως έχει, κατά πλειοψηφία. 
Ερωτάται το Σώμα: Γίνεται δεκτό το άρθρο 12 ως έχει;</ChairmanSpeech> 
<Speech><Parlmember>ΟΛΟΙ ΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
ΠΡΟΕΔΡΕΥΩΝ (<ChairmanSpeech><Parlmember>Γρηγόριος Νιώτης</Parlmember>): Συνεπώς το άρθρο 12 έγινε δεκτό ως έχει, ομοφώνως.
Ερωτάται το Σώμα: Γίνεται δεκτό το άρθρο 13, όπως τροποποιήθηκε από τον κύριο Υπουργό;</ChairmanSpeech> 
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
<Speech><Parlmember>ΝΙΚΟΛΑΟΣ ΜΩΡΑΪΤΗΣ</Parlmember>: Κατά πλειοψηφία.</Speech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Κατά πλειοψηφία.</Speech>
ΠΡΟΕΔΡΕΥΩΝ (<ChairmanSpeech><Parlmember>Γρηγόριος Νιώτης</Parlmember>): Συνεπώς το άρθρο 13 έγινε δεκτό, όπως τροποποιήθηκε από τον κύριο Υπουργό, κατά πλειοψηφία. 
Ερωτάται το Σώμα: Γίνεται δεκτό το άρθρο 14, όπως τροποποιήθηκε από τον κύριο Υπουργό;</ChairmanSpeech> 
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
<Speech><Parlmember>ΝΙΚΟΛΑΟΣ ΜΩΡΑΪΤΗΣ</Parlmember>: Παρών.</Speech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Κατά πλειοψηφία.</Speech>
ΠΡΟΕΔΡΕΥΩΝ (<ChairmanSpeech><Parlmember>Γρηγόριος Νιώτης</Parlmember>): Συνεπώς το άρθρο 14 έγινε δεκτό, όπως τροποποιήθηκε από τον κύριο Υπουργό, κατά πλειοψηφία. 
Ερωτάται το Σώμα: Γίνεται δεκτό το άρθρο 15 ως έχει;</ChairmanSpeech> 
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
<Speech><Parlmember>ΝΙΚΟΛΑΟΣ ΜΩΡΑΪΤΗΣ</Parlmember>: Κατά πλειοψηφία.</Speech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Κατά πλειοψηφία.</Speech>
ΠΡΟΕΔΡΕΥΩΝ (<ChairmanSpeech><Parlmember>Γρηγόριος Νιώτης</Parlmember>): Συνεπώς το άρθρο 15 έγινε δεκτό ως έχει, κατά πλειοψηφία. 
Ερωτάται το Σώμα: Γίνεται δεκτό το άρθρο 16 ως έχει;</ChairmanSpeech> 
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
<Speech><Parlmember>ΝΙΚΟΛΑΟΣ ΜΩΡΑΪΤΗΣ</Parlmember>: Παρών.</Speech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Κατά πλειοψηφία.</Speech>
ΠΡΟΕΔΡΕΥΩΝ (<ChairmanSpeech><Parlmember>Γρηγόριος Νιώτης</Parlmember>): Συνεπώς το άρθρο 16 έγινε δεκτό ως έχει, κατά πλειοψηφία. 
Ερωτάται το Σώμα: Γίνεται δεκτό το άρθρο 17 ως έχει;</ChairmanSpeech> 
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
<Speech><Parlmember>ΝΙΚΟΛΑΟΣ ΜΩΡΑΪΤΗΣ</Parlmember>: Κατά πλειοψηφία.</Speech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Κατά πλειοψηφία.</Speech>
ΠΡΟΕΔΡΕΥΩΝ (<ChairmanSpeech><Parlmember>Γρηγόριος Νιώτης</Parlmember>): Συνεπώς το άρθρο 17 έγινε δεκτό ως έχει, κατά πλειοψηφία. 
Ερωτάται το Σώμα: Γίνεται δεκτό το άρθρο 18 ως έχει;</ChairmanSpeech> 
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
<Speech><Parlmember>ΝΙΚΟΛΑΟΣ ΜΩΡΑΪΤΗΣ</Parlmember>: Κατά πλειοψηφία.</Speech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Κατά πλειοψηφία.</Speech>
ΠΡΟΕΔΡΕΥΩΝ (<ChairmanSpeech><Parlmember>Γρηγόριος Νιώτης</Parlmember>): Συνεπώς το άρθρο 18 έγινε δεκτό ως έχει, κατά πλειοψηφία. 
Ερωτάται το Σώμα: Γίνεται δεκτό το άρθρο 19, όπως τροποποιήθηκε από τον κύριο Υπουργό;</ChairmanSpeech> 
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
<Speech><Parlmember>ΝΙΚΟΛΑΟΣ ΜΩΡΑΪΤΗΣ</Parlmember>: Παρών.</Speech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Κατά πλειοψηφία.</Speech>
ΠΡΟΕΔΡΕΥΩΝ (<ChairmanSpeech><Parlmember>Γρηγόριος Νιώτης</Parlmember>): Συνεπώς το άρθρο 19 έγινε δεκτό, όπως τροποποιήθηκε από τον κύριο Υπουργό, κατά πλειοψηφία. 
Ερωτάται το Σώμα: Γίνεται δεκτό το άρθρο 20 ως έχει;</ChairmanSpeech> 
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
<Speech><Parlmember>ΝΙΚΟΛΑΟΣ ΜΩΡΑΪΤΗΣ</Parlmember>: Παρών.</Speech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Κατά πλειοψηφία.</Speech>
ΠΡΟΕΔΡΕΥΩΝ (<ChairmanSpeech><Parlmember>Γρηγόριος Νιώτης</Parlmember>): Συνεπώς το άρθρο 20 έγινε δεκτό ως έχει, κατά πλειοψηφία. 
Ερωτάται το Σώμα: Γίνεται δεκτή η τροπολογία με γενικό αριθμό 801 και ειδικό 26 ως έχει;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτή, δεκτή.</Speech> 
<Speech><Parlmember>ΝΙΚΟΛΑΟΣ ΜΩΡΑΪΤΗΣ</Parlmember>: Κατά πλειοψηφία.</Speech>
<Speech><Parlmember>ΑΣΤΕΡΙΟΣ ΡΟΝΤΟΥΛΗΣ</Parlmember>: Κατά πλειοψηφία.</Speech>
ΠΡΟΕΔΡΕΥΩΝ (<ChairmanSpeech><Parlmember>Γρηγόριος Νιώτης</Parlmember>): Συνεπώς η τροπολογία με γενικό αριθμό 801 και ειδικό 26 έγινε δεκτή κατά πλειοψηφία και εντάσσεται στο νομοσχέδιο ως ίδιο άρθρο. 
Ερωτάται το Σώμα: Γίνεται δεκτή η τροπολογία με γενικό αριθμό 752 και ειδικό 17 ως έχει;</ChairmanSpeech>
<Speech><Parlmember>ΟΛΟΙ ΟΙ ΒΟΥΛΕΥΤΕΣ</Parlmember>: Δεκτή, δεκτή.</Speech> 
ΠΡΟΕΔΡΕΥΩΝ (<ChairmanSpeech><Parlmember>Γρηγόριος Νιώτης</Parlmember>): Συνεπώς η τροπολογία με γενικό αριθμό 752 και ειδικό 17 έγινε δεκτή ομοφώνως και εντάσσεται στο νομοσχέδιο ως ίδιο άρθρο. 
Εισερχόμαστε στην ψήφιση του ακροτελεύτιου άρθρου.
Ερωτάται το Σώμα: Γίνεται δεκτό το ακροτελεύτιο άρθρο;</ChairmanSpeech> 
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech> 
ΠΡΟΕΔΡΕΥΩΝ (<ChairmanSpeech><Parlmember>Γρηγόριος Νιώτης</Parlmember>): Το ακροτελεύτιο άρθρο έγινε δεκτό κατά πλειοψηφία.
Συνεπώς το νομοσχέδιο του Υπουργείου Αγροτικής Ανάπτυξης και Τροφίμων: «Ρυθμίσεις για την κτηνοτροφία και τις κτηνοτροφικές εγκαταστάσεις και άλλες διατάξεις» έγινε δεκτό επί της αρχής και επί των άρθρων κατά πλειοψηφία και σε ορισμένα από τα άρθρα ομοφώνως ως τα ανέγνωσα. 
Ερωτάται το Σώμα: Γίνεται δεκτό το νομοσχέδιο και στο σύνολο;</ChairmanSpeech> 
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech> 
ΠΡΟΕΔΡΕΥΩΝ (<ChairmanSpeech><Parlmember>Γρηγόριος Νιώτης</Parlmember>): Το νομοσχέδιο έγινε δεκτό και στο σύνολο κατά πλειοψηφία.
Συνεπώς το νομοσχέδιο του Υπουργείου Αγροτικής Ανάπτυξης και Τροφίμων: «Ρυθμίσεις για την κτηνοτροφία και τις κτηνοτροφικές εγκαταστάσεις και άλλες διατάξεις» έγινε δεκτό κατά πλειοψηφία σε μόνη συζήτηση επί της αρχής, των άρθρων και του συνόλου και έχει ως εξής: 
(Να μπει το κείμενο του νομοσχεδίου σελ. 430α)</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Γρηγόριος Νιώτης</Parlmember>): Κύριοι συνάδελφοι, παρακαλώ το Σώμα να εξουσιοδοτήσει το Προεδρείο για την υπ’ ευθύνη του επικύρωση των Πρακτικών ως προς την ψήφιση στο σύνολο του παραπάνω νομοσχεδίου.</ChairmanSpeech>
<Speech><Parlmember>ΟΛΟΙ ΟΙ ΒΟΥΛΕΥΤΕΣ</Parlmember>: Μάλιστα, μάλιστα.</Speech> 
ΠΡΟΕΔΡΕΥΩΝ (<ChairmanSpeech><Parlmember>Γρηγόριος Νιώτης</Parlmember>): Συνεπώς, το Σώμα παρέσχε την ζητηθείσα εξουσιοδότηση. 
Κύριοι συνάδελφοι, δέχεστε στο σημείο αυτό να λύσουμε τη συνεδρίαση;</ChairmanSpeech>
<Speech><Parlmember>ΟΛΟΙ ΟΙ ΒΟΥΛΕΥΤΕΣ</Parlmember>: Μάλιστα, μάλιστα.
Με τη συναίνεση του Σώματος και ώρα 19.08΄ λύεται η συνεδρίαση για αύριο ημέρα Παρασκευή 9 Μαρτίου 2012 και ώρα 10.00΄, με αντικείμενο εργασιών του Σώματος: α) κοινοβουλευτικό έλεγχο, συζήτηση επικαίρων ερωτήσεων και β) συζήτηση της υπ’ αριθμόν 26/24-2-2012 επερώτησης Βουλευτών της Νέας Δημοκρατίας προς τον Υπουργό Εσωτερικών, σχετικά με τη λειτουργία του Δήμου Αθηναίων.
Ο</Speech> ΠΡΟΕΔΡΟΣ                                                        ΟΙ ΓΡΑΜΜΑΤΕΙΣ  
Τελευταία Αποθήκευση:	13/3/2012 12:58:00 μμ	Από:	Λαζαράκου Μαντώ
Εκτυπώθηκε:	8/3/2012 11:29:00 πμ</body>
</html>