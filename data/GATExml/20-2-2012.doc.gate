<html><head><meta name="cp:revision" content="2"><meta name="date" content="2012-02-24T08:13:00Z"><meta name="Company" content="OTS"><meta name="Keywords" content=""><meta name="meta:word-count" content="40058"><meta name="subject" content=""><meta name="dc:creator" content="Production"><meta name="extended-properties:Company" content="OTS"><meta name="meta:print-date" content="2012-02-23T09:27:00Z"><meta name="Word-Count" content="40058"><meta name="dcterms:created" content="2012-02-24T08:13:00Z"><meta name="dcterms:modified" content="2012-02-24T08:13:00Z"><meta name="Last-Modified" content="2012-02-24T08:13:00Z"><meta name="Last-Save-Date" content="2012-02-24T08:13:00Z"><meta name="meta:character-count" content="216315"><meta name="Template" content="Normal"><meta name="meta:save-date" content="2012-02-24T08:13:00Z"><meta name="dc:title" content="ΠΡΑΚΤΙΚΑ ΒΟΥΛΗΣ"><meta name="Application-Name" content="Microsoft Office Word"><meta name="modified" content="2012-02-24T08:13:00Z"><meta name="cp:subject" content=""><meta name="Content-Type" content="application/msword"><meta name="creator" content="Production"><meta name="meta:author" content="Production"><meta name="dc:subject" content=""><meta name="extended-properties:Application" content="Microsoft Office Word"><meta name="meta:creation-date" content="2012-02-24T08:13:00Z"><meta name="Last-Printed" content="2012-02-23T09:27:00Z"><meta name="meta:last-author" content="l.venetikidou"><meta name="Comments" content=""><meta name="Creation-Date" content="2012-02-24T08:13:00Z"><meta name="xmpTPg:NPages" content="1"><meta name="resourceName" content="20-2-2012.doc"><meta name="Last-Author" content="l.venetikidou"><meta name="w:comments" content=""><meta name="Character Count" content="216315"><meta name="Page-Count" content="1"><meta name="Revision-Number" content="2"><meta name="extended-properties:Template" content="Normal"><meta name="meta:keyword" content=""><meta name="Author" content="Production"><meta name="comment" content=""><meta name="meta:page-count" content="1"></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta>ΠΡΑΚΤΙΚΑ ΒΟΥΛΗΣ</head>
<body>Συνεδρίαση 20.2.12.                                                        σελ.5
(Σημείωση: Ο παρακάτω πίνακας περιεχομένων δεν αποτελεί το τελικό κείμενο, διότι εκκρεμούν ορθογραφικές και συντακτικές διορθώσεις)
ΠΙΝΑΚΑΣ ΠΕΡΙΕΧΟΜΕΝΩΝ
ΙΓ’ ΠΕΡΙΟΔΟΣ 
ΠΡΟΕΔΡΕΥΟΜΕΝΗΣ ΚΟΙΝΟΒΟΥΛΕΥΤΙΚΗΣ ΔΗΜΟΚΡΑΤΙΑΣ
ΣΥΝΟΔΟΣ Γ΄
ΣΥΝΕΔΡΙΑΣΗ ΠΖ΄
Δευτέρα  20 Φεβρουαρίου 2012
ΘΕΜΑΤΑ
 
Α. ΕΙΔΙΚΑ ΘΕΜΑΤΑ 
1. Επικύρωση Πρακτικών, σελ. 
2. &apos;Αδεια απουσίας των Βουλευτών κ.κ. Κ. Γείτονα, Ε. Παναρίτη και Τ. Καραπαναγιώτη, σελ. 
3. Ανακοινώνεται ότι τη συνεδρίαση παρακολουθούν μαθητές από το 11ο Γυμνάσιο Ηρακλείου Κρήτης και το Γενικό Λύκειο Καλλιθέας Θεσσαλονίκης, σελ. 
4. Ανακοινώνεται ότι οι συνάδελφοι κ.κ. Μ. Βορίδης και Σ. Γεωργιάδης, μετά από τις 17 Φεβρουαρίου 2012 επιστολές τους προς τον Πρόεδρο της Βουλής των Ελλήνων, γνωστοποίησαν τη δήλωση παραίτησής τους από το βουλευτικό αξίωμα, σελ. 
5. Ορκωμοσία των βουλευτών κ.κ. Χρήστου Καλαποθαράκου και Μανούσου Ντουκάκη σε αντικατάσταση των κυρίων Μαυρουδή Βορίδη και Σπυρίδωνα- Άδωνι Γεωργιάδη οι οποίοι παραιτήθηκαν, σελ. 
6. Επί διαδικαστικού θέματος, σελ. 
7. Αναφορά στη σύνοδο του Eurogroup για το χρέος της Ελλάδας και τα μέτρα που καλείται να πάρει η Κυβέρνηση και τα κόμματα που τη στηρίζουν, σελ. 
 
Β. ΚΟΙΝΟΒΟΥΛΕΥΤΙΚΟΣ ΕΛΕΓΧΟΣ 
1. Κατάθεση αναφορών, σελ. 
2. Απαντήσεις Υπουργών σε ερωτήσεις Βουλευτών, σελ. 
3. Ανακοίνωση του δελτίου αναφορών και ερωτήσεων της Τρίτης 21 Φεβρουαρίου 2012, σελ. 
4. Συζήτηση επικαίρων ερωτήσεων:
   α) Προς τον Υπουργό Περιβάλλοντος, Ενέργειας και Κλιματικής Αλλαγής, σχετικά με τη ρύθμιση για την εκτός σχεδίου δόμηση σε οικόπεδα-αγροτεμάχια επιφάνειας τεσσάρων χιλιάδων τετραγωνικών μέτρων και άνω, σελ. 
  β) Προς τον Υπουργό Ανάπτυξης, Ανταγωνιστικότητας και Ναυτιλίας, σχετικά με τη λήψη μέτρων ενεργοποίησης ελεγκτικών μηχανισμών προς αποφυγή των φαινομένων &quot;ελληνοποίησης&quot; εισαγόμενων αντιγράφων έργων λαϊκής τέχνης, σελ. 
 
Γ. ΝΟΜΟΘΕΤΙΚΗ ΕΡΓΑΣΙΑ 
Κατάθεση σχεδίων νόμων:
   α) Οι Υπουργοί Προστασίας του Πολίτη, Οικονομικών, Εξωτερικών, Εθνικής  Άμυνας, Ανάπτυξης, Ανταγωνιστικότητας και Ναυτιλίας, Παιδείας, Διά Βίου Μάθησης και Θρησκευμάτων, Υποδομών, Μεταφορών και Δικτύων, Εργασίας και Κοινωνικής Ασφάλισης, Υγείας και Κοινωνικής Αλληλεγγύης, Δικαιοσύνης, Διαφάνειας και Ανθρωπίνων Δικαιωμάτων και Πολιτισμού και Τουρισμού κατέθεσαν σχέδιο νόμου: &quot;Παροχή Υπηρεσιών Ασφαλείας από Ενόπλους Φρουρούς σε Εμπορικά Πλοία και άλλες διατάξεις&quot;, σελ. 
 β) Οι Υπουργοί Υγείας και Κοινωνικής Αλληλεγγύης, Οικονομικών, Διοικητικής Μεταρρύθμισης και Ηλεκτρονικής Διακυβέρνησης, Παιδείας, Διά Βίου Μάθησης και Θρησκευμάτων, Εσωτερικών και Εργασίας και Κοινωνικής Ασφάλισης κατέθεσαν σχέδιο νόμου: &quot;Εφαρμοστικός νόμος αρμοδιότητας Υπουργείων Υγείας και Κοινωνικής Αλληλεγγύης και Κοινωνικής Ασφάλισης σχετικά με τον ψηφισθέντα Νόμο &quot; Έγκριση των Σχεδίων Συμβάσεων Χρηματοδoτικής  Διευκόλυνσης μεταξύ του Ευρωπαϊκού Ταμείου Χρηματοπιστωτικής Σταθερότητας (Ε.Τ.Χ.Σ.), της Ελληνικής Δημοκρατίας και της Τράπεζας της Ελλάδος, του Σχεδίου του Μνημονίου Συνεννόησης μεταξύ της Ελληνικής Δημοκρατίας, της Ευρωπαϊκής Επιτροπής και της Τράπεζας της Ελλάδος και άλλες επείγουσες διατάξεις για τη μείωση του δημοσίου χρέους και τη διάσωση της εθνικής οικονομίας&quot; και άλλες διατάξεις&quot;, σελ. 
2. Συζήτηση επί της αρχής του σχεδίου νόμου του Υπουργείου Υποδομών, Μεταφορών και Δικτύων: &quot;Ρύθμιση λειτουργίας της ταχυδρομικής αγοράς, θεμάτων ηλεκτρονικών επικοινωνιών και άλλες διατάξεις&quot;, σελ. 
3. Κατάθεση Εκθέσεων Διαρκών Επιτροπών:
   α) Η Διαρκής Επιτροπή Δημόσιας Διοίκησης, Δημόσιας Τάξης και Δικαιοσύνης καταθέτει τις Εκθέσεις της στα σχέδια νόμων:
i) Του Υπουργείου Διοικητικής Μεταρρύθμισης και Ηλεκτρονικής Διακυβέρνησης &quot;Πειθαρχικό Δίκαιο Δημοσίων Πολιτικών Διοικητικών Υπαλλήλων και Υπαλλήλων Νομικών Προσώπων Δημοσίου Δικαίου&quot;
ii) Του Υπουργείου Δικαιοσύνης, Διαφάνειας και Ανθρωπίνων Δικαιωμάτων &quot;Για τη δίκαιη δίκη και την εύλογη διάρκεια αυτής&quot;, σελ. 
   β) Η Διαρκής Επιτροπή Παραγωγής και Εμπορίου καταθέτει την  Έκθεσή της  στο σχέδιο νόμου του Υπουργείου Αγροτικής Ανάπτυξης και Τροφίμων &quot;Ρυθμίσεις για την κτηνοτροφία και τις κτηνοτροφικές εγκαταστάσεις&quot;, σελ. 

ΠΡΟΕΔΡΕΥΟΝΤΕΣ
ΑΡΓΥΡΗΣ Ε., σελ.
ΝΙΩΤΗΣ Γ., σελ.
ΝΙΚΟΛΑΪΔΟΥ Β., σελ.
ΠΟΛΥΔΩΡΑΣ Β., σελ.
ΟΜΙΛΗΤΕΣ

Α. Επί της ορκωμοσίας των Βουλευτών κ.κ. Χ. Καλαποθαράκου και Μ. Ντουκάκη:
ΚΑΡΑΤΖΑΦΕΡΗΣ Γ. , σελ.

Β. Επί διαδικαστικού θέματος:
ΑΡΓΥΡΗΣ Ε. , σελ.
ΚΩΝΣΤΑΝΤΙΝΟΠΟΥΛΟΣ Ο. , σελ.
ΛΑΦΑΖΑΝΗΣ Π. , σελ.
ΝΙΩΤΗΣ Γ. , σελ.
ΠΟΛΥΔΩΡΑΣ Β. , σελ.
ΧΡΥΣΑΝΘΑΚΟΠΟΥΛΟΣ Α. , σελ.

Γ. Επί της αναφοράς στη σύνοδο του Eurogroup:
ΒΟΡΙΔΗΣ Μ. , σελ.
ΛΑΦΑΖΑΝΗΣ Π. , σελ.
ΜΟΥΣΟΥΡΟΥΛΗΣ Κ. , σελ.
ΧΡΥΣΑΝΘΑΚΟΠΟΥΛΟΣ Α. , σελ.

Δ. Επί των επικαίρων ερωτήσεων:
ΚΡΙΤΣΩΤΑΚΗΣ Μ. , σελ.
ΞΥΝΙΔΗΣ Σ. , σελ.
ΣΗΦΟΥΝΑΚΗΣ Ν. , σελ.
ΤΣΟΝΟΓΛΟΥ -ΒΥΛΛΙΩΤΗ Β. , σελ.

Ε. Επί του σχεδίου νόμου του Υπουργείου Υποδομών, Μεταφορών και Δικτύων:
ΑΝΑΣΤΑΣΙΑΔΗΣ Σ. , σελ.
ΑΥΓΕΝΑΚΗΣ Ε. , σελ.
ΒΟΡΙΔΗΣ Μ. , σελ.
ΓΕΙΤΟΝΑΣ Κ. , σελ.
ΚΟΝΤΟΓΙΑΝΝΗΣ Γ. , σελ.
ΛΑΦΑΖΑΝΗΣ Π. , σελ.
ΜΑΚΡΥΠΙΔΗΣ Α. , σελ.
ΜΑΡΚΑΚΗΣ Π. , σελ.
ΜΟΥΣΟΥΡΟΥΛΗΣ Κ. , σελ.
ΝΙΚΟΛΑΪΔΟΥ Β. , σελ.
ΠΑΠΑΔΗΜΟΥΛΗΣ Δ. , σελ.
ΠΑΠΑΘΑΝΑΣΗ Α. , σελ.
ΠΡΩΤΟΠΑΠΑΣ Χ. , σελ.
ΣΤΡΑΤΑΚΗΣ Ε. , σελ.
ΧΑΛΒΑΤΖΗΣ Σ. , σελ.
ΧΡΥΣΑΝΘΑΚΟΠΟΥΛΟΣ Α. , σελ.

 
ΠΡΑΚΤΙΚΑ ΒΟΥΛΗΣ
ΙΓ΄ ΠΕΡΙΟΔΟΣ
ΠΡΟΕΔΡΕΥΟΜΕΝΗΣ ΚΟΙΝΟΒΟΥΛΕΥΤΙΚΗΣ ΔΗΜΟΚΡΑΤΙΑΣ
ΣΥΝΟΔΟΣ Γ΄
ΣΥΝΕΔΡΙΑΣΗ ΠΖ΄
Δευτέρα 20 Φεβρουαρίου 2012
Αθήνα, σήμερα στις 20 Φεβρουαρίου 2012, ημέρα Δευτέρα και ώρα 18.00΄ συνήλθε στην Αίθουσα των συνεδριάσεων του Βουλευτηρίου η Βουλή σε ολομέλεια για να συνεδριάσει υπό την προεδρία του Α΄ Αντιπροέδρου αυτής κ. Γρηγόριου Νιώτη.
ΠΡΟΕΔΡΕΥΩΝ (<ChairmanSpeech><Parlmember>Γρηγόριος Νιώτης</Parlmember>): Κυρίες και κύριοι συνάδελφοι, αρχίζει η συνεδρίαση.
Πριν εισέλθουμε στην ημερήσια διάταξη, έχω την τιμή να σας ανακοινώσω ότι οι συνάδελφοι κύριοι Μαυρουδής Βορίδης, Βουλευτής Νομού Αττικής και Σπυρίδων-Άδωνις Γεωργιάδης, Βουλευτής Β’ Αθηνών, μετά από τις από 17 Φεβρουαρίου 2012 επιστολές τους προς τον Πρόεδρο της Βουλής των Ελλήνων, γνωστοποίησαν τη δήλωση της παραίτησής τους από το βουλευτικό αξίωμα. 
Οι επιστολές τους καταχωρίζονται στα Πρακτικά της σημερινής συνεδρίασης. 
(Οι προαναφερθείσες επιστολές των κυρίων Μαυρουδή Βορίδη και Σπυρίδωνα-Άδωνι Γεωργιάδη έχουν ως εξής:
( Να μπουν οι σελ. 3-4 )</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Γρηγόριος Νιώτης</Parlmember>): Κύριοι συνάδελφοι, στο σημείο αυτό θα προβούμε στην ορκωμοσία των συναδέλφων κυρίων Χρήστου Καλαποθαράκου και Μανούσου Ντουκάκη σε αντικατάσταση των κυρίων Μαυρουδή Βορίδη και Σπυρίδωνα-Άδωνι Γεωργιάδη, οι οποίοι παραιτήθηκαν.
Καλούνται οι Βουλευτές κύριοι Χρήστος Καλαποθαράκος και Μανούσος Ντουκάκης να προσέλθουν και να δώσουν το νενομισμένο όρκο ενώπιον του εκπροσώπου της Εκκλησίας. 
(Στο σημείο αυτό προσέρχονται οι Βουλευτές κύριοι Χρήστος Καλαποθαράκος και Μανούσος Ντουκάκης και δίνουν τον παρακάτω όρκο:
«Ορκίζομαι στο όνομα της Αγίας και Ομοούσιας και Αδιαίρετης Τριάδας να είμαι πιστός στην Πατρίδα και το δημοκρατικό πολίτευμα, να υπακούω στο Σύνταγμα και τους νόμους και να εκπληρώνω ευσυνείδητα τα καθήκοντά μου»)
(Χειροκροτήματα)</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Γρηγόριος Νιώτης</Parlmember>): Άξιοι, άξιοι!</ChairmanSpeech>
<Speech><Parlmember>ΟΛΟΙ ΟΙ ΒΟΥΛΕΥΤΕΣ</Parlmember>: Άξιοι, άξιοι!</Speech>
ΠΡΟΕΔΡΕΥΩΝ (<ChairmanSpeech><Parlmember>Γρηγόριος Νιώτης</Parlmember>): Άξιοι και οι δύο συνάδελφοι. Ευχόμεθα δύναμη για την επιτέλεση του καθήκοντος.
Ο Πρόεδρος του Λαϊκού Ορθόδοξου Συναγερμού κ. Γεώργιος Καρατζαφέρης έχει το λόγο.</ChairmanSpeech>
<Speech><Parlmember>ΓΕΩΡΓΙΟΣ ΚΑΡΑΤΖΑΦΕΡΗΣ</Parlmember> (Πρόεδρος του Λαϊκού Ορθόδοξου Συναγερμού): Θέλω να διαβεβαιώσω το Σώμα ότι οι δύο μόλις ορκισθέντες συνάδελφοι αποτελούν ανθρώπους με ψυχή, με καρδιά, πατριώτες, οι οποίοι βεβαίως, κατά τον όρκο, θα σεβαστούν το Σύνταγμα, θα σεβαστούν τους νόμους, θα σεβαστούν τις ανάγκες της πατρίδας. Και το μόνο σίγουρο, που μπορώ να εγγυηθώ γι’ αυτούς, είναι πως κάτω από οποιαδήποτε κόπωση, κάτω από την οποιαδήποτε δουλεία δεν θα γίνουν ποτέ ριψάσπιδες.
(Χειροκροτήματα από την πτέρυγα του ΛΑΟΣ)</Speech>
ΠΡΟΕΔΡΕΥΩΝ (<ChairmanSpeech><Parlmember>Γρηγόριος Νιώτης</Parlmember>): Κυρίες και κύριοι συνάδελφοι, ολοκληρώθηκε η διαδικασία της ορκωμοσίας των Βουλευτών.
Παρακαλείται η κυρία Γραμματέας να ανακοινώσει τις αναφορές προς το Σώμα.
(Ανακοινώνονται προς το Σώμα από την κ. Βασιλική Τσόνογλου - Βυλλιώτη, Βουλευτή Βοιωτίας, τα ακόλουθα:
A. ΚΑΤΑΘΕΣΗ ΑΝΑΦΟΡΩΝ
1) Ο Βουλευτής Καρδίτσης κ. ΚΩΝΣΤΑΝΤΙΝΟΣ  ΤΣΙΑΡΑΣ  κατέθεσε αναφορά με την οποία  οι παραγωγοί πιπεριάς Νομού Καρδίτσας διαμαρτύρονται για την αλλαγή του τρόπου υπολογισμού και την αύξηση της ασφαλιστικής εισφοράς υπέρ ΕΛΓΑ.
2) Ο Βουλευτής Καρδίτσης κ. ΚΩΝΣΤΑΝΤΙΝΟΣ  ΤΣΙΑΡΑΣ  κατέθεσε αναφορά με την οποία  ο Ιατρικός Σύλλογος Καρδίτσας αιτείται την επίλυση θέματος που αφορά στη χορήγηση, αναστολή, ανάκληση και ακύρωση της άδειας λειτουργίας ιατρείων.
3) Ο Βουλευτής Ηρακλείου κ. ΕΛΕΥΘΕΡΙΟΣ ΑΥΓΕΝΑΚΗΣ κατέθεσε αναφορά με την οποία  οι εργαζόμενοι στον Οργανισμό Εργατικής Κατοικίας (ΟΕΚ) Ηρακλείου αιτούνται την αναθεώρηση της απόφασης για την κατάργηση του Οργανισμού Εργατικής Κατοικίας και της Εργατικής Εστίας.
4) Ο Βουλευτής Ευβοίας κ. ΣΥΜΕΩΝ (ΣΙΜΟΣ) ΚΕΔΙΚΟΓΛΟΥ κατέθεσε αναφορά με την οποία  τα Σωματεία Εργαζομένων ΛΑΡΚΟ αιτείται την απόσυρση της πράξης  νομοθετικού περιεχομένου με την οποία η ΛΑΡΚΟ εντάσσεται στην εφαρμογή του ν. 4024/2011 και διαμαρτύρεται για την ένταξη των εργαζιομένων στο μισθολόγιο του δημοσίου και την περικοπή των μισθών τους.
5) Ο Βουλευτής Μαγνησίας κ. ΠΑΥΛΟΣ ΜΑΡΚΑΚΗΣ κατέθεσε αναφορά με την οποία  ο Δήμαρχος Ζαγοράς - Μουρεσίου αιτείται την άμεση στελέχωση με ιατρούς του Κέντρου Υγείας  Ζαγοράς.
6) Η Βουλευτής Λαρίσης κ. ΒΑΣΙΛΙΚΗ ΑΛΕΞΑΝΔΡΙΔΟΥ κατέθεσε αναφορά με την οποία  ο Δήμαρχος Αγιάς Νομού Λαρίσης αιτείται τη χρηματοδότηση του δήμου για την αντιμετώπιση ζημιών στα δίκτυα υποδομής που προκλήθηκαν από τα πρωτοφανή καιρικά φαινόμενα.
7) Η Βουλευτής Λαρίσης κ. ΒΑΣΙΛΙΚΗ ΑΛΕΞΑΝΔΡΙΔΟΥ κατέθεσε αναφορά με την οποία  ο Δήμαρχος Αγιάς Νομού Λαρίσης αιτείται τη χρηματοδότηση του δήμου για να αποκατασταθούν οι καταστροφές που συνέβησαν λόγω των έντονων και πρωτοφανών καιρικών φαινομένων.
8) Η Βουλευτής Ευβοίας κ. ΟΥΡΑΝΙΑ ΠΑΠΑΝΔΡΕΟΥ  - ΠΑΠΑΔΑΚΗ κατέθεσε αναφορά με την οποία  το Σωματείο Ελευθεροεπαγγελματιών Παιδιάτρων Νομού Θεσσαλονίκης αιτείται τη μη υποβάθμιση των παροχών πρωτοβάθμιας υγείας και την αναμόρφωση του κανονισμού παροχής υπηρεσιών υγείας προς όφελος των ασφαλισμένων.
9) Οι Βουλευτές Β΄ Πειραιώς κ. ΓΕΩΡΓΙΟΣ ΑΝΑΤΟΛΑΚΗΣ και Α΄ Αθηνών κ. ΑΘΑΝΑΣΙΟΣ ΠΛΕΥΡΗΣ κατέθεσαν αναφορά με την οποία  ο κ. Στέφανος Τσάμης αιτείται την άρση δέσμευσης της συντάξεώς του από χρηματοπιστωτικό ίδρυμα λόγω ληξιπρόθεσμων οφειλών του σε πιστωτική κάρτα.
10) Ο Βουλευτής Αχαΐας κ. ΝΙΚΟΛΑΟΣ  ΝΙΚΟΛΟΠΟΥΛΟΣ  κατέθεσε δημοσίευμα εφημερίδας το οποίο αναφέρεται στην καταστροφή των αρχείων των εφοριών πριν από το 1999.
11) Ο Βουλευτής Αχαΐας κ. ΝΙΚΟΛΑΟΣ  ΝΙΚΟΛΟΠΟΥΛΟΣ  κατέθεσε δημοσίευμα εφημερίδας το οποίο αναφέρει τις παρατηρήσεις του Αντιεισαγγελέα του Αρείου Πάγου σχετικά με τις επιχειρούμενες τροποποιήσεις στους ποινικούς κώδικες με το νομοσχέδιο του Υπουργείου Δικαιοσύνης για τη δίκαιη δίκη και την αντιμετώπιση φαινομένων αρνησιδικίας
12) Ο Βουλευτής Αχαΐας κ. ΝΙΚΟΛΑΟΣ  ΝΙΚΟΛΟΠΟΥΛΟΣ  κατέθεσε δημοσίευμα εφημερίδας το οποίο αναφέρεται στις διαφυγές αερίων από θαλάσσης και από ξηράς στην περιοχή του Κατακόλου
13) Ο Βουλευτής Αττικής κ. ΑΘΑΝΑΣΙΟΣ  ΛΕΒΕΝΤΗΣ  κατέθεσε αναφορά με την οποία  ο Δήμαρχος Σαρωνικού, οι Διευθυντές και το Εκπαιδευτικό Προσωπικό των Σχολείων  και οι Σύλλογοι Γονέων και Κηδεμόνων του Δήμου Σαρωνικού αιτούνται την επίλυση θεμάτων που αφορούν  στη μεταφορά  των μαθητών στις περιφέρειες έως το τέλος της σχολικής χρονιάς.
14) Ο Βουλευτής Αχαΐας κ. ΝΙΚΟΛΑΟΣ  ΝΙΚΟΛΟΠΟΥΛΟΣ  κατέθεσε δημοσίευμα εφημερίδας το οποίο αναφέρεται στα τέλη διοδίων και στη μη ολοκλήρωση των εργασιών της Ολυμπίας Οδού 
15) Ο Βουλευτής Αχαΐας κ. ΝΙΚΟΛΑΟΣ  ΝΙΚΟΛΟΠΟΥΛΟΣ  κατέθεσε δημοσίευμα εφημερίδας το οποίο αναφέρεται σε άρνηση μετάθεσης ειδικού φρουρού, πατέρα δύο παιδιών,  με νοητική υστέρηση
16) Η Βουλευτής Ευβοίας κ. ΑΙΚΑΤΕΡΙΝΗ ΠΕΡΛΕΠΕ - ΣΗΦΟΥΝΑΚΗ κατέθεσε αναφορά με την οποία  το Συμβούλιο Δημοτικής Κοινότητας Κύμης του Δήμου Κύμης Νομού Ευβοίας αιτείται τη μη αναστολή λειτουργίας του Τελωνείου Κύμης.
17) Ο Βουλευτής Ιωαννίνων κ. ΣΤΑΥΡΟΣ  ΚΑΛΟΓΙΑΝΝΗΣ  κατέθεσε δημοσίευμα εφημερίδας το οποίο αναφέρεται σε πληρωμές των αναδόχων αυτοκινητοδρόμων που υλοποιούνται με συμβάσεις παραχώρησης, οι οποίες ουσιαστικά είναι ανενεργές.
18) Ο Βουλευτής Αχαΐας κ. ΝΙΚΟΛΑΟΣ  ΝΙΚΟΛΟΠΟΥΛΟΣ  κατέθεσε δημοσίευμα εφημερίδας το οποίο αναφέρεται στις καταστροφές που προκλήθηκαν στην Αιγιαλεία από ακραία καιρικά φαινόμενα και την υπερχείλιση του χειμάρρου Θολοπόταμου. 
19) Ο Βουλευτής Αχαΐας κ. ΝΙΚΟΛΑΟΣ  ΝΙΚΟΛΟΠΟΥΛΟΣ  κατέθεσε δημοσίευμα εφημερίδας το οποίο αναφέρεται στις οικονομικές δυσκολίες που αντιμετωπίζει το κολυμβητήριο «Α. Πεπανός» Πατρών.
20) Ο Βουλευτής Αχαΐας κ. ΝΙΚΟΛΑΟΣ  ΝΙΚΟΛΟΠΟΥΛΟΣ  κατέθεσε δημοσίευμα εφημερίδας το οποίο αναφέρεται στην κατάληψη του παραρτήματος του πανεπιστημίου της οδού Κορίνθου του Δήμου Πατρέων.
21) Ο Βουλευτής Λασιθίου κ. ΜΙΧΑΗΛ  ΚΑΡΧΙΜΑΚΗΣ  κατέθεσε αναφορά με την οποία η κ. Φωτεινή Ψημάρνη- Βούλγαρη, Καθηγήτρια Χρηματοιοκονομικών της Σχολής Μάνατζμεντ και Οικονομικών του ΤΕΙ Κρήτης εκθέτει τις απόψεις της σχετικά με την ίδρυση ολοκληρωμένης Σχολής Λασιθίου του ΤΕΙ Κρήτης σε συνεργασία με το Παράρτημα της Ιεράπετρας.
22) Ο Βουλευτής Αχαΐας κ. ΝΙΚΟΛΑΟΣ  ΝΙΚΟΛΟΠΟΥΛΟΣ  κατέθεσε δημοσίευμα εφημερίδας το οποίο αναφέρεται στη μη λειτουργία  του νοσοκομείου του Πύργου εξαιτίας της καταστροφής των ηλεκτρομηχανολογικών του εγκαταστάσεων από πλημμύρες.
23) Ο Βουλευτής Αχαΐας κ. ΝΙΚΟΛΑΟΣ  ΝΙΚΟΛΟΠΟΥΛΟΣ  κατέθεσε δημοσίευμα εφημερίδας το οποίο αναφέρεται σε παράνομες άδειες πλανόδιου εμπορίου που εικάζεται ότι  κυκλοφόρησαν στο Δήμο Δέλτα του Νομού Θεσσαλονίκης
24) Ο Βουλευτής Μεσσηνίας κ. ΙΩΑΝΝΗΣ  ΛΑΜΠΡΟΠΟΥΛΟΣ  κατέθεσε αναφορά με την οποία  το Δημοτικό Συμβούλιο του Δήμου Πύλου- Νέστορος Νομού Μεσσηνίας αιτείται τη φορολογική υπαγωγή των τέως Δήμων Νέστορος και Κορώνης στη ΔΟΥ Πύλου, έδρα του Δήμου Πύλου- Νέστορος.
25) Η Βουλευτής Ευβοίας κ. ΑΙΚΑΤΕΡΙΝΗ ΠΕΡΛΕΠΕ - ΣΗΦΟΥΝΑΚΗ κατέθεσε αναφορά με την οποία  ο Δήμος Καρύστου, οι Σύλλογοι Αλιέων Καρύστου, Μαρμαρίου και Στύρων και οι τοπικοί μαζικοί φορείς εκφράζουν τη δυσαρέσκειά τους για την αναστολή της λειτουργίας του Τελωνείου Καρύστου.
26) Οι Βουλευτές Α΄ Πειραιώς κ. ΔΙΑΜΑΝΤΩ ΜΑΝΩΛΑΚΟΥ και Β΄ Αθηνών κ. ΓΕΩΡΓΙΟΣ ΜΑΥΡΙΚΟΣ κατέθεσαν αναφορά με την οποία  το Διοικητικό Συμβούλιο του Συλλόγου Εργαζομένων του Υπουργείου Αγροτικής Ανάπτυξης και Τροφίμων εκφράζει τις απόψεις του για την επιβολή από τον αρμόδιο προϊστάμενο της πειθαρχικής ποινής στέρησης ποσοστού των μηνιαίων αποδοχών μέλους του Διοικητικού Συμβουλίου του Συλλόγου λόγω αντίδρασής του στην πολιτική της υπηρεσίας.
27) Ο Βουλευτής Ηρακλείου κ. ΒΑΣΙΛΕΙΟΣ  ΚΕΓΚΕΡΟΓΛΟΥ  κατέθεσε αναφορά με την οποία   αιτείται την άμεση επίλυση θεμάτων που αφορούν την εφαρμογή του ΕΟΠΥΥ στα άτομα με αναπηρία.
28) Οι Βουλευτές Λαρίσης κ. ΗΡΩ ΔΙΩΤΗ και Β΄ Θεσσαλονίκης κ. ΕΥΑΓΓΕΛΙΑ (ΛΙΤΣΑ) ΑΜΜΑΝΑΤΙΔΟΥ - ΠΑΣΧΑΛΙΔΟΥ κατέθεσαν αναφορά με την οποία  η Λαϊκή Επιτροπή Φαρκαδόνας αιτείται την κήρυξη του Δήμου Φαρκαδόνας ως πλημμυρόπληκτου και αιτείται την εκτέλεση των αναγκαίων εγγειοβελτιωτικών αντιπλημμυρικών έργων.
29) Ο Βουλευτής Β΄ Πειραιώς κ. ΠΑΝΑΓΙΩΤΗΣ ΛΑΦΑΖΑΝΗΣ κατέθεσε αναφορά με την οποία  ο Πρόεδρος του Συλλόγου Διδακτικού Ερευνητικού Προσωπικού της  Στρατιωτικής Σχολής Ευελπίδων επισημαίνει την αναγκαιότητα θεσμικού εκδημοκρατισμού και ενίσχυσης του ακαδημαϊκού χαρακτήρα της Στρατιωτικής Σχολής Ευελπίδων.
30) Ο Βουλευτής Ηρακλείου κ. ΒΑΣΙΛΕΙΟΣ  ΚΕΓΚΕΡΟΓΛΟΥ  κατέθεσε αναφορά με την οποία αιτείται την άμεση επίλυση του θέματος που αφορά  τις αναπηρικές συντάξεις των ασφαλισμένων που δεν καταβάλλονται ακόμη λόγω μη σύστασης της δευτεροβάθμιας επιτροπής ΚΕΠΑ.
31) Ο Βουλευτής Αχαΐας κ. ΜΙΧΑΗΛ  ΜΠΕΚΙΡΗΣ  κατέθεσε αναφορά με την οποία  η Πανελλήνια Ένωση Συνταξιούχων Υπαλλήλων του Οργανισμού Εργατικής Εστίας αιτούνται τη μη κατάργηση του Οργανισμού Εργατικής Εστίας και Εργατικής Κατοικίας.
32) Ο Βουλευτής Β΄ Αθηνών κ. ΚΩΝΣΤΑΝΤΙΝΟΣ  ΓΕΙΤΟΝΑΣ  κατέθεσε αναφορά με την οποία  η Πρόεδρος του Κέντρου Απασχόλησης Ατόμων με ειδικές ανάγκες «ΤΟ ΕΡΓΑΣΤΗΡΙ» αιτείται τη χρηματοδότηση των Στεγών Υποστηριζόμενης Διαβίωσης μέσω νοσηλείου-τροφείου.
33) Ο Βουλευτής Αχαΐας κ. ΝΙΚΟΛΑΟΣ  ΝΙΚΟΛΟΠΟΥΛΟΣ  κατέθεσε αναφορά με την οποία  ο Ιατρικός Σύλλογος Πειραιά εκφράζει τη διαμαρτυρία του για τη μισθολογική απαξίωση των εργαζομένων στο χώρο της υγείας.
34) Ο Βουλευτής Αχαΐας κ. ΝΙΚΟΛΑΟΣ  ΝΙΚΟΛΟΠΟΥΛΟΣ  κατέθεσε δημοσίευμα εφημερίδας το οποίο αναφέρεται στο αίτημα των πυρόπληκτων επιχειρήσεων για διευκόλυνση στην αποπληρωμή των δανείων.
35) Ο Βουλευτής Αχαΐας κ. ΝΙΚΟΛΑΟΣ  ΝΙΚΟΛΟΠΟΥΛΟΣ  κατέθεσε δημοσίευμα εφημερίδας το οποίο αναφέρεται σε νέες συγχωνεύσεις σχολείων στην Ανατολική Αιγιάλεια.
36) Ο Βουλευτής Αχαΐας κ. ΝΙΚΟΛΑΟΣ  ΝΙΚΟΛΟΠΟΥΛΟΣ  κατέθεσε δημοσίευμα εφημερίδας το οποίο αναφέρεται στο θέμα της μεταβίβασης των παλιών αποθηκών της ΠΕΣ στο Δήμο Αιγιάλειας.
37) Ο Βουλευτής Αχαΐας κ. ΝΙΚΟΛΑΟΣ  ΝΙΚΟΛΟΠΟΥΛΟΣ  κατέθεσε δημοσίευμα εφημερίδας το οποίο αναφέρεται στα προβλήματα που μπορεί  να δημιουργηθούν με το πρόγραμμα αυτεπιστασίας για την απορρόφηση των ανέργων στους δήμους
38) Ο Βουλευτής Αχαΐας κ. ΝΙΚΟΛΑΟΣ  ΝΙΚΟΛΟΠΟΥΛΟΣ  κατέθεσε δημοσίευμα εφημερίδας το οποίο αφορά στο αίτημα των Καλαβρυτινών να κινηθεί η διαδικασία για τη διεκδίκηση των γερμανικών αποζημιώσεων.
39) Η Βουλευτής Ευβοίας κ. ΟΥΡΑΝΙΑ ΠΑΠΑΝΔΡΕΟΥ  - ΠΑΠΑΔΑΚΗ κατέθεσε αναφορά με την οποία  ο Σύνδεσμος  Κοινωνικών Λειτουργών Ελλάδος εκφράζει την έντονη αντίθεσή του για τις επιχειρούμενες αλλαγές στις προϋποθέσεις ασκήσεως του επαγγέλματός τους.
40) Η Βουλευτής Ευβοίας κ. ΟΥΡΑΝΙΑ ΠΑΠΑΝΔΡΕΟΥ  - ΠΑΠΑΔΑΚΗ κατέθεσε αναφορά με την οποία  οι Πρόεδροι της Εθνικής Ομοσπονδίας Τυφλών και του Πανελληνίου Συνδέσμου Τυφλών  εκφράζουν τη δυσαρέσκειά τους για τα νέα σκληρά οικονομικά μέτρα που πλήττουν τα άτομα με προβλήματα όρασης.
41) Η Βουλευτής Φθιώτιδος κ. ΑΙΚΑΤΕΡΙΝΗ ΜΠΑΤΖΕΛΗ κατέθεσε αναφορά με την οποία  το Δ.Σ. του Συλλόγου Υπαλλήλων του Οργανισμού Εργατικής Κατοικίας και οι υπάλληλοι της Πεεριφερειακής Διεύθυνσης Θεσσαλίας και Κεντρικής Στερεάς Ελλάδος του Οργανισμού Εργατικής Εστίας αιτούνται  τη μη κατάργηση του Οργανισμού Εργατικής Κατοικίας και του Οργανισμού Εργατικής Εστίας.
Β. ΑΠΑΝΤΗΣΕΙΣ ΥΠΟΥΡΓΩΝ ΣΕ ΕΡΩΤΗΣΕΙΣ ΒΟΥΛΕΥΤΩΝ
1. Στην με αριθμό 688/17-10-2011 ερώτηση των Βουλευτών κυρίων Κανέλλη Λιάνας, Παφίλη Αθανασίου, Πρωτούλη Ιωάννη δόθηκε με το υπ’ αριθμ. ΥΠ.ΠΟ.Τ./ΓΡ.ΥΠ./Κ.Ε./55/20-01-2012 έγγραφο  από τον Υφυπουργό Πολιτισμού και Τουρισμού  η ακόλουθη απάντηση:
�
2. Στην με αριθμό 1481/10-11-2011 ερώτηση του Βουλευτή κ. Αϊβαλιώτη Κωνσταντίνου δόθηκε με το υπ’ αριθμ. ΥΠ.ΠΟ.Τ./ΓΡ.ΥΠ./Κ.Ε./106/20-01-2012 έγγραφο  από τον Υφυπουργό Πολιτισμού και Τουρισμού  η ακόλουθη απάντηση:
�
3. Στην με αριθμό 2058/29-11-2011 ερώτηση του Βουλευτή κ. Νικολόπουλου Νικολάου δόθηκε με το υπ’ αριθμ. ΥΠ.ΠΟ.Τ./ΓΡ.ΥΠ./Κ.Ε./160/20-01-2012  έγγραφο  από τον Υφυπουργό Πολιτισμού και Τουρισμού  η ακόλουθη απάντηση:
�
4. Στην με αριθμό 2179/30-11-2011 ερώτηση των Βουλευτών κυρίων Λεβέντη Αθανασίου , Τσούκαλη Νικολάου, Ψαριανού Γρηγορίου δόθηκε με το υπ’ αριθμ. ΥΠ.ΠΟ.Τ./ΓΡ.ΥΠ./Κ.Ε./170/20-01-2012 έγγραφο  από τον Υφυπουργό Πολιτισμού και Τουρισμού  η ακόλουθη απάντηση:
�
5. Στην με αριθμό 2288/05-12-2011 ερώτηση του Βουλευτή κ. Ταλιαδούρου Σπυρίδωνα δόθηκε με το υπ’ αριθμ. ΥΠ.ΠΟ.Τ./ΓΡ.ΥΠ./Κ.Ε./179/20-01-2012 έγγραφο  από τον Υφυπουργό Πολιτισμού και Τουρισμού  η ακόλουθη απάντηση:
�
6. Στην με αριθμό 3450/23-12-2011 ερώτηση του Βουλευτή κ. Παρασύρη Φραγκίσκου δόθηκε με το υπ’ αριθμ. Δ15/Γ/1388/20-01-2012 έγγραφο  από τον Υφυπουργό Περιβάλλοντος, Ενέργειας και Κλιματικής Αλλαγής  η ακόλουθη απάντηση:
Σημ. Τα συνημμένα σχετικά έγγραφα ευρίσκονται στο αρχείο της Δ/νσης Κοινοβουλευτικού Ελέγχου (Τμήμα Ερωτήσεων)
�
7. Στην με αριθμό 3508/27-12-2011 ερώτηση του Βουλευτή κ. Μαρκάκη Παύλου δόθηκε με το υπ’ αριθμ. 6962 Β/20-01-2012  έγγραφο  από τον Αναπληρωτή Υπουργό Περιβάλλοντος, Ενέργειας και Κλιματικής Αλλαγής  η ακόλουθη απάντηση:
�
8. Στην με αριθμό 3682/03-01-2012 ερώτηση του Βουλευτή κ. Παπαδημούλη Δημητρίου δόθηκε με το υπ’ αριθμ. 6962 Β/20-01-2012 έγγραφο  από τον Αναπληρωτή Υπουργό Περιβάλλοντος, Ενέργειας και Κλιματικής Αλλαγής  η ακόλουθη απάντηση:
�
9. Στην με αριθμό 3692/03-01-2012 ερώτηση του Βουλευτή κ. Πλεύρη Αθανάσιου δόθηκε με το υπ’ αριθμ. 5/20-01-2012 έγγραφο  από τον Υπουργό Δικαιοσύνης, Διαφάνειας και Ανθρωπίνων Δικαιωμάτων  η ακόλουθη απάντηση:
�
10. Στην με αριθμό 4335/11-01-2012 ερώτηση του Βουλευτή κ. Καλογιάννη Σταύρου δόθηκε με το υπ’ αριθμ. 36/20-01-2012  έγγραφο  από τον Υπουργό Δικαιοσύνης, Διαφάνειας και Ανθρωπίνων Δικαιωμάτων  η ακόλουθη απάντηση:
�</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Γρηγόριος Νιώτης</Parlmember>): Κυρίες και κύριοι συνάδελφοι, έχω την τιμή να ανακοινώσω στο Σώμα το δελτίο αναφορών και ερωτήσεων της Τρίτης 21 Φεβρουαρίου 2012. 
Α. ΑΝΑΦΟΡΕΣ-ΕΡΩΤΗΣΕΙΣ Πρώτου Κύκλου (Άρθρο 130 παράγραφος 5 του Κανονισμού της Βουλής)
&#160;1. Η με αριθμό 4578/17-1-2012&#160;ερώτηση του Βουλευτή του&#160;Πανελλήνιου Σοσιαλιστικού Κινήματος&#160;κ. Εμμανουήλ Στρατάκη &#160;προς τον Υπουργό Υποδομών, Μεταφορών και Δικτύων, σχετικά με καθυστερήσεις στην υλοποίηση του χρονοδιαγράμματος του ΟΣΚ για την κατασκευή του Ευρωπαϊκού Σχολείου Ηρακλείου.
&#160;2. Η με αριθμό 3285/21-12-2011&#160;ερώτηση του Βουλευτή της Νέας Δημοκρατίας&#160;κ. Αθανασίου Δαβάκη προς την Υπουργό Παιδείας, Διά Βίου Μάθησης&#160;και Θρησκευμάτων, σχετικά με την αναγνώριση από το Υπουργείο της προϋπηρεσίας των εκπαιδευτικών, ως ωρομισθίων καθηγητών σε Ανώτατα Εκπαιδευτικά Ιδρύματα.
&#160;3. Η με αριθμό 4656/19-1-2012 ερώτηση του&#160;Βουλευτή του Κομμουνιστικού Κόμματος Ελλάδας&#160;κ. Νικολάου Παπακωνσταντίνου&#160;προς την Υπουργό Παιδείας, Διά Βίου Μάθησης&#160;και Θρησκευμάτων, σχετικά με τους διοριστέους μέσω του διαγωνισμού του ΑΣΕΠ του 2008 και μέσω προϋπηρεσίας (40%).
4. Η με αριθμό 41/3-10-2011 ερώτηση του Βουλευτή του Λαϊκού Ορθόδοξου Συναγερμού κ. Άγγελου Κολοκοτρώνη&#160;προς τον Υπουργό Επικρατείας,&#160;σχετικά με την αξιοποίηση του συνόλου του προσωπικού της ΕΤ3 , εν όψει του σχεδιαζόμενου αναβαθμισμένου ρόλου της.
Β.&#160;ΑΝΑΦΟΡΕΣ-ΕΡΩΤΗΣΕΙΣ&#160;Δεύτερου&#160;Κύκλου (Άρθρο 130 παράγραφος 5 του Κανονισμού της Βουλής) 
&#160;1. Η με αριθμό 4662/19-1-2012&#160;ερώτηση του Βουλευτή του&#160;Πανελλήνιου Σοσιαλιστικού Κινήματος&#160;κ. Δημητρίου Κουσελά προς τον Υπουργό Περιβάλλοντος, Ενέργειας και Κλιματικής Αλλαγής, σχετικά με τις περιβαλλοντικές και λοιπές επιπτώσεις από επενδυτική πρόταση εξόρυξης λιγνίτη στην Ανατολική Πυλία του Νομού Μεσσηνίας.</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Γρηγόριος Νιώτης</Parlmember>): Κυρίες και κύριοι συνάδελφοι, εισερχόμαστε στη συζήτηση των 
ΕΠΙΚΑΙΡΩΝ ΕΡΩΤΗΣΕΩΝ
Θα συζητηθεί η πρώτη με αριθμό 514/13-2-2012 επίκαιρη ερώτηση πρώτου κύκλου της Βουλευτού του Πανελλήνιου Σοσιαλιστικού Κινήματος κ. Βασιλικής Τσόνογλου-Βυλλιώτη προς τον Υπουργό Περιβάλλοντος, Ενέργειας και Κλιματικής Αλλαγής, σχετικά με τη ρύθμιση για την εκτός σχεδίου δόμηση σε οικόπεδα-αγροτεμάχια επιφάνειας τεσσάρων χιλιάδων τετραγωνικών μέτρων και άνω.
Η κ. Βασιλική Τσόνογλου - Βυλλιώτη έχει το λόγο, προκειμένου να διατυπώσει την επίκαιρη ερώτησή της.</ChairmanSpeech> 
<Speech><Parlmember>ΒΑΣΙΛΙΚΗ ΤΣΟΝΟΓΛΟΥ-ΒΥΛΛΙΩΤΗ</Parlmember>: Ευχαριστώ πολύ, κύριε Πρόεδρε.
Είναι γεγονός ότι στη χώρα μας και σε πολλές περιοχές έχει επικρατήσει άναρχη δόμηση, γιατί πράγματι είναι ελάχιστα τα χωροταξικά σχέδια. Πολύ περισσότερο λείπει το εθνικό χωροταξικό σχέδιο και εργαλεία, όπως τα γενικά πολεοδομικά σχέδια με τα οποία ρυθμίζονται οι όροι δόμησης, οι χρήσεις γης κατά κατηγορίες και η δόμηση υπάγεται σε κανόνες. 
Πράγματι, η οποιαδήποτε ρύθμιση προς αυτήν την κατεύθυνση είναι θετική. Πλην όμως, για πολλά χρόνια επεκράτησε η αγορά τεσσάρων στρεμμάτων από ιδιοκτήτες, μικροϊδιοκτήτες, βιοπαλαιστές, οι οποίοι προσέβλεψαν σε αυτού του είδους την έκταση, την ελπίδα, την προσδοκία να αναγείρουν κατοικίες για να στεγάσουν τις οικογένειές τους. 
Με τις ρυθμίσεις που προωθούνται από το Υπουργείο Περιβάλλοντος, Ενέργειας και Κλιματικής Αλλαγής πράγματι προβλέπεται –και σύμφωνα με το άρθρο 14 του προεδρικού διατάγματος που έχει ανέβει σε διαβούλευση- ότι η δόμηση αυτή πλέον απαγορεύεται σε τέτοιου είδους έκτασης ακίνητα. Πολύ περισσότερο απαγορεύει γενικώς με το άρθρο 14 τη δόμηση εκτός σχεδίου πόλεως, εκτός εγκεκριμένων ρυμοτομικών σχεδίων εντός ορίων οικισμού με πληθυσμό μικρότερο των δύο χιλιάδων κατοίκων, εκτός ορίων οικισμού προϋφισταμένου του 1923 κ.λπ., ενώ προβλέπει την εκμετάλλευση ακινήτων σε εκτός σχεδίου εφόσον έχουν επαγγελματική δραστηριότητα ή άλλου είδους υποδομές.
Πιστεύω ότι το μέτρο αυτό είναι επαχθές για τους μικροϊδιοκτήτες αυτών των ακινήτων και πιστεύω ότι το Υπουργείο θα πρέπει να δει με μεγαλύτερη κοινωνική αντίληψη την εκμετάλλευση αυτών των ακινήτων και να δώσει το περιθώριο σε αυτούς τους ιδιοκτήτες, έστω και με ένα μεταβατικό στάδιο, να ρυθμίζουν τα της διαχειρίσεώς των.</Speech>
ΠΡΟΕΔΡΕΥΩΝ (<ChairmanSpeech><Parlmember>Γρηγόριος Νιώτης</Parlmember>): Το λόγο έχει ο Αναπληρωτής Υπουργός Περιβάλλοντος, Ενέργειας και Κλιματικής Αλλαγής κ. Νικόλαος Σηφουνάκης.</ChairmanSpeech> 
<Speech><Parlmember>ΝΙΚΟΛΑΟΣ ΣΗΦΟΥΝΑΚΗΣ</Parlmember> (Αναπληρωτής Υπουργός Περιβάλλοντος, Ενέργειας και Κλιματικής Αλλαγής): Κύριε Πρόεδρε, η βασική προϋπόθεση για την ανάπτυξη μιας χώρας και της οικονομίας της είναι η χωροταξική αναδιοργάνωση. Αυτό σημαίνει ύπαρξη χωροταξικού σχεδιασμού.
Στην περίπτωση της χώρας μας μία τέτοια αναδιοργάνωση απαιτεί ένα ξεκάθαρο πλαίσιο κανόνων που θα καθορίζει τις χρήσεις γης σε όλη την επικράτεια.
Και αυτό διότι οι χρήσεις γης είναι άμεσα εξαρτώμενες από τις κοινωνικές και οικονομικές μεταβολές. Με την πάροδο βεβαίως των χρόνων και την εξέλιξη της τεχνολογίας νέες δραστηριότητες εμφανίζονται και άλλες απαξιώνονται ή και εξαφανίζονται. Κάτω από αυτό το πρίσμα το π.δ. 166, που θεσμοθέτησε το 1987 τις κατηγορίες και το περιεχόμενο των χρήσεων γης και το οποίο ισχύει μέχρι σήμερα –δηλαδή, είμαστε ακριβώς είκοσι πέντε χρόνια- είναι παρωχημένο και αδυνατεί να ανταποκριθεί στις μεταβολές των χρήσεων και του περιεχομένου τους που έχουν επέλθει στον αστικό και εξωαστικό χώρο κατά τις τελευταίες δεκαετίες, για να μην πούμε, όπως τρέχει και η τεχνολογία και οι ανάγκες, κατά τα τελευταία χρόνια. Υπάρχουν, παραδείγματος χάριν, στον εμπορικό τομέα δράσεις ή έννοιες που δεν υπάρχουν σ’ αυτό το προεδρικό διάταγμα, όπως δεν υπάρχουν ούτε καν στη νομοθεσία. 
Κατά συνέπεια γίνεται αντιληπτό ότι είναι αναγκαίο να εκσυγχρονιστεί και να συμπληρωθεί το ισχύον θεσμικό πλαίσιο χωρίς ερμηνευτικές αμφιβολίες και ασάφειες ή πολλές φορές και παρεξηγήσεις λαμβάνοντας υπ&apos; όψιν τις νέες λειτουργίες και χρήσεις που έχουν εμφανιστεί διατυπώνοντας πιο αναλυτικούς ορισμούς για κάθε χρήση και εισάγοντας μια από τις πιο εξειδικευμένες κατηγοριοποιήσεις των υπηρεσιών που θα είναι σύμφωνες με τις σύγχρονες απαιτήσεις του πολεοδομικού και χωροταξικού σχεδιασμού.
Όσον αφορά στο κανονιστικό πλαίσιο, δηλαδή στον τύπο της ρύθμισης που θα θεσμοθετήσει τους νέους κανόνες, είναι γνωστό από συστάσεως του ελληνικού κράτους ότι οι ρυθμίσεις πολεοδομικού και χωροταξικού δικαίου θεσμοθετούνται με κανονιστικές πράξεις της διοίκησης βεβαίως αυτού του είδους, αφού υπάρξει επεξεργασία από το Συμβούλιο της Επικρατείας, οι οποίες εκδίδονται μετά από την επιστημονική τεκμηρίωση των σχετικών επιλογών και αφού εγκριθούν βεβαίως από το Συμβούλιο της Επικρατείας. Άλλωστε το σχέδιο του προεδρικού διατάγματος βρίσκεται, όπως ξέρετε, σε δημόσια διαβούλευση, εδόθη παράταση και εάν χρειαστεί θα δοθεί και άλλη. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Αναπληρωτή Υπουργού)
Τα υπόλοιπα θα τα πω στη δευτερολογία μου.</Speech>
ΠΡΟΕΔΡΕΥΩΝ (<ChairmanSpeech><Parlmember>Γρηγόριος Νιώτης</Parlmember>): Η κ. Βασιλική Τσόνογλου-Βυλλιώτη έχει το λόγο.
ΒΑΣΙΛΙΚΗ ΤΣΟΝΟΓΛΟΥ - ΒΥΛΛΙΩΤΗ: Κύριε Υπουργέ, και βέβαια είναι προς τη σωστή κατεύθυνση ο λόγος της ρύθμισης αυτής που προωθείται. Πλην, όμως, με την πρόσφατη διάταξη του άρθρου 9 του ν. 3937/2011 περί βιοποικιλότητας θυμόμαστε πολύ καλά ότι πριν από περίπου ένα χρόνο –ούτε καν χρόνο- είχατε πράγματι ρυθμίσει πλην των άλλων –στο πλαίσιο, δηλαδή προστασίας των περιοχών «Natura»- ότι κατ’ εξαίρεση θεωρούνται άρτια και οικοδομήσιμα κατά παρέκκλιση γήπεδα έκτασης τουλάχιστον τεσσάρων χιλιάδων τετραγωνικών μέτρων που κατά τη δημοσίευση του παρόντος θεωρούνται άρτια και οικοδομήσιμα, σύμφωνα με τις οικείες πολεοδομικές διατάξεις. 
Σε αυτήν την περίοδο που πλήττεται η ακίνητη περιουσία, σήμερα όσο ποτέ άλλοτε, με κάθε είδους φόρους, χαράτσια κ.λπ., χάριν της οικονομικής μας εξυγίανσης και της εθνικής διάσωσης, ένας λόγος παραπάνω είναι γιατί να έρχεται τώρα και μάλιστα με τη μορφή προεδρικού διατάγματος, που σημαίνει ότι ελέγχεται μόνο το θέμα της συνταγματικότητάς του από το Συμβούλιο της Επικρατείας και γιατί να μην έρθει με νομοτεχνική ρύθμιση σύμφωνα με την κοινοβουλευτική διαδικασία, ώστε να υποστεί και τη βάσανο της κοινοβουλευτικής αυτής επεξεργασίας ένα τέτοιο πολύ σοβαρό θέμα που πλήττει τουλάχιστον ένα εκατομμύριο μικροϊδιοκτήτες; Μιλάμε για μια μεγάλη περιουσία τουλάχιστον 50 δισεκατομμυρίων, που αποτελεί μια ελπίδα για τον Έλληνα πολίτη του μικρού εισοδήματος. 
Εν όψει αυτών μήπως πράγματι είναι σκόπιμο να έρθει υπό τη μορφή νομοθετικής ρύθμισης, σαν νομοσχέδιο δηλαδή, και όχι σαν προεδρικό διάταγμα, ώστε να ανταλλαγούν και οι απαραίτητες απόψεις και βεβαίως να γίνει μια εποικοδομητική συζήτηση και να διαμορφωθούν οι συνθήκες εκείνες που θα επιτρέψουν να μην υπάρχουν κοινωνικά άδικες ρυθμίσεις; Γατί αυτές οι διατάξεις του προεδρικού αυτού διατάγματος προβλέπουν μεν για κατοικία αυτών των εκτάσεων αλλά μόνο για τον απασχολούμενο με την κύρια εκμετάλλευση.
Αυτοί οι μικροϊδιοκτήτες δεν αγόρασαν τα τέσσερα στρέμματα για να καλλιεργήσουν σιτάρια ή καλαμπόκια, αλλά για να χτίσουν σπίτια και δυστυχώς, με τη ρύθμιση αυτή δεν μπορούν να το κάνουν. 
Εν όψει, λοιπόν, αυτού του αιφνιδίου, μήπως θα πρέπει να δοθεί ένα διάστημα; Και πώς βλέπει το Υπουργείο σας να δοθεί μια μεταβατική περίοδος έστω από την ισχύ του νόμου μέχρι ένα άλφα χρονικό διάστημα, για να δοθεί η δυνατότητα σ’ αυτούς τους Έλληνες και να μην πωλήσουν μπιρ παρά τις ιδιοκτησίες αυτές και να μπορέσουν να τις διαχειριστούν με οποιονδήποτε τρόπο, ώστε να ευνοηθούν και να μη χάσουν τις περιουσίες τους; Διότι υπάρχουν και οι επιτήδειοι εργολάβοι, όπως πολύ καλά γνωρίζουμε και συμφέροντα, όπως επίσης, και η φήμη ότι αυτά όλα γίνονται για να εξυπηρετηθούν μεγαλοϊδιοκτήτες. Δηλαδή, αγοράζοντας μικρές εκτάσεις τις ενώνουν και στη συνέχεια κάνουν μεγάλες εγκαταστάσεις και αποκλείουν το μέσο μικρό Έλληνα –τον βιοπαλαιστή εννοώ- από την εκμετάλλευση ενός τόσο μικρού οικοπέδου. Να μη σας θυμίσω τη φήμη που είχε επικρατήσει «οικόπεδο μικρό, φως, νερό, τηλέφωνο, πέντε λεπτά από την Ομόνοια» κ.ο.κ.. 
Πιστεύω λοιπόν, ότι το Υπουργείο θα πρέπει –και έχει τη δυνατότητα- να δώσει μία άλλη μεγαλύτερη και κοινοβουλευτική διαδικασία για τη ρύθμιση αυτή και δυνατότητα αξιοποίησης της περιουσίας αυτών των ανθρώπων.
Ευχαριστώ.</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Γρηγόριος Νιώτης</Parlmember>): Ο κ. Νικόλαος Σηφουνάκης, Αναπληρωτής Υπουργός Περιβάλλοντος, Ενέργειας και Κλιματικής Αλλαγής έχει το λόγο.</ChairmanSpeech>
<Speech><Parlmember>ΝΙΚΟΛΑΟΣ ΣΗΦΟΥΝΑΚΗΣ</Parlmember> (Αναπληρωτής Υπουργός Περιβάλλοντος, Ενέργειας και Κλιματικής Αλλαγής): Κυρία συνάδελφε, επειδή είστε ενεργό μέλος του Κοινοβουλίου και δρώσα πραγματικά συνάδελφος, γνωρίζετε πάρα πολύ καλά ότι οι νομοθετικές πρωτοβουλίες σε επίπεδο σχεδίων νόμων που έχουν έρθει στο Κοινοβούλιο από πλευράς του ΥΠΕΚΑ –τουλάχιστον τον καιρό που βρίσκομαι εγώ- έχουν ψηφιστεί από τη συντριπτική πλειοψηφία των συναδέλφων πέρα από τα κόμματα και πριν σχηματιστεί, ας πούμε, η σημερινή Κυβέρνηση, η οποία δεν είναι μία μονοκομματική κυβέρνηση.
Αυτό είναι και το νόημα της διαβούλευσης. Στη διαβούλευση υπάρχει το σχέδιο ενός διατάγματος, όπως υπάρχουν κι άλλα αυτή τη στιγμή σχέδια που είναι στο διαδίκτυο από πλευράς του ΥΠΕΚΑ, όπως σε λίγο θα είναι το σχέδιο για το ρυθμιστικό σχέδιο της Αθήνας, όπως και το ρυθμιστικό σχέδιο της Θεσσαλονίκης. Αυτό τι σημαίνει; Σημαίνει πως ό,τι προκύψει από τη διαβούλευση θα έρθει και θα οργανωθεί, θα υπάρξουν οι αλλαγές εκείνες που πρέπει να υπάρξουν, προκειμένου αυτό το νομοθέτημα μέσω ενός κανονιστικού διατάγματος να χαίρει της αποδοχής της συντριπτικής πλειοψηφίας εκείνων οι οποίοι θα είναι χρήστες.
Επειδή με λυπεί, πρέπει να σας πω, το γεγονός ότι η συζήτηση κινείται αποκλειστικά και μόνο πέριξ του άρθρου 14 του συγκεκριμένου σχεδίου προεδρικού διατάγματος, όταν υπάρχουν εκατοντάδες διατάξεις, θέλω να διαβεβαιώσω για άλλη μια φορά –το έχουμε πει σε ανακοίνωση του ΥΠΕΚΑ στις 5 Ιανουαρίου του 2012 και σε μία άλλη ανακοίνωση επίσης, στις 11 Ιανουαρίου του 2012- ότι ο κατέχων το δικαίωμα να οικοδομήσει σήμερα δεν θα πειραχθεί. Τα τέσσερα στρέμματα εξακολουθούν. Αυτός ο οποίος έχει τα τέσσερα στρέμματα εκείνο το οποίο δικαιούται να το χτίσει, θα το χτίσει. Δεν μπορεί να έχει μία αναδρομική ισχύ ένα τέτοιο διάταγμα. 
Ένας κύριος ο οποίος βγήκε μια μέρα σε μία τηλεόραση –και δεν θέλω να πω το όνομά του για να μην του κάνω και διαφήμιση και συγκεκριμένα σε ένα μεγάλο κανάλι- άρχισε να πυροδοτεί μία φήμη, διότι είχε στο σύλλογό του εκλογές, απ’ ό,τι πληροφορήθηκα στη συνέχεια, κι αυτός έσπειρε τον πανικό και άρχισε να καλλιεργείται αυτή η φήμη.
Αντιλαμβάνεστε, λοιπόν, ότι η εργασία την οποία κάνει το ΥΠΕΚΑ, μέσω υπεύθυνων επιστημόνων που φτιάχνουν ένα συγκεκριμένο σχέδιο, είναι να εκσυγχρονίσουμε αυτήν τη στιγμή εκείνο που είναι ανάγκη: να εκσυγχρονίσουμε εκεί που είναι το πεδίο του χωροταξικού σχεδιασμού –και το πράττουμε- ούτως ώστε από εδώ και στο εξής οι μελετητές για όποια γενικά πολεοδομικά ή χωροταξικά σχέδια θα εκπονούν, να ξέρουν ποιο είναι ουσιαστικά το στοιχείο εκείνο που πρέπει να λαμβάνουν υπ’ όψιν τους σ’ έναν ευρύτατα και ολοκληρωμένο σχεδιασμό και να μην έχουμε ένα απαρχαιωμένο προεδρικό διάταγμα που είχε χρήσεις γης που έχουν εξαφανιστεί, έχουν ξεπεραστεί, δεν υπάρχουν, όπως σας είπα και στην πρωτολογία μου.
Ευχαριστώ πολύ.</Speech>
ΠΡΟΕΔΡΕΥΩΝ (<ChairmanSpeech><Parlmember>Γρηγόριος Νιώτης</Parlmember>): Ευχαριστούμε πολύ τον κύριο Υπουργό και την κ. Τσόνογλου.
Κυρίες και κύριοι συνάδελφοι, ο Βουλευτής Β΄ Αθηνών του ΠΑΣΟΚ κ. Κωνσταντίνος Γείτονας και η Βουλευτής Επικρατείας του ΠΑΣΟΚ κ. Έλενα Παναρίτη ζητούν άδεια ολιγοήμερης απουσίας στο εξωτερικό. Η Βουλή εγκρίνει;</ChairmanSpeech>
<Speech><Parlmember>ΟΛΟΙ ΟΙ ΒΟΥΛΕΥΤΕΣ</Parlmember>: Μάλιστα, μάλιστα.</Speech>
ΠΡΟΕΔΡΕΥΩΝ (<ChairmanSpeech><Parlmember>Γρηγόριος Νιώτης</Parlmember>): Συνεπώς η Βουλή ενέκρινε τις ζητηθείσες άδειες.
Συνεχίζουμε επί του δελτίου των επικαίρων ερωτήσεων.
Η δεύτερη με αριθμό 525/14-2-2012 επίκαιρη ερώτηση πρώτου κύκλου του Βουλευτή της Νέας Δημοκρατίας κ. Γεράσιμου Γιακουμάτου προς τον Υπουργό Οικονομικών, σχετικά με την εφαρμογή του νόμου για τη «ρύθμιση της αγοράς παιγνίων» δεν συζητείται λόγω κωλύματος του κυρίου Υπουργού και διαγράφεται. 
Η τρίτη με αριθμό 531/14-2-2012 επίκαιρη ερώτηση πρώτου κύκλου του Βουλευτή του Κομμουνιστικού Κόμματος Ελλάδας κ. Ιωάννη Ζιώγα προς την Υπουργό Παιδείας, Δια Βίου Μάθησης και Θρησκευμάτων, σχετικά με τη λήψη μέτρων έγκρισης κρατικού κονδυλίου προς τους δήμους για τη σίτιση των σχολείων της Θεσσαλονίκης  δεν συζητείται λόγω κωλύματος της κυρίας Υπουργού και διαγράφεται. 
Η τέταρτη με αριθμό 529/14-2-2012 επίκαιρη ερώτηση πρώτου κύκλου του ΣΤ΄ Αντιπροέδρου της Βουλής και  Βουλευτή του Λαϊκού Ορθόδοξου Συναγερμού κ. Βαΐτση Αποστολάτου προς τον Υπουργό Υγείας και Κοινωνικής Αλληλεγγύης, σχετικά με τις ελλείψεις παροχών υγείας στο νησί του Πόρου δεν συζητείται και διαγράφεται.
Η πέμπτη με αριθμό 527/14-2-2012 επίκαιρη ερώτηση πρώτου κύκλου του Βουλευτή του Συνασπισμού Ριζοσπαστικής Αριστεράς κ. Δημητρίου Παπαδημούλη προς τους Υπουργούς Υγείας και Κοινωνικής Αλληλεγγύης και Οικονομικών, σχετικά με τα στοιχεία της Eurostat για το επίπεδο φτώχειας στην Ελλάδα, δεν συζητείται λόγω κωλύματος του κυρίου Υπουργού και διαγράφεται. 
Η πρώτη με αριθμό 524/14-2-2012 επίκαιρη ερώτηση δευτέρου κύκλου του Βουλευτή του Πανελλήνιου Σοσιαλιστικού Κινήματος κ. Οδυσσέα Κωνσταντινόπουλου προς την Υπουργό Παιδείας, Διά Βίου Μάθησης και Θρησκευμάτων, σχετικά με την επαναφορά του μέτρου του 10% για την εισαγωγή στα ΑΕΙ-ΑΤΕΙ της χώρας δεν συζητείται επίσης λόγω κωλύματος της κυρίας Υπουργού και διαγράφεται.</ChairmanSpeech> 
<Speech><Parlmember>ΟΔΥΣΣΕΑΣ ΚΩΝΣΤΑΝΤΙΝΟΠΟΥΛΟΣ</Parlmember>: Κύριε Πρόεδρε, παρακαλώ το λόγο.</Speech>
ΠΡΟΕΔΡΕΥΩΝ (<ChairmanSpeech><Parlmember>Γρηγόριος Νιώτης</Parlmember>): Το λόγο έχει ο κ. Κωνσταντινόπουλος.</ChairmanSpeech>
<Speech><Parlmember>ΟΔΥΣΣΕΑΣ ΚΩΝΣΤΑΝΤΙΝΟΠΟΥΛΟΣ</Parlmember>: Κύριε Πρόεδρε, με όλον το σεβασμό θέλω να επισημάνω ότι έχω καταθέσει εδώ και πολύ καιρό αυτήν την ερώτηση και εδώ και τρεις μήνες δεν μου έχει απαντήσει το Υπουργείο Παιδείας. Θα την ξανακαταθέσω σήμερα, αλλά σας παρακαλώ να ενημερώσετε την Κυβέρνηση ότι πρέπει κάποια στιγμή να έρθει κάποιος να μας απαντήσει.</Speech> 
ΠΡΟΕΔΡΕΥΩΝ (<ChairmanSpeech><Parlmember>Γρηγόριος Νιώτης</Parlmember>): Έχετε δίκιο. Βλέπουμε σήμερα αρκετούς Υπουργούς να δηλώνουν κώλυμα. Θα μεριμνήσουμε, κύριε συνάδελφε, διότι βλέπω ότι η ερώτησή σας έχει κατατεθεί από τις 4 Φεβρουαρίου. Να την επανακαταθέσετε, όμως, ώστε να ρυθμιστεί το θέμα. 
Η δεύτερη με αριθμό 526/14-2-2012 επίκαιρη ερώτηση δευτέρου κύκλου του Βουλευτή της Νέας Δημοκρατίας κ. Ευσταθίου Κωνσταντινίδη προς τον Υπουργό Περιβάλλοντος, Ενέργειας και Κλιματικής Αλλαγής, σχετικά με την επαναλειτουργία του Ορυχείου Βεύης στη Φλώρινα δεν συζητείται λόγω κωλύματος του κυρίου Υπουργού και διαγράφεται. 
Η τρίτη με αριθμό 532/14-2-2012 επίκαιρη ερώτηση δευτέρου κύκλου του Βουλευτή του Κομμουνιστικού Κόμματος Ελλάδας κ. Ιωάννη Γκιόκα προς τον Υπουργό Προστασίας του Πολίτη, σχετικά με την ανάγκη δημιουργίας ενιαίου φορέα δασοπροστασίας με μόνιμο προσωπικό δεν συζητείται λόγω κωλύματος του κυρίου Βουλευτή και διαγράφεται.  
Θα συζητηθεί τώρα η τέταρτη με αριθμό 528/14-2-2012 επίκαιρη ερώτηση δευτέρου κύκλου του Βουλευτή Συνασπισμού Ριζοσπαστικής Αριστεράς κ. Μιχαήλ Κριτσωτάκη προς τον Υπουργό Ανάπτυξης, Ανταγωνιστικότητας και Ναυτιλίας, σχετικά με τη λήψη μέτρων ενεργοποίησης ελεγκτικών μηχανισμών προς αποφυγή των φαινομένων «ελληνοποίησης» εισαγόμενων αντιγράφων έργων λαϊκής τέχνης.
Στην επίκαιρη ερώτηση του κ. Κριτσωτάκη θα απαντήσει ο Αναπληρωτής Υπουργός Ανάπτυξης, Ανταγωνιστικότητας και Ναυτιλίας κ. Σωκράτης Ξυνίδης.
Παρακαλείται ο ερωτών Βουλευτής του ΣΥΡΙΖΑ κ. Μιχαήλ Κριτσωτάκης να λάβει το λόγο και να διατυπώσει την επίκαιρη ερώτησή του.</ChairmanSpeech>
<Speech><Parlmember>ΜΙΧΑΗΛ ΚΡΙΤΣΩΤΑΚΗΣ</Parlmember>: Κύριε Πρόεδρε, απ’ ό,τι βλέπω, εδώ υπάρχει μια μοναδικότητα. Είναι η μοναδική ερώτηση από το δεύτερο κύκλο που θα συζητηθεί και θα απαντηθεί.
Κύριε Υπουργέ, η επίκαιρη ερώτηση αφορά ένα θέμα αρκετά σοβαρό. Αφορά το θέμα της λαϊκής τέχνης, που στην Κρήτη έχει μια ιδιαίτερη παράδοση, μια ρίζα και αφορά και το θέμα των κερδοσκοπικών καταστάσεων και διαθέσεων, των πρακτικών των μεγαλοεισαγωγέων, οι οποίοι έχουν δημιουργήσει μια κατάσταση που είναι δραματική πια.
Ξέρετε τη σημασία της λαϊκής τέχνης και δεν θέλω να αναφερθώ για να κερδίσω χρόνο. Τα τελευταία χρόνια οι λαϊκοί δημιουργοί του τόπου αναγκάζονται ακόμα και να εγκαταλείψουν την τέχνη τους. Θα σας πω ότι σε μία επίσκεψη που έκανα στο ΒΙΟΠΑ, το οποίο λειτουργεί εδώ και περίπου πέντε χρόνια, είναι ελάχιστοι από εκείνους που εγώ γνώριζα σε παλαιότερες επισκέψεις. Αυτό έχει να κάνει και με την οικονομία, αλλά και με τη λαϊκή τέχνη και την παράδοση του τόπου. Οι Έλληνες δημιουργοί δεν έχουν καν τη δυνατότητα να πιστοποιήσουν την εργασία τους, αφού δεν υπάρχει φορέας πιστοποίησης, με αποτέλεσμα να μην μπορούν να διαθέτουν το δικό τους αναγνωρισμένο και κατοχυρωμένο σήμα. 
Επίσης, δεν αρκεί η παράδοση και οι ικανότητες, αλλά χρειάζονται και ειδικές ευνοϊκές συνθήκες για να αναπτυχθεί η λαϊκή τέχνη, που δεν υπάρχουν. Και θα σας πω ότι και εκείνες οι ελάχιστες που υπήρχαν, καταργούνται για διάφορους λόγους που θα πούμε παρακάτω. 
Επειδή αποτελεί στοιχειώδη υποχρέωση της πολιτείας η λήψη μέτρων για την υποστήριξη και προστασία των δημιουργών έργων λαϊκής τέχνης, ώστε να γίνει εφικτή η διατήρησή της, έχουμε κάνει δύο ερωτήματα. Θα διευκολύνω, όμως, τον κύριο Υπουργό, λέγοντας πρώτα ότι αυτό που πιστεύουν οι ίδιοι και αυτό που έχουν ως αίτημα είναι ότι υπάρχουν σημαντικές αιτίες και ευθύνες γι’ αυτήν την κατάσταση. Πρώτον, είναι η έλλειψη πιστοποίησης σήμανσης κατοχύρωσης των έργων τους και, δεύτερον, είναι η αθρόα και ανεξέλεγκτη εισαγωγή και διάθεση στην αγορά αντιγράφων χωρίς ένδειξη τόπου προέλευσης και υλικών κατασκευής. Εάν το Υπουργείο μπορούσε να κάνει μία παρέμβαση σε αυτά τα δύο πράγματα που είναι το δικό τους αίτημα, μπορώ να σας πω ότι θα έχει μια πολύ θετική δράση. 
Οι ερωτήσεις είναι συγκεκριμένες, κύριε Υπουργέ: Ποια συγκεκριμένα μέτρα θα λάβετε για την ενεργοποίηση των ελεγκτικών μηχανισμών προς αποφυγή των φαινομένων «ελληνοποίησης» εισαγομένων αντιγράφων έργων λαϊκής τέχνης; Έχουν ελεγχθεί, πότε και από ποιες υπηρεσίες τα εισαγόμενα αυτά προϊόντα; Αν ναι, ποια τα αποτελέσματα των ελέγχων αυτών; Αν όχι, θα προβείτε στις απαραίτητες ενέργειες για να μπορούν να γίνονται οι έλεγχοι από εδώ και πέρα; Σε ποια συγκεκριμένα μέτρα και ενέργειες θα προβείτε και μέσω ποιων υπηρεσιών για την προστασία των Ελλήνων δημιουργών και την πιστοποίηση των έργων τους, ώστε επιτέλους να διαθέτουν το δικό τους αναγνωρισμένο και κατοχυρωμένο σήμα; 
Να σας πω μία τελευταία φράση, κύριε Πρόεδρε. Υπάρχει μια απάντηση από το Υπουργείο Οικονομικών που είναι μη απάντηση. Είναι διαπιστωτική. Δεν λένε ότι σ&apos; αυτό που και εσείς διαπιστώνετε και το Υπουργείο διαπιστώνει, αυτό θα κάνουμε. Αυτό νομίζω ότι δεν είναι απάντηση. Θα ήθελα να μην έχουμε τέτοιου είδους απάντηση που είναι μη απάντηση.</Speech> 
ΠΡΟΕΔΡΕΥΩΝ (<ChairmanSpeech><Parlmember>Γρηγόριος Νιώτης</Parlmember>): Το λόγο έχει ο κ. Σωκράτης Ξυνίδης, Αναπληρωτής Υπουργός Ανάπτυξης, Ανταγωνιστικότητας και Ναυτιλίας.</ChairmanSpeech> 
<Speech><Parlmember>ΣΩΚΡΑΤΗΣ ΞΥΝΙΔΗΣ</Parlmember> (Αναπληρωτής Υπουργός Ανάπτυξης, Ανταγωνιστικότητας και Ναυτιλίας): Ευχαριστώ πολύ, κύριε Πρόεδρε.
Κύριε συνάδελφε, νομίζω ότι εδώ είμαστε σε μία από εκείνες τις περιπτώσεις όπου υπάρχει απάντηση. Δεν είμαστε στην κατηγορία των μη απαντήσεων. Και αυτό διότι το συνολικότερο πρόβλημα που βάζετε μέσω των ειδών λαϊκής τέχνης ισχύει για πάρα πολλά προϊόντα της εγχώριας παραγωγής. Υπήρξε μεγάλος προβληματισμός στο Υπουργείο Ανάπτυξης για το κατά πόσο σήμερα και με τους ισχύοντες κανόνες στην Ευρωπαϊκή Ένωση έχουμε τα όπλα να αμυνθούμε απέναντι σε κακέκτυπα, σε αντίγραφα, σε προϊόντα χαμηλής ποιότητας. 
Ευτυχώς σε αυτήν τη συζήτηση υπήρξαν μέσα στο Υπουργείο Ανάπτυξης στελέχη τα οποία επιχειρηματολόγησαν –και η άποψή τους αυτή έγινε αποδεκτή- προκειμένου να συσταθεί μια νομοπαρασκευαστική επιτροπή για να προσδιορίσει τα χαρακτηριστικά και τον τρόπο απονομής ενός ελληνικού σήματος στα προϊόντα που θα περιγράφει την ελληνικότητα των προϊόντων και θα παραπέμπει στο κλίμα το οποίο περνά ένα ελληνικό προϊόν, αλλά από την άλλη πλευρά θα πιστοποιεί την ποιότητα αυτού του προϊόντος. Τα αποτελέσματα αυτής της νομοπαρασκευαστικής επιτροπής διαβιβάστηκαν στην Ευρωπαϊκή Επιτροπή με αρκετές επιφυλάξεις κατ’ αρχάς στο σχέδιο αυτό, επαναδιατυπώθηκαν αρκετά σημεία από το Υπουργείο και ξανακρίθηκαν από την Ευρωπαϊκή Επιτροπή. Τελικά, έγινε αποδεκτό το σχέδιο νόμου το οποίο μάλιστα συμπεριλαμβάνεται στο πολυνομοσχέδιο του Υπουργείου Ανάπτυξης που εισάγεται αυτές τις μέρες στη Βουλή και το οποίο αφορά τη δημιουργία ενός εθνικού brand name στα προϊόντα μας, αυτό που ονομάζουμε σήμα ελληνικών προϊόντων και υπηρεσιών. 
Είναι στο κεφάλαιο ΙΒ΄ του σχετικού πολυνομοσχεδίου. Το σήμα αυτό αποτελεί την πιστοποίηση των ελληνικών προϊόντων και ταυτίζεται στη συνείδηση των εγχώριων και ξένων καταναλωτών με την προέλευση και τα ιδιαίτερα χαρακτηριστικά της πατρίδας μας. Για το σκοπό αυτόν δημιουργείται και λεκτική έννοια διαμορφωμένη σε σχήμα λογότυπου, που θα ταυτοποιεί την ελληνική προέλευση μιας σειράς προϊόντων διαφόρων κατηγοριών και θα αποπνέει την ελληνικότητα, χωρίς όμως να προσκρούει στους κανόνες της Ευρωπαϊκής Ένωσης και χωρίς να υποδηλώνεται προτίμηση αγοράς, ακριβώς για να μην έχουμε και εμπλοκή σε σχέση με τους κανόνες της Ευρωπαϊκής Ένωσης. 
Ακόμη προβλέπονται οι μηχανισμοί ελέγχου και τήρησης των υποχρεώσεων των επιχειρήσεων που το χρησιμοποιούν και η τήρηση ηλεκτρονικού μητρώου ελληνικών προϊόντων και υπηρεσιών. Επίσης περιγράφονται και οι λόγοι διαγραφής από το ως άνω μητρώο και στοχεύουν στην προβολή της ελληνικής προέλευσης των διακρινομένων υπό το σήμα αυτό προϊόντων και υπηρεσιών. 
Η εκτίμησή μας είναι, με δεδομένο ότι τον ερχόμενο μήνα θα περάσει από την Ελληνική Βουλή το σχετικό νομοθέτημα, το ερχόμενο εξάμηνο να μπορέσουμε να αρχίσουμε να αποδίδουμε πλέον το σήμα ελληνικού προϊόντος στα προϊόντα. 
Θα επανέλθω στη δευτερολογία μου με κάποιες συμπληρωματικές ενέργειες που αποσκοπούν ακριβώς στον περιορισμό της εισαγωγής λαθραίων και απομιμήσεων των ελληνικών προϊόντων λαϊκής τέχνης, αλλά και όλων των υπολοίπων.</Speech> 
ΠΡΟΕΔΡΕΥΩΝ (<ChairmanSpeech><Parlmember>Γρηγόριος Νιώτης</Parlmember>): Το λόγο έχει ο κ. Κριτσωτάκης, Βουλευτής του ΣΥΡΙΖΑ.</ChairmanSpeech> 
<Speech><Parlmember>ΜΙΧΑΗΛ ΚΡΙΤΣΩΤΑΚΗΣ</Parlmember>: Κύριε Πρόεδρε, εγώ χαίρομαι που ακούω ότι θα υπάρξει αυτή η νομοθετική παρέμβαση. Αυτό είναι πολύ αναγκαίο και θα έπρεπε να έχει γίνει εδώ και πολύ καιρό και θα είχε θεραπεύσει πολλές καταστάσεις, γιατί εδώ και ένα μεγάλο χρονικό διάστημα έχουν γίνει πολλά αρνητικά πράγματα. 
Θα σας πω βέβαια ότι πέρα από την έλλειψη πιστοποίησης, σήμανσης και κατοχύρωσης που υπάρχει, όπως λένε όσοι ζουν το πρόβλημα και εκτός από την αθρόα και ανεξέλεγκτη εισαγωγή και διάθεση, υπάρχουν και άλλα θέματα, όπως το θέμα της αδιαφορίας της πολιτείας που δεν πράττει τα δέοντα για την ανάδειξη της παράδοσης και του έργου των καλλιτεχνών λαϊκής τέχνης. Δεν υπάρχει καν έλεγχος, ενώ θα έπρεπε να υπάρχει αυστηρός έλεγχος για τις εισαγωγές στην αγορά, όπως δεν υπάρχει και έλεγχος των υλικών κατασκευής των εισαγόμενων προϊόντων. Έχουμε προϊόντα επικίνδυνων υλών, τα οποία είναι καρκινογόνα και δεν υπάρχει κανένας έλεγχος. 
Οι ίδιοι επιθυμούν τα έργα τους να διαθέτουν το δικό τους αναγνωρισμένο και κατοχυρωμένο σήμα. Ελπίζω ότι αυτό που είπατε σήμερα, κύριε Υπουργέ, θα είναι και πρακτικά εφαρμόσιμο, διότι έχουμε δει αρκετές φορές και κυρίως όταν έχουμε θετικές παρεμβάσεις, αυτές να μη φθάνουν ως εκεί που πρέπει. Γι ‘αυτό θα ήταν πολύ σημαντικό να μη δούμε απλά να αναγράφεται, αλλά και να εφαρμόζεται ο νόμος. Αυτή είναι μια παρατήρηση που νομίζω ότι δεν είναι άδικη ούτε υπερβολική. 
Υπάρχει όμως και ένα θέμα με τις εισαγωγές, αυτές που είναι εκτός των χωρών της Ευρωπαϊκής Ένωσης. Θα μπορούσε εκεί να υπάρχει ένας διαφορετικός έλεγχος, όμως μέχρι σήμερα δεν υπάρχει. Δεν ξέρω εάν το νομοσχέδιο, που αναφέρατε, μεριμνά γι’ αυτό. 
Θα σας παραθέσω και κάποια έγγραφα, τα οποία θα καταθέσω για τα Πρακτικά. Αυτά μιλούν για πολυεστερικά καρκινογόνα μουσειακά αντίγραφα. Φανταστείτε ότι παίρνει κάποιος ένα μουσειακό αντίγραφο και κινδυνεύει η υγεία του. Επίσης μιλούν για τοξικά χρηστικά κεραμικά και άλλα κακέκτυπα εισαγόμενα -υποτίθεται ελληνικά- είδη λαϊκής τέχνης, που τα τελευταία δέκα χρόνια έχουν κυριαρχήσει κυριολεκτικά στην ελληνική αγορά και είναι κυρίως κινέζικα.
Το θέμα αυτό δεν αφορά μόνο τους Έλληνες δημιουργούς αλλά και δημιουργούς άλλων ευρωπαϊκών χωρών. Γι’ αυτό θα μπορούσατε να το είχατε θέσει θέμα και στην Ευρωπαϊκή Ένωση. Σας λέω ότι έχουμε ήδη ετοιμάσει παρέμβαση με τον Ευρωβουλευτή του ΣΥΡΙΖΑ κ Νίκο Χουντή γι’ αυτό το θέμα, ώστε να συζητηθούν τρόποι καταπολέμησης των φαινομένων αυτών και σε ευρωπαϊκό επίπεδο. Διότι καταλαβαίνουμε ότι ορισμένα πράγματα μπορούμε να τα λύνουμε στη χώρα μας, αλλά ορισμένα διευκολύνει να λυθούν αλλού, ώστε να λυθούν και στη χώρα. 
Οι Έλληνες δημιουργοί διαμαρτύρονται για τις ελληνοποιήσεις. Θα σας καταθέσω ένα αντίγραφο μήνυσης για να δείτε τι μπορεί να πάθει κάποιος που έχει δίκιο. Μπλέκεται στην ελληνική δικαιοσύνη, γιατί δεν υπάρχει τίποτα -από την πλευρά της ελληνικής νομοθεσίας- που να υπερασπίζεται το δίκιο και την ντόπια παραγωγή, ειδικά αυτή που είναι ιδιαίτερη παραγωγή. 
Κλείνοντας θέλω να σημειώσω κάτι, κύριε Υπουργέ, το οποίο νομίζω ότι είναι αρκετά ενδιαφέρον. Αφορά τον ΒΙΟΠΑ στην Άνω Πόλη έξω από την πόλη του Ηρακλείου. Υπάρχει ένα πάρκο εβδομήντα δύο στρεμμάτων, στο οποίο δραστηριοποιούνται είκοσι δύο επιχειρήσεις, κυρίως δημιουργοί λαϊκής τέχνης, αγγειοπλάστες, κεραμίστες, μαχαιροποιοί -θα έχετε ακούσει για τα κρητικά παραδοσιακά μαχαίρια- αγιογράφοι, κατασκευαστές μπρούντζινων αγαλματιδίων,  αντιγράφων μουσείων, κομπολογιών, παραδοσιακών βαρελιών κ.λπ.. Λειτουργεί εδώ και έξι περίπου χρόνια, αλλά στερείται ακόμη βασικών υποδομών, εξωτερικού  φωτισμού, δηλαδή οδικής σήμανσης, κυκλοφοριακής σύνδεσης με τον κεντρικό δρόμο κ.λπ.. Είναι δηλαδή ένα πολύ ωραίο πράγμα απομονωμένο από τον υπόλοιπο κόσμο. Θα σας πω ακόμη ότι και άλλα δεν έχουν ολοκληρωθεί, όπως το πωλητήριο, το εκθετήριο κ.λπ.. 
Θα τελειώσω με λόγια που δεν είναι δικά μου αλλά των ίδιων των δημιουργών της λαϊκής τέχνης εκεί στον ΒΙΟΠΑ κι όχι μόνο και μάλιστα απ’ όλη σχεδόν την Κρήτη -γιατί είναι και Ρέθυμνο και Λασίθι και Ηράκλειο, οι τρεις από τους τέσσερις νομούς, που λένε αυτά τα πράγματα- και οι οποίοι λένε ότι «χρειάζεται θέληση, πολλή δύναμη και τόλμη να συγκρουστείτε με μεγάλα συμφέροντα που λυμαίνονται το χώρο. Άλλος δρόμος δεν υπάρχει. Το έχουμε χρέος στην πατρίδα, το έχουμε χρέος στην κρητική και την ελληνική παράδοση και iστορία, που δυστυχώς εξευτελίζεται και μετατρέπεται σε υποχείριο εφήμερου κέρδους στα χέρια κερδοσκόπων και στην ουσία ανθελλήνων. Το έχουμε χρέος προς τους εαυτούς μας και τις επόμενες γενιές».
Θα ήθελα, κύριε Υπουργέ, να μας πείτε και για τον ΒΙΟΠΑ. Είπατε κάτι για το νόμο. Διευκρινίσετε το αν θέλετε περισσότερο, αν είστε σε θέση τώρα να το κάνετε. Πείτε μας όμως και για τον ΒΙΟΠΑ. Διότι κι αν λυθούν τα προβλήματα που λέμε τώρα -κάποια τουλάχιστον απ’ αυτά- τι θα γίνει μ’ αυτόν τον ΒΙΟΠΑ; Έχουν δοθεί χρήματα εκεί, τα οποία χρήματα όμως δεν αξιοποιούνται ή, τέλος πάντων, δυσκολεύουν τους ίδιους τους ανθρώπους που είναι εκεί. 
(Στο σημείο αυτό ο Βουλευτής κ. Μιχαήλ Κριτσωτάκης καταθέτει για τα Πρακτικά το προαναφερθέν έγγραφο, το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)</Speech>
ΠΡΟΕΔΡΕΥΩΝ (<ChairmanSpeech><Parlmember>Γρηγόριος Νιώτης</Parlmember>): Ευχαριστούμε, κύριε συνάδελφε. 
Το λόγο έχει ο Αναπληρωτής Υπουργός Ανάπτυξης, Ανταγωνιστικότητας και Ναυτιλίας κ. Ξυνίδης.</ChairmanSpeech> 
<Speech><Parlmember>ΣΩΚΡΑΤΗΣ ΞΥΝΙΔΗΣ</Parlmember> (Αναπληρωτής Υπουργός Ανάπτυξης, Ανταγωνιστικότητας και Ναυτιλίας): Θα μπορούσα να απαντήσω πιο συγκεκριμένα στο θέμα του ΒΙΟΠΑ, αν τυχόν συμπεριλαμβανόταν μέσα στην  ερώτηση και είχα φροντίσει να έχω μια σχετική ενημέρωση. Εκείνο όμως που γενικά ισχύει είναι ότι για εκείνα τα ΒΙΟΠΑ που ανήκουν στην ΕΤΒΑ ΒΙΠΕ αρμόδια για τις υποδομές είναι η εταιρεία αυτή. Από εκεί και μετά, για τα υπόλοιπα ΒΙΟΠΑ ο τελευταίος νόμος, τον οποίο ψηφίσαμε το προηγούμενο καλοκαίρι, προβλέπει τη δημιουργία των φορέων της οργάνωσης των ΒΙΠΕ. Απευθείας η κεντρική κυβέρνηση, το Υπουργείο, σε σχέση με τις υποδομές των βιομηχανικών περιοχών πλέον δεν παρεμβαίνει. Δεν ξέρω αν υπάρχει κάποια παλιά εκκρεμότητα στην οποία αναφέρεστε, την οποία βεβαίως θα μπορούσαμε να την δούμε, αλλά δεν έχω τα σχετικά στοιχεία πρόσφορα αυτήν τη στιγμή.
Θα ήθελα τώρα να αναφερθώ σε κάποια γενικότερα ζητήματα που αφορούν την πρόληψη του παραεμπορίου που σχετίζεται με τα προϊόντα λαϊκής τέχνης, αλλά θα ήθελα πρωτύτερα να σας πω όσον αφορά αυτήν την περίπτωση του σήματος ελληνικών προϊόντων και υπηρεσιών, επειδή αναφερθήκατε και σε μια προσπάθεια που κάνει το κόμμα σας σε επίπεδο Ευρωπαϊκής Ένωσης, ότι αποδεικνύει ακριβώς πως όταν πηγαίνουμε με συγκροτημένη άποψη η οποία έχει επίγνωση των κανόνων της Ευρωπαϊκής Ένωσης και παλεύει για κάποια πράγματα μέσα σ’ εκείνο το πλαίσιο, μπορεί και πετυχαίνει στόχους που κατ’ αρχάς φαίνονται ότι είναι ανέφικτοι. Δηλαδή αν απευθυνόμασταν σε οποιονδήποτε πριν από κάποιο χρονικό διάστημα και λέγαμε ότι θα επιτρέψει η Ευρωπαϊκή Ένωση τη χρήση σήματος ελληνικών προϊόντων και υπηρεσιών, σίγουρα θα σας έλεγε ότι απαγορεύεται να το επιτρέψει. Κι όμως το επέτρεψε, γιατί ακριβώς εξηγήσαμε ότι η στόχευση δεν είναι να πλήξουμε τον ανταγωνισμό μεταξύ των ελληνικών και των ξένων επιχειρήσεων, αλλά να στέλνουμε ένα συγκεκριμένο κωδικοποιημένο μήνυμα στον καταναλωτή, ότι το συγκεκριμένο προϊόν έχει συγκεκριμένες ιδιότητες.
Από εκεί και μετά, όσον αφορά το παραεμπόριο, είναι ένα τεράστιο θέμα που έχει συζητηθεί πάρα πολλές φορές μέσα σ’ αυτήν την Αίθουσα. Εγώ θέλω να αναφερθώ ξανά στη σημαντική πρωτοβουλία που πάρθηκε τον περασμένο Σεπτέμβριο –νομοθετικά το περασμένο καλοκαίρι- με την άμεση καταστροφή των προϊόντων με ανεξίτηλα σπρέι και τη διαδικασία εκείνη που δίνει τα όπλα στα όργανα ελέγχου και στα ΚΕΛΑΥΕ, την ανασυγκρότηση των οποίων επιδιώκουμε, για άμεση δράση όταν εντοπίζονται τέτοιου είδους προϊόντα, για να μην ξαναπέφτουν στην αγορά, όπως επίσης και την προμήθεια των ειδικών σκάνερς για τις πύλες εισόδου. Διότι ξέρουμε ότι το πρόβλημα κυρίως δημιουργείται στις πύλες εισόδου της χώρας και μετά είναι πάρα πολύ δύσκολο να περιορίσεις το παραεμπόριο, ενώ εκεί είναι πιο συγκροτημένη η κατάσταση για να μπορέσεις να χτυπήσεις το κακό στη ρίζα του.
Επίσης θα ήθελα να αναφερθώ στη Διεύθυνση Ελέγχου της Υπηρεσίας Εποπτείας της Αγοράς, που στο πλαίσιο των αρμοδιοτήτων της βρίσκεται συνεχώς σε ελέγχους για τις ενδεικτικές πινακίδες, με έμφαση ως προς το είδος, την ποιότητα και την προέλευση των προϊόντων αυτών.
(Στο σημείο αυτό κτυπάει προειδοποιητικά το κουδούνι λήξεως του χρόνου ομιλίας του κυρίου Αναπληρωτή Υπουργού)
Και τέλος την αγορανομική διάταξη την 7/2009, με την οποία επιβάλλεται, με αυστηρές ποινές πλέον, η αναγραφή της χώρας παραγωγής υποχρεωτικά στην πινακίδα πώλησης των προϊόντων. 
Είναι κάποια μέτρα, τα οποία βεβαίως αντιλαμβάνεστε ότι δεν είναι επαρκή για να καταπολεμήσουν το πρόβλημα του παραεμπορίου. Αλλά σε συνδυασμό και με τις ενέργειες αυτές που σας είπα στις πύλες εισόδου, στην παράλληλη δράση του ΣΔΟΕ και της Δημοτικής Αστυνομίας και της Ελληνικής Αστυνομίας, όπου ζητείται η συνδρομή της, γίνεται ένας καθημερινός αγώνας για τον περιορισμό του δύσκολου αυτού φαινομένου.</Speech>
ΠΡΟΕΔΡΕΥΩΝ (<ChairmanSpeech><Parlmember>Γρηγόριος Νιώτης</Parlmember>): Κυρίες και κύριοι συνάδελφοι, θα ήθελα να κάνω μια ανακοίνωση προς το Σώμα:
Οι Υπουργοί Προστασίας του Πολίτη, Οικονομικών, Εξωτερικών, Εθνικής Άμυνας, Ανάπτυξης, Ανταγωνιστικότητας και Ναυτιλίας, Παιδείας, Δια Βίου Μάθησης και Θρησκευμάτων, Υποδομών, Μεταφορών και Δικτύων, Εργασίας και Κοινωνικής Ασφάλισης, Υγείας και Κοινωνικής Αλληλεγγύης, Δικαιοσύνης Διαφάνειας και Ανθρωπίνων Δικαιωμάτων και Πολιτισμού και Τουρισμού κατέθεσαν σχέδιο νόμου: «Παροχή Υπηρεσιών Ασφαλείας από Ενόπλους Φρουρούς σε Εμπορικά Πλοία και άλλες διατάξεις».
Παραπέμπεται στην αρμόδια Διαρκή Επιτροπή.
Κυρίες και κύριοι συνάδελφοι, με αυτόν τον τρόπο ολοκληρώθηκε η συζήτηση των επικαίρων ερωτήσεων.</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Γρηγόριος Νιώτης</Parlmember>): Κυρίες και κύριοι συνάδελφοι, ερχόμαστε τώρα στη ημερήσια διάταξη της 
ΝΟΜΟΘΕΤΙΚΗΣ ΕΡΓΑΣΙΑΣ
Θα γίνει προεκφώνηση των νομοσχεδίων που είναι γραμμένα στην ημερήσια διάταξη.
Υπουργείου Πολιτισμού και Τουρισμού
Ψήφιση στο σύνολο του σχεδίου νόμου: «Αντιμετώπιση της βίας στα γήπεδα, του ντόπινγκ, των προσυνεννοημένων αγώνων και λοιπές διατάξεις». 
Ερωτάται το Σώμα: Γίνεται δεκτό το νομοσχέδιο και στο σύνολο;</ChairmanSpeech>
<Speech><Parlmember>ΜΕΡΙΚΟΙ ΒΟΥΛΕΥΤΕΣ</Parlmember>: Κρατείται.</Speech>
ΠΡΟΕΔΡΕΥΩΝ (<ChairmanSpeech><Parlmember>Γρηγόριος Νιώτης</Parlmember>): Το νομοσχέδιο κρατήθηκε και θα ψηφιστεί στο σύνολο σε άλλη συνεδρίαση. 
Υπουργείου Διοικητικής Μεταρρύθμισης και Ηλεκτρονικής Διακυβέρνησης.
Ψήφιση στο σύνολο του σχεδίου νόμου: «Ρυθμιστική Διακυβέρνηση: Αρχές, Διαδικασίες και Μέσα Καλής Νομοθέτησης».
Ερωτάται το Σώμα: Γίνεται δεκτό το νομοσχέδιο και στο σύνολο;</ChairmanSpeech>
<Speech><Parlmember>ΜΕΡΙΚΟΙ ΒΟΥΛΕΥΤΕΣ</Parlmember>: Κρατείται.</Speech>
ΠΡΟΕΔΡΕΥΩΝ (<ChairmanSpeech><Parlmember>Γρηγόριος Νιώτης</Parlmember>): Το νομοσχέδιο κρατήθηκε και θα ψηφιστεί στο σύνολο σε άλλη συνεδρίαση. 
Υπουργείου Υποδομών, Μεταφορών και Δικτύων
Μόνη συζήτηση επί της αρχής, των άρθρων και του συνόλου του σχεδίου νόμου: «Ρύθμιση λειτουργίας της ταχυδρομικής αγοράς, θεμάτων ηλεκτρονικών επικοινωνιών και άλλες διατάξεις».
Το νομοσχέδιο θα συζητηθεί κατά τη σημερινή συνεδρίαση. 
Και, τέλος, του Υπουργείου Δικαιοσύνης Διαφάνειας και Ανθρωπίνων Δικαιωμάτων
Μόνη συζήτηση επί της αρχής, των άρθρων και του συνόλου του σχεδίου νόμου: «Για τη δίκαιη δίκη και την εύλογη διάρκεια αυτής». 
Ερωτάται το Σώμα: Γίνεται δεκτό το νομοσχέδιο;</ChairmanSpeech>
<Speech><Parlmember>ΜΕΡΙΚΟΙ ΒΟΥΛΕΥΤΕΣ</Parlmember>: Κρατείται.</Speech>
ΠΡΟΕΔΡΕΥΩΝ (<ChairmanSpeech><Parlmember>Γρηγόριος Νιώτης</Parlmember>): Το νομοσχέδιο κρατείται και θα συζητηθεί κατά τη συνήθη διαδικασία.
Κυρίες και κύριοι συνάδελφοι, εισερχόμαστε τώρα στη συζήτηση του νομοσχεδίου του Υπουργείου Υποδομών, Μεταφορών και Δικτύων: «Ρύθμιση λειτουργίας της ταχυδρομικής αγοράς, θεμάτων ηλεκτρονικών επικοινωνιών και άλλες διατάξεις».
Η Διάσκεψη των Προέδρων αποφάσισε στη συνεδρίασή της, της 16/2/2012, τη συζήτηση του νομοσχεδίου σε δύο συνεδριάσεις.
Στη σημερινή συνεδρίαση θα συζητηθεί το νομοσχέδιο επί της αρχής. 
Να ενημερώσω ότι με επιστολή του προς τον Πρόεδρο της Βουλής, κ. Φίλιππο Πετσάλνικο, ο Κοινοβουλευτικός Εκπρόσωπος του Κομμουνιστικού Κόμματος Ελλάδος, κ. Σπυρίδων Χαλβατζής, ορίζει ως ειδική αγορήτρια την Βουλευτή και Αντιπρόεδρο της Βουλής, κ. Βέρα Νικολαΐδου.
Επίσης ο Γραμματέας της Κοινοβουλευτικής Ομάδος του Λαϊκού Ορθόδοξου Συναγερμού, κ. Ηλίας Πολατίδης, με παρόμοια επιστολή του προς τον Πρόεδρο της Βουλής, κ. Φίλιππο Πετσάλνικο, ενημερώνει ότι κατά τη συζήτηση του νομοσχεδίου αυτού, ορίζεται ως ειδικός αγορητής ο Βουλευτής, κ. Παύλος Μαρκάκης.
Κυρίες και κύριοι συνάδελφοι, πριν δώσω το λόγο στον κύριο Υπουργό για να διατυπώσει ορισμένες νομοτεχνικού χαρακτήρα αλλαγές, γίνεται γνωστό στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού προηγουμένως ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, τριάντα πέντε μαθητές και μαθήτριες και τρεις εκπαιδευτικοί συνοδοί τους από το 11ο Γυμνάσιο Ηρακλείου Κρήτης. 
Η Βουλή σάς καλωσορίζει. 
(Χειροκροτήματα απ’ όλες τις πτέρυγες της Βουλής)
Ιδιαιτέρως υπερήφανοι είναι οι παρόντες Βουλευτές Ηρακλείου κ. Στρατάκης, η κ. Σκραφνάκη, ο κ. Κριτσωτάκης, αλλά και όλοι οι παριστάμενοι συνάδελφοι. 
Κύριε Γείτονα, απ’ ό,τι βλέπω ετοιμάζεστε να εγγραφείτε εις τους αγορητές. Γιατί; Έχετε ήδη άδεια απουσίας στο εξωτερικό! Προηγουμένως η Βουλή σας ενέκρινε τη ζητηθείσα άδεια.</ChairmanSpeech> 
<Speech><Parlmember>ΚΩΝΣΤΑΝΤΙΝΟΣ ΓΕΙΤΟΝΑΣ</Parlmember>: Κύριε Πρόεδρε, δεν αναγνώσατε σωστά τις ημερομηνίες.</Speech> 
ΠΡΟΕΔΡΕΥΩΝ (<ChairmanSpeech><Parlmember>Γρηγόριος Νιώτης</Parlmember>): Δεν ανέγνωσα ορθώς τις ημερομηνίες. Οφείλω να κάνω αυτή τη διευκρίνιση, διότι θα απορούν όσοι μας βλέπουν ή μας ακούν.  
Ο Υπουργός κ. Μαυρουδής Βορίδης έχει το λόγο για ορισμένες νομοτεχνικές βελτιώσεις στο σχέδιο νόμου.</ChairmanSpeech> 
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember> (Υπουργός Υποδομών, Μεταφορών και Δικτύων): Ευχαριστώ, κύριε Πρόεδρε. 
Απλώς, θα καταθέσω ορισμένες νομοτεχνικές βελτιώσεις. Αφορούν στο σώμα του νομοσχεδίου και σε μία από τις τροπολογίες που έχουν κατατεθεί. Να διαβεβαιώσω τους συναδέλφους –μπορώ βέβαια να τις αναγνώσω- ότι πρόκειται για αμιγώς νομοτεχνικού χαρακτήρα βελτιώσεις. Δεν υπάρχει κάτι ουσιαστικό, για να ανησυχήσουν οι εισηγητές. 
Ευχαριστώ, κύριε Πρόεδρε.</Speech> 
ΠΡΟΕΔΡΕΥΩΝ (<ChairmanSpeech><Parlmember>Γρηγόριος Νιώτης</Parlmember>): Παρακαλώ να κατατεθούν και να διανεμηθούν στους κυρίους συναδέλφους.</ChairmanSpeech> 
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember> (Υπουργός Υποδομών, Μεταφορών και Δικτύων): Βεβαίως, κύριε Πρόεδρε. 
(Στο σημείο αυτό ο Υπουργός Υποδομών, Μεταφορών και Δικτύων κ. Μαυρουδής Βορίδης καταθέτει τις προαναφερθείσες νομοτεχνικές βελτιώσεις, οι οποίες έχουν ως εξής:</Speech>
ΠΡΟΕΔΡΕΥΩΝ (<ChairmanSpeech><Parlmember>Γρηγόριος Νιώτης</Parlmember>): Ευχαριστούμε τον Υπουργό Υποδομών, Μεταφορών και Δικτύων κ. Βορίδη. 
Το λόγο τώρα έχει η εισηγήτρια του ΠΑΣΟΚ κ. Αφροδίτη Παπαθανάση για δεκαπέντε λεπτά.</ChairmanSpeech> 
<Speech><Parlmember>ΑΦΡΟΔΙΤΗ ΠΑΠΑΘΑΝΑΣΗ</Parlmember>: Ευχαριστώ, κύριε Πρόεδρε. 
Κυρίες και κύριοι συνάδελφοι, το σχέδιο νόμου: «Ρύθμιση λειτουργίας της ταχυδρομικής αγοράς, θεμάτων ηλεκτρονικών επικοινωνιών και άλλες διατάξεις» στοχεύει αφ’ ενός στον καθορισμό του τρόπου μετάβασης σε καθεστώς πλήρους απελευθέρωσης της ταχυδρομικής αγοράς από 1-1-2013 με την ενσωμάτωση της οδηγίας 2008/6 του Ευρωπαϊκού Κοινοβουλίου και του Ευρωπαϊκού Συμβουλίου στην ελληνική έννομη τάξη και αφ’ ετέρου να καλύψει νομοθετικά κενά, τα οποία έχουν προκύψει στον τομέα των ηλεκτρονικών επικοινωνιών και τα οποία χρήζουν νομοθετικών ρυθμίσεων. 
Ως προς το πρώτο μέρος, το μέρος των ταχυδρομικών υπηρεσιών, με τις προτεινόμενες διατάξεις προωθείται η ανάπτυξη και η απελευθέρωση της ταχυδρομικής αγοράς, η διασφάλιση της προστασίας των χρηστών και των υπηρεσιών αυτών, η βελτίωση της ποιότητας των παρεχομένων υπηρεσιών, καθώς και η εξασφάλιση των μέσων συμμόρφωσης των ταχυδρομικών επιχειρήσεων προς τους κανόνες του ανταγωνισμού. 
Παράλληλα όμως και με τη συμμετοχή των Βουλευτών στη συζήτηση στην Ολομέλεια της Βουλής θα πρέπει να εξασφαλιστεί η παροχή της καθολικής υπηρεσίας στις ταχυδρομικές υπηρεσίες στην ελληνική επικράτεια σε προσιτές τιμές, η εγγύηση της χρηματοδότησης της παροχής της καθολικής υπηρεσίας, κάτι που έως σήμερα –αν και έχει νομοθετηθεί- δεν έχει υλοποιηθεί στην πράξη –ποτέ δηλαδή δεν συστάθηκε το ταμείο αποζημίωσης για τη χρηματοδότηση της καθολικής υπηρεσίας, με αποτέλεσμα οι οφειλές του ελληνικού δημοσίου προς το φορέα καθολικής υπηρεσίας, τα Ελληνικά Ταχυδρομεία, να ξεπερνούν για τα χρόνια 2004-2010 τα 49.000.000 ευρώ- και το ότι η παροχή της καθολικής υπηρεσίας δεν θα αποτελέσει πεδίο στρέβλωσης της ταχυδρομικής αγοράς.
Άρα όσοι επιλέξουν να παρέχουν ταχυδρομικές υπηρεσίες καθολικής υπηρεσίας θα πρέπει να τις παρέχουν με τους ίδιους όρους σε όλη την επικράτεια, με σαφείς και καθορισμένους όρους πρόσβασης των φορέων παροχής ταχυδρομικών υπηρεσιών σε υποδομές και υπηρεσίες του φορέα καθολικής υπηρεσίας. 
Ως προς το μέρος των ηλεκτρονικών επικοινωνιών, οι προτεινόμενες νομοθετικές ρυθμίσεις δημιουργούν ένα διαφανές και λειτουργικό πλαίσιο για τις επικοινωνίες. Εξασφαλίζουν την καλύτερη ποιότητα των παρεχομένων υπηρεσιών προς τους καταναλωτές, αντιμετωπίζουν ανησυχίες για θέματα ηλεκτρομαγνητικής ακτινοβολίας και στοχεύουν στη βελτίωση της καθημερινότητας του πολίτη. 
Επισημαίνεται ότι το πλήρες άνοιγμα της ταχυδρομικής αγοράς έχει ήδη συντελεστεί την τελευταία δεκαετία σε όλα τα κράτη-μέλη εκτός από έντεκα –μεταξύ των οποίων και η Ελλάδα- για τα οποία η αγορά θα απελευθερωθεί πλήρως από 1-1-2013.
Τι συνεπάγεται η απελευθέρωση; Συνεπάγεται την κατάργηση του αποκλειστικού έως σήμερα δικαιώματος των ελληνικών ταχυδρομείων στην περισυλλογή, διαλογή, μεταφορά και διανομή αντικειμένων αλληλογραφίας εσωτερικού είτε με ταχύτερη διανομή είτε όχι της εισερχόμενης και εξερχόμενης αλληλογραφίας και του διαφημιστικού ταχυδρομείου με όριο βάρους τα πενήντα γραμμάρια. Το αποκλειστικό αυτό δικαίωμα είχε παρασχεθεί στα ΕΛΤΑ σύμφωνα και με το άρθρο 18 του σχεδίου  νόμου ως αντιστάθμισμα για λόγους βιωσιμότητας του οργανισμού για την παροχή από τα ΕΛΤΑ της υπηρεσίας «καθολικής υπηρεσίας». 
Τα δύο βασικά στοιχεία τα οποία χαρακτηρίζουν την φιλοσοφία του σχεδίου νόμου σε ό,τι αφορά τις ταχυδρομικές υπηρεσίες είναι, όπως αναφέραμε νωρίτερα, ο χρόνος της πλήρους απελευθέρωσης της αγοράς και η παροχή της καθολικής υπηρεσίας. 
Σύμφωνα με το άρθρο 21 του σχεδίου νόμου τα Ελληνικά Ταχυδρομεία παραμένουν φορέας καθολικής υπηρεσίας έως τις 31-12-2028. Δίνεται, όμως, η δυνατότητα σύμφωνα με το άρθρο 7 παράγραφος 3 στον Υπουργό Υποδομών, Μεταφορών και Δικτύων να επανεξετάζει τους όρους και τον τρόπο παροχής της καθολικής υπηρεσίας ανά εξαετία μετά από εισήγηση της Εθνικής Επιτροπής Τηλεπικοινωνιών και Ταχυδρομείων και να ζητά ο Υπουργός την επαναδιαπραγμάτευση των σχετικών όρων της σύμβασης.
Η πλήρης απελευθέρωση των ταχυδρομικών υπηρεσιών είναι γεγονός ότι θα πραγματοποιηθεί σε ένα δύσκολο οικονομικό περιβάλλον. Τα Ελληνικά Ταχυδρομεία από την μία πλευρά πρέπει να κερδίσουν το χρόνο που έχασαν για να μπορέσουν να ανταπεξέλθουν στις νέες συνθήκες. Κρίσιμα στοιχεία αποτελούν οι δυνατότητες ή όχι και οι αντοχές ή όχι του κρατικού προϋπολογισμού για την χρηματοδότηση των καθολικών υπηρεσιών, το ποιοι και πώς θα συμβάλλουν στην χρηματοδότηση των υπηρεσιών αυτών και η διατήρηση ή όχι, λόγω των οικονομικών συνεπειών, του δικτύου σε όλη την Ελλάδα.
Από την άλλη πλευρά, η είσοδος των νέων παρόχων στην ανταγωνιστική αγορά αναμένεται -με την αποφυγή των πιθανών στρεβλώσεων- σε βάθος δύο, τριών ετών, να αποκαταστήσει την ισορροπία στην αγορά, με καλύτερες τιμές και καλύτερη ποιότητα υπηρεσιών για τους χρήστες.
Το περιεχόμενο και η ποιότητα της καθολικής υπηρεσίας ορίζεται στο άρθρο 6 του σχεδίου νόμου. Αυτό συνεπάγεται ότι ανεξάρτητα από το σημείο της ελληνικής επικράτειας, παρέχεται μονίμως σε προσιτές τιμές η ίδια τιμή για την ίδια υπηρεσία. Η ίδια υπηρεσία, δηλαδή, στοιχίζει στην Αθήνα όσο στοιχίζει και στο Καστελόριζο.
 Η καθολική υπηρεσία ταχυδρομικής εξυπηρέτησης περιλαμβάνει τουλάχιστον τις εξής επιμέρους υπηρεσίες: Περισυλλογή, μεταφορά, διαλογή και διανομή ταχυδρομικών αντικειμένων βάρος έως δύο κιλά και ταχυδρομικών δεμάτων βάρος έως είκοσι κιλά, υπηρεσίες συστημένων και αποστολών δηλωμένης αξίας. 
Το δικαίωμα των χρηστών να λαμβάνουν καθολικές υπηρεσίες εξασφαλίζεται με τον καθορισμό της πυκνότητας των σημείων επαφής, πρόσβασης και περισυλλογής με βάση γεωγραφικές και κοινωνικές συνθήκες, με την παροχή της υπηρεσίας πέντε ημέρες την εβδομάδα και την πραγματοποίηση μιας περισυλλογής και μιας διανομής την ημέρα. Ο φορέας παροχής καθολικής υπηρεσίας διαθέτει τουλάχιστον ένα σημείο πρόσβασης ανά χίλιους κατοίκους στις αστικές περιοχές και τουλάχιστον ένα σημείο πρόσβασης σε κάθε οικισμό στις αγροτικές περιοχές της χώρας.
Αντιλαμβανόμαστε όλοι, λοιπόν, τη σπουδαιότητα και την ανάγκη διατήρησης και για λόγους εξυπηρέτησης του κοινού και για λόγους εξυπηρέτησης με βάση το γεωγραφικό ανάγλυφο της χώρας, της παροχής της καθολικής υπηρεσίας στη χώρα μας. 
Με απόφαση της Εθνικής Επιτροπής Τηλεπικοινωνιών και Ταχυδρομείων στο άρθρο 5 του παρόντος σχεδίου νόμου καθορίζονται οι όροι πρόσβασης των παρόχων ταχυδρομικών υπηρεσιών σε υποδομές και υπηρεσίες του φορέα παροχής καθολικής υπηρεσίας. Σύμφωνα με το ίδιο άρθρο καθορίζονται και τα τιμολόγια του φορέα παροχής καθολικής υπηρεσίας. Η ανάθεση της καθολικής υπηρεσίας μπορεί να γίνει σε δημόσιο ή σε ιδιωτικό φορέα σύμφωνα με το άρθρο 7 του σχεδίου νόμου με απόφαση του Υπουργού Υποδομών, Μεταφορών και Δικτύων σύμφωνα με το π.δ. 59/2003, στο σύνολο της επικράτειας και σύμφωνα με αρχές διαφάνειας και απαγόρευσης των διακρίσεων και της αναλογικότητας.
Εμμένουμε στην αρχή ότι η  καθολική υπηρεσία πρέπει να παρέχεται ακόμη και με τη λήψη της ειδικής άδειας -άρθρο 12- στο σύνολο της επικράτειας. Διότι, διαφορετικά, σε μία χώρα όπου η ταχυδρομική αγορά έχει τα ακόλουθα χαρακτηριστικά -είναι μικρή σε σχέση με τις αγορές των άλλων ευρωπαϊκών χωρών, ο βαθμός συγκέντρωσης των ταχυδρομικών δραστηριοτήτων στα αστικά κέντρα της Αττικής, Μακεδονίας και Πελοποννήσου φτάνει το 85% της συνολικής δραστηριότητας, πλέον το ανάγλυφο της χώρας που δημιουργεί μεγάλα κόστη- εάν η ειδική άδεια δοθεί ανά γεωγραφικές περιοχές και όχι στο σύνολο της χώρας, θα δημιουργήσει στρεβλώσεις υπέρ αυτών που έχουν άδεια μόνο σε αστικές περιοχές. 
Η λογική που λέει ότι η αγορά μόνο μέσω του ανταγωνισμού θα ρυθμιστεί, κατά πρώτον, έχει καταρρεύσει ως αρχή και κατά δεύτερον, θα αναγκάσει το δημόσιο φορέα παροχής καθολικής υπηρεσίας σε μεγαλύτερες ζημιές, γιατί κανείς δεν μπορεί να δεχθεί το να μην παρέχεται η υπηρεσία αυτή. Και αυτό δεν το λύνει μόνο η αγορά, αλλά είναι κάτι που πρέπει να είναι σαφής πολιτική ευθύνη και επιλογή.
Απόλυτα κρίσιμο στοιχείο για τη διατήρηση του δικτύου παροχής καθολικής υπηρεσίας σε προσιτές τιμές και σε όλη την επικράτεια, είναι ο τρόπος χρηματοδότησης της καθολικής υπηρεσίας. Με τον τρόπο αυτό, από τη μια, δεν πρέπει να δημιουργηθούν στρεβλώσεις στον ανταγωνισμό, ενώ, από την άλλη, πρέπει με σαφή και διαφανή διαδικασία και από την πολιτεία και από τον πάροχο και από την αγορά να χρηματοδοτηθεί αυτή η παροχή υπηρεσίας. Είναι η υπηρεσία που φέρει, όπως είπαμε, στοιχεία υψηλού οικονομικού κόστους.
Η Εθνική Επιτροπή Τηλεπικοινωνιών και Ταχυδρομείων διαχειρίζεται το λογαριασμό αποζημίωσης του καθολικού κόστους, της καθολικής υπηρεσίας και εκδίδει κανονισμό σχετικά με τον προσδιορισμό αντικειμενικών τρόπων κοστολόγησης, οι οποίοι οφείλουν να εφαρμόζονται στο εσωτερικό λογιστικό σύστημα του φορέα παροχής καθολικής υπηρεσίας.
Επίσης, με το σχέδιο νόμου, στα άρθρα 11 και 12, θεσπίζεται η χορήγηση αδειών παροχής ταχυδρομικών υπηρεσιών, γενικών και ειδικών, από την Εθνική Επιτροπή Τηλεπικοινωνιών και Ταχυδρομείων, σύμφωνα με σχετικό κανονισμό της.
Προκειμένου να διασφαλιστεί η προστασία των χρηστών, θεσπίζονται στο άρθρο 13 οι υποχρεώσεις των φορέων παροχής ταχυδρομικών υπηρεσιών. Οι υποχρεώσεις είναι να διαθέτουν σαφείς, απλές και χαμηλού κόστους διαδικασίες που να είναι διαθέσιμες στο κοινό και να αφορούν την αντιμετώπιση των παραπόνων των χρηστών, τα οποία σχετίζονται ιδίως με την απώλεια, κλοπή, καταστροφή ή μη συμμόρφωση με πρότυπα ποιότητας, με την επιφύλαξη τήρησης των σχετικών διεθνών και εθνικών διατάξεων περί αποζημιώσεων.
Οι φορείς παροχής ταχυδρομικών υπηρεσιών έχουν την υποχρέωση να διασφαλίζουν την τήρηση των συνθηκών εργασίας, κάτι πολύ κρίσιμο και για τον ανταγωνισμό, αλλά και για την κατάσταση που υπάρχει στην αγορά εργασίας στο συγκεκριμένο τομέα, να καταβάλλουν στην Εθνική Επιτροπή Τηλεπικοινωνιών και Ταχυδρομείων ετήσια ανταποδοτικά τέλη και τέλη χρηματοδότησης, να διασφαλίζουν ότι τα τιμολόγιά τους πληρούν κανόνες υγιούς ανταγωνισμού και ότι υπάρχουν κανόνες διαφάνειας, ότι αυτά δημοσιεύονται καταλλήλως και ότι κοινοποιούνται στην Εθνική Επιτροπή Τηλεπικοινωνιών και Ταχυδρομείων.
Η παράβαση διατάξεων του νόμου ή η παροχή ταχυδρομικών υπηρεσιών διαφορετικών από όσες περιγράφονται συνεπάγεται την επιβολή, μετά από ακρόαση, μιας ή περισσότερων κυρώσεων, όπως η σύσταση, το πρόστιμο, η προσωρινή ή οριστική ανάκληση της άδειας.
Πρέπει να σημειώσουμε ότι η επιτυχία του συγκεκριμένου σχεδίου νόμου θα εξαρτηθεί και από το περιεχόμενο των υπουργικών αποφάσεων που θα ακολουθήσουν, από τη δυνατότητα χρηματοδότησης της καθολικής υπηρεσίας, καθώς και από τον έλεγχο για τους κανόνες τήρησης, κανόνες υγιούς ανταγωνισμού.
Στον τομέα του σχεδίου νόμου που αφορά τις ηλεκτρονικές επικοινωνίες, με τις προτεινόμενες διατάξεις στο άρθρο 22 του σχεδίου νόμου δημιουργείται στην Εθνική Επιτροπή Ατομικής Ενέργειας πανελλαδικό τηλεμετρικό δίκτυο συνεχούς μέτρησης και καταγραφής των επιπέδων ηλεκτρομαγνητικής ακτινοβολίας, με στόχο το συνεχή έλεγχο της τήρησης των θεσμοθετημένων ορίων. Η ονομασία θα είναι «Εθνικό Παρατηρητήριο Ηλεκτρομαγνητικών Πεδίων». Θα υποστηριχθεί από το ΕΣΠΑ η δράση αυτή και θεωρούμε ότι θα καθησυχάσει τον κόσμο, επιστήμονες και μη, σχετικά με τα επίπεδα ακτινοβολίας, θα υπάρχει μια συστηματική παρακολούθηση της εκπομπής ακτινοβολίας σε όλη τη χώρα.
Βελτιώνονται οι παρούσες διατάξεις του ν. 3431/2006 στο άρθρο 29, των οποίων η εφαρμογή έχει οδηγήσει σε δυσκολίες και αντιμετωπίζονται με νέες, συμπληρωματικές διατάξεις θέματα που δεν καλύπτονται από τον ίδιο νόμο και προτείνονται νέες διατάξεις που συμπληρώνουν το υφιστάμενο νομικό πλαίσιο σχετικά με την αδειοδότηση κατασκευών κεραιών και την παροχή πληροφοριών για δίκτυα επικοινωνιών.
Σήμερα, με το υπάρχον πλαίσιο, το οποίο αφορά την αδειοδότηση των κεραιών, χρειάζονται περίπου εφτακόσιες ογδόντα μέρες για να εγκριθεί μία άδεια. Στο χρόνο αυτό μεσολαβούν ενστάσεις, δημοτικά συμβούλια, εξεγερμένοι κάτοικοι, δικαστήρια και πολλές φορές αντιλαμβανόμαστε όλοι ότι ο χρόνος αυτός δεν αποτελεί και την ασφαλή περίοδο στη διαδικασία αδειοδότησης. Από τη μία, χρειαζόμαστε ένα πυκνό δίκτυο κεραιών στη χώρα, με χαμηλή ακτινοβολία και από την άλλη, οι αντιδράσεις και η γραφειοκρατία είναι τόσο μεγάλες που το σύστημα δεν εξυπηρετείται.
Επιχειρείται, λοιπόν, μέσω του σχεδίου νόμου και του συστήματος «ΣΗΛΙΑ» να δημιουργηθεί τρόπος επιτάχυνσης των διαδικασιών αδειοδότησης.
Ο σχεδιασμός του συστήματος θέλει να συγκεντρώνεται φάκελος και εντός τεσσάρων μηνών να δίνεται η δυνατότητα στη διοίκηση να απαντήσει. Όταν ο φάκελος ελεγχθεί και έχει τα απαιτούμενα δικαιολογητικά, τότε δίνεται ένα πιστοποιητικό σε αυτόν που θέλει να επενδύσει ή να κατασκευάσει μία κεραία. Με το πιστοποιητικό αυτός λειτουργεί νομίμως και όντως μπορεί να προχωρήσει στην κατασκευή της κεραίας. 
Για όλο το υπόλοιπο διάστημα προκειμένου να συμπληρωθούν οι επτακόσιες ογδόντα ημέρες, περιμένουμε την απόλυτη συγκέντρωση των δικαιολογητικών. Αν στο μεταξύ υπάρχει κάποια αρνητική απάντηση μέσα από το σύστημα «ΣΗΛΙΑ», τότε αυτόματα ανακαλείται το πιστοποιητικό και ο επενδυτής θεωρείται παράνομος. 
Στην ακρόαση των φορέων που έγινε, είχε πολύ μεγάλη σημασία η θέση των εταιρειών κινητής τηλεφωνίας που θεωρούν ότι αυτό είναι ένα σχέδιο, ένα σύστημα, το οποίο θα μπορέσει να εξυπηρετήσει πάρα πολύ τη διαδικασία της κατασκευής, γιατί όπως είπαμε και νωρίτερα, έχει πολύ μεγάλη σημασία να μπορέσει η χώρα να αποκτήσει ένα σωστό δίκτυο με ασφαλή μέτρηση και ασφαλή παρακολούθηση στο θέμα των κεραιών. 
Έχει επίσης μεγάλη σημασία να μιλήσουμε και κάποια στιγμή να αρχίσουμε να ασχολούμαστε στη χώρα αυτή, με το θέμα του φάσματος, ποιος ελέγχει το φάσμα στη χώρα και πώς τιμολογείται, αφού το φάσμα θεωρείται δημόσιο αγαθό. 
Ευχαριστώ πολύ.
(Χειροκροτήματα από την πτέρυγα του ΠΑΣΟΚ)</Speech>
ΠΡΟΕΔΡΕΥΩΝ (<ChairmanSpeech><Parlmember>Γρηγόριος Νιώτης</Parlmember>): Ευχαριστούμε την κ. Αφροδίτη Παπαθανάση εισηγήτρια του ΠΑΣΟΚ.
Παρακαλούμε τον εισηγητή της Νέας Δημοκρατίας, κ. Σάββα Αναστασιάδη, να πάρει το λόγο για δεκαπέντε λεπτά.</ChairmanSpeech> 
<Speech><Parlmember>ΣΑΒΒΑΣ ΑΝΑΣΤΑΣΙΑΔΗΣ</Parlmember>: Ευχαριστώ, κύριε Πρόεδρε.
Αφού είναι η πρώτη εμφάνιση του Υπουργού ως μέλος της Νέας Δημοκρατίας να τον καλωσορίσουμε στην οικογένειά μας. 
Κυρίες και κύριοι συζητούμε σήμερα ένα νομοσχέδιο που σκοπό έχει αφ’ ενός μεν να ενσωματώσει στο Κοινοτικό Δίκαιο την Κοινοτική Οδηγία 6 του 2008 σχετικά με την πλήρη απελευθέρωση της αγοράς των ταχυδρομικών υπηρεσιών μέχρι την 1-1-2013 και αφ’ ετέρου να καλύψει νομοθετικά κενά και να εξοικονομήσει διατάξεις που αφορούν το χώρο των ηλεκτρονικών επικοινωνιών. 
Υπό αυτήν την έννοια το παρόν σχέδιο νόμου αποτελεί μίας πρώτης τάξεως ευκαιρία να συγκλίνουμε σε μία κοινή συνισταμένη απόψεων, που σκοπό έχουν να εξυπηρετήσουν ουσιαστικά τον Έλληνα πολίτη. 
Το νομοσχέδιο χωρίζεται σε δύο διακριτά μέρη. Το πρώτο αναφέρεται στις ταχυδρομικές υπηρεσίες το δε δεύτερο στις ηλεκτρονικές υπηρεσίες και άλλες διατάξεις. 
Σε ό,τι αφορά το πρώτο μέρος, που αναφέρεται στις ταχυδρομικές υπηρεσίες, θα ξεκινήσω την τοποθέτηση μου με μία παρατήρηση γενικού περιεχομένου. Είναι ένα σχέδιο νόμου το οποίο αναρτήθηκε στο διαδίκτυο για διαβούλευση το Δεκέμβριο του 2010 κι ολοκληρώθηκε η διαβούλευση τον Ιανουάριο του 2011, δηλαδή περίπου πριν από ένα και πλέον χρόνο. 
Προσπαθώ να καταλάβω τι ήταν αυτό που εμπόδισε την τότε ηγεσία του Υπουργείου Μεταφορών και την προηγούμενη κυβέρνηση, να φέρει το νομοσχέδιο προς ψήφιση. Υποτίθεται -κι έτσι είναι- ότι το νομοσχέδιο αυτό είναι διαδικαστικού χαρακτήρα, αφού έρχεται να προσαρμόσει την ελληνική νομοθεσία στις κοινοτικές οδηγίες. Το Υπουργείο Μεταφορών έδειξε τότε ολιγωρία, όπως ολιγωρία έδειξε και η τότε κυβέρνηση και όχι μόνο σε αυτό, αλλά και σε άλλα θέματα. Είναι ενδεικτική η περίπτωση του συγκεκριμένου νομοσχεδίου. 
Επίσης θέλω να σταθώ και πάλι στη λειτουργία του νόμου σχετικά με την έκδοση υπουργικών αποφάσεων, προεδρικών διαταγμάτων, Κοινών Υπουργικών Αποφάσεων, οι οποίες αν δεν εκδοθούν έγκαιρα θα καθυστερήσουν για αρκετό χρονικό διάστημα την εφαρμογή του νόμου. 
Ενδεικτικά αναφέρω ότι το τελευταίο Προεδρικό Διάταγμα που αφορούσε τη λειτουργία του ν.3431/2006 εκδόθηκε πριν από δύο μήνες περίπου. Καταλαβαίνετε ότι αν η έκδοση των υπουργικών αποφάσεων πάει με τους ρυθμούς του νόμου που ανέφερα, ο νόμος θα κάνει αρκετά χρόνια για να λειτουργήσει και να εφαρμοστεί. 
Επί της ουσίας, βασική επιδίωξη του παρόντος νομοσχεδίου είναι η πλήρης απελευθέρωση των ταχυδρομικών υπηρεσιών και η ένταξή τους στον ελεύθερο ανταγωνισμό σύμφωνα με τις σύγχρονες κοινωνικοοικονομικές απαιτήσεις. Αναμφίβολα, πρόκειται για ένα σταθμό στα ταχυδρομικά δεδομένα της χώρας μας, όπου είναι έντονη ακόμη η εύνοια προς το φορέα παροχής καθολικής υπηρεσίας, που είναι τα ΕΛΤΑ. 
Διάφοροι παράγοντες, όπως η ζήτηση, οι μεταβαλλόμενες ανάγκες των χρηστών, η εισαγωγή νέων τεχνολογιών προκάλεσαν αλλαγές στον τομέα των ταχυδρομικών υπηρεσιών παγκοσμίως. Οι ταχυδρομικές υπηρεσίες, αποτελώντας ουσιαστικό μέσο επικοινωνίας και ανταλλαγής πληροφοριών, παίζουν ουσιαστικό ρόλο στο επίπεδο της κοινωνικής, οικονομικής και εδαφικής συνοχής της χώρας μας, αλλά και της Ευρωπαϊκής Ένωσης. Στη σημερινή, μάλιστα, εποχή όπου η παρουσία του ηλεκτρονικού εμπορίου προσφέρει στις απομακρυσμένες ορεινές και νησιωτικές περιοχές νέες δυνατότητες συμμετοχής στην οικονομική ζωή, είναι απαραίτητη η παροχή ταχυδρομικών υπηρεσιών υψηλής ποιότητας.
Οι ίδιοι οι πολίτες της Ευρωπαϊκής Ένωσης σε επίσημες μετρήσεις αξιολογούν τις ταχυδρομικές υπηρεσίες ως εκείνες με το μεγαλύτερο οικονομικό ενδιαφέρον. Στις ιδιαίτερες δε εδαφολογικές συνθήκες της χώρας μας το αγροτικό ταχυδρομικό δίκτυο παίζει ουσιαστικό ρόλο, τόσο στην ένταξη των επιχειρήσεων στην εθνική, αλλά και στη διεθνή οικονομία, όσο και στη διατήρηση της συνοχής από κοινωνικής πλευράς και από πλευράς απασχόλησης. Συγχρόνως, τα αγροτικά ταχυδρομικά γραφεία σε ορεινές και νησιωτικές περιοχές μπορούν να αποτελέσουν ένα ουσιώδες δίκτυο υποδομής για την πρόσβαση στις νέες τεχνολογίες και τις τηλεπικοινωνίες. 
Η στόχευση για εμάς με το παρόν σχέδιο νόμου θα πρέπει να είναι η προαγωγή σε ολόκληρη την επικράτεια της αρμονικής, ισόρροπης και αειφόρου ανάπτυξης των οικονομικών δραστηριοτήτων. Η παροχή ευκαιριών απασχόλησης και κοινωνικής προστασίας, το υψηλό επίπεδο ανταγωνιστικότητας, η βελτίωση της ποιότητας ζωής, καθώς και η οικονομική και κοινωνική συνοχή, το πλήρες άνοιγμα της αγοράς, ελπίζουμε ότι θα συντελέσει στην αύξηση του συνολικού μεγέθους της ταχυδρομικής αγοράς. Θα συμβάλλει περαιτέρω στη διατήρηση βιώσιμης απασχόλησης υψηλής ποιότητας στους φορείς παροχής καθολικής υπηρεσίας. Παράλληλα, θα διευκολύνει τη δημιουργία νέων θέσεων απασχόλησης σε όλους τους φορείς, στους νεοεισερχόμενους στην αγορά και σε συναφείς οικονομικούς τομείς.
Οι νέες προκλήσεις του ανταγωνισμού, όπως η ψηφιακή τεχνολογία και οι ηλεκτρονικές επικοινωνίες, που διαφέρουν από τις παραδοσιακές ταχυδρομικές υπηρεσίες, είναι βέβαιο ότι θα ωθήσουν τους φορείς παροχής ταχυδρομικών υπηρεσιών, περιλαμβανομένου και του φορέα παροχής καθολικής υπηρεσίας, να βελτιώσουν την αποτελεσματικότητά τους. Το γεγονός αυτό θα συμβάλει από μόνο του στην αύξηση της ανταγωνιστικότητας. Με τη σειρά της δε η αύξηση της ανταγωνιστικότητας θα δώσει στον ταχυδρομικό τομέα τη δυνατότητα να συνδεθεί οργανικά με εναλλακτικές μεθόδους επικοινωνίας. Θα επιτρέψει τη βελτίωση της ποιότητας των υποδομών που παρέχονται στους χρηστές, των οποίων οι ανάγκες αυξάνονται καθημερινά.
Η σωστή και ολοκληρωμένη πληροφόρηση των χρηστών των ταχυδρομικών υπηρεσιών σχετικά με τις παρεχόμενες ταχυδρομικές υπηρεσίες θα πρέπει να αποτελέσει έναν από τους βασικούς άξονες της προσπάθειας αυτής που ξεκινά με την ψήφιση του παρόντος σχεδίου νόμου.
Στο σημείο αυτό θα πρέπει επισημανθεί και να τονιστεί ιδιαίτερα, κύριε Υπουργέ,  η πρόνοια που θα πρέπει να επιδειχθεί από την πλευρά της πολιτείας, ώστε να συνεχιστεί η παροχή από το φορέα καθολικής υπηρεσίας ορισμένων δωρεάν υπηρεσιών για άτομα με ειδικές ανάγκες και με σοβαρά προβλήματα όρασης, οι οποίες έχουν καθιερωθεί σύμφωνα με τις ισχύουσες διεθνείς υποχρεώσεις. Θα πρέπει να διασφαλιστεί επαρκής αριθμός σημείων πρόσβασης, τα οποία να λαμβάνουν υπ’ όψιν τις ανάγκες των χρηστών στις αγροτικές και νησιωτικές και αραιοκατοικημένες περιοχές.
Θεωρούμε, βέβαια, αυτονόητο να επαναβεβαιωθεί -και θα πρέπει να γίνει οπωσδήποτε σεβαστό- το Εργατικό και Ασφαλιστικό Δίκαιο των εργαζόμενων στον τομέα των ταχυδρομικών υπηρεσιών για να μην έχουμε φαινόμενα αθέμιτου ανταγωνισμού. Πώς, για παράδειγμα, θα ελεγχθεί η ανασφάλιστη εργασία που ενδεχομένως να υπάρχει στις ταχυδρομικές υπηρεσίες που λειτουργούν ή και σε αυτές που θα λειτουργήσουν στο μέλλον;
Το παρόν νομοσχέδιο επηρεάζει άμεσα τους παρόχους των ταχυδρομικών υπηρεσιών, καθώς προβλέπει την απελευθέρωση της αγοράς με την κατάργηση της αποκλειστικότητας στην παροχή καθολικής υπηρεσίας. Έτσι ρυθμίζει το περιεχόμενο, την ποιότητα και τους μηχανισμούς χρηματοδότησης και τιμολόγησης της καθολικής υπηρεσίας, τις διαδικασίες αδειοδότησης παροχής ταχυδρομικής υπηρεσίας, τις υποχρεώσεις των φορέων ταχυδρομικών υπηρεσιών, την προστασία των χρηστών ταχυδρομικών υπηρεσιών, καθώς και τις διαδικασίες αποζημίωσης και τις κυρώσεις. 
Η αύξηση του ανταγωνισμού που θα προέλθει από την απελευθέρωση της αγοράς αποτελεί ευκαιρία που θα πρέπει να αξιοποιήσουν οι φορείς για την αύξηση της αποτελεσματικότητας και τη διασφάλιση της βιωσιμότητάς τους. Από την άλλη πλευρά, οι ρυθμίσεις αυτές θα επηρεάσουν έμμεσα και τους χρήστες ταχυδρομικών υπηρεσιών, καθώς με το άνοιγμα της αγοράς και τη διασφάλιση της καθολικής υπηρεσίας προβλέπεται βελτίωση των υπηρεσιών στις ανάγκες των χρηστών. 
Βέβαια, στην πράξη οι ταχυδρομικές υπηρεσίες στη χώρα μας είναι απελευθερωμένες εδώ και αρκετά χρόνια. Εμείς ερχόμαστε σήμερα να προσαρμόσουμε το παρόν νομοσχέδιο στην αγορά των ταχυδρομικών υπηρεσιών. Αυτό κάνουμε ουσιαστικά και πρέπει να το κάνουμε με ρεαλισμό. Η απελευθέρωση που ίσχυε μέχρι σήμερα αφορούσε για την αγορά εκτός από έναν πελάτη, το μεγαλύτερο στο χώρο των ταχυδρομικών υπηρεσιών. Κι αυτός είναι το δημόσιο με έργο που ανέρχεται περίπου στα 5 εκατομμύρια ευρώ το χρόνο για την κάλυψη των υποχρεώσεών του. Το έργο αυτό το είχαν μέχρι σήμερα και θα το έχουν μέχρι το τέλος του χρόνου τα Ελληνικά Ταχυδρομεία. Μετά την 1η Ιανουαρίου του 2013, όμως, υποχρεωτικά θα πρέπει να προκηρυχθεί διαγωνισμός. 
Εδώ, λοιπόν, πρέπει να δούμε τι χρειάζεται να γίνει με τις δυσπρόσιτες και τις απομακρυσμένες ορεινές και νησιωτικές περιοχές. Προβλέπεται, λοιπόν, στο παρόν σχέδιο, για να διασφαλιστεί η εξυπηρέτηση των περιοχών αυτών, η συμμετοχή όλων των παρόχων ταχυδρομικών υπηρεσιών στο κόστος για την παροχή καθολικής υπηρεσίας. Αυτό, βέβαια, προβλεπόταν και στον προηγούμενο νόμο, δεν λειτούργησε όμως ποτέ. Ποτέ κανένας πάροχος ταχυδρομικής υπηρεσίας από τους διακόσιους περίπου που λειτουργούν στη χώρα δεν κατέβαλε ούτε 1 ευρώ για το κόστος της καθολικής υπηρεσίας. Και βέβαια τα ΕΛΤΑ ως φορέας παροχής καθολικής υπηρεσίας μέχρι σήμερα μπορούσαν και τα κατάφερναν. Είχαν την αλληλογραφία του δημοσίου, είχαν μέχρι τον περασμένο Αύγουστο τη διανομή του εντύπου Τύπου, η οποία καταργήθηκε. Τι θα γίνει, όμως, αν αύριο οι πάροχοι δεν συμμορφωθούν και δεν καταβάλουν τη συμμετοχή τους στο κόστος, τι θα γίνει με τους εργαζόμενους στα Ελληνικά Ταχυδρομεία, τι θα γίνει με την εξυπηρέτηση των δυσπρόσιτων και απομακρυσμένων περιοχών;
Πριν δυο-τρεις μέρες την προηγούμενη βδομάδα ήμουν σε μία ιδιωτική επίσκεψη στην ορεινή Ξάνθη. Εκεί, λοιπόν, περιδιαβαίνοντας τα χωριά των εβδομήντα, των εκατό, των διακοσίων κατοίκων μου ερχόταν στο μυαλό αυτή ακριβώς η συζήτηση: Τι θα γίνει αν σ’ αυτές τις περιοχές αύριο δεν υπάρχει η δυνατότητα να πάει ταχυδρομείο; Είναι πολύ μεγάλο το θέμα. Τι θα γίνει με την εξυπηρέτηση των ατόμων με ειδικές ανάγκες;
Θα πρέπει, λοιπόν, σ’ αυτό το νομοσχέδιο ο τρόπος είσπραξης της συμμετοχής στην καθολική υπηρεσία να θεσμοθετηθεί με αυστηρούς κανόνες. Είναι ένα από τα σοβαρότερα θέματα που πρέπει να δούμε, για να διασφαλίσουμε και τη συνέχεια της βιωσιμότητας της παροχής καθολικής ταχυδρομικής υπηρεσίας και κατ’ επέκταση την εξυπηρέτηση του συνόλου της χώρας απ’ άκρη σ’ άκρη.
Περνώντας τώρα στο δεύτερο μέρος του νομοσχεδίου σε ό,τι αφορά την είδηση του Παρατηρητηρίου Ηλεκτρομαγνητικών Πεδίων, θα ήθελα να επισημάνω ότι έρχεται να καλύψει μία ανάγκη των καιρών. Η δημιουργία ενός αξιόπιστου συστήματος μέτρησης των ηλεκτρομαγνητικών πεδίων, το οποίο θα ενημερώνει έγκαιρα και έγκυρα τόσο τους αρμόδιους φορείς, όσο και τους πολίτες, φαντάζει ως ιδανική λύση σε ένα πρόβλημα που πολλές φορές έχει ταλαιπωρήσει την ελληνική κοινωνία. Η εδραίωση της εμπιστοσύνης των πολιτών σ’ αυτό το σύστημα θα οδηγήσει και στη μείωση του φόβου που προκαλείται συχνά σε τμήματα του πληθυσμού και αφορά τη δημόσια υγεία και τις επιπτώσεις της από την ηλεκτρομαγνητική ακτινοβολία.
Με τη σύσταση του παρατηρητηρίου επιδιώκεται η προστασία των πολιτών καθώς θα υπάρχει συνεχής έλεγχος της τήρησης των θεσμοθετημένων ορίων ακτινοβολίας, αλλά και άμεση και έγκαιρη ενημέρωσή τους.
Τεχνικά τώρα στο θέμα αυτό: Για να λειτουργήσει το Παρατηρητήριο, προβλέπεται να κατασκευαστούν σταθμοί μέτρησης σε όλη τη χώρα. Ο κάθε σταθμός μπορεί να έχει στην εμβέλειά του και στην αρμοδιότητά του από δέκα έως εκατό κεραίες, για παράδειγμα, και θα συνδέεται με το κέντρο όπου θα δίνει τη σχετική μέτρηση. Αυτή η μέτρηση, όμως, θα έχει μεσοσταθμική ισχύ για μία περιοχή. Δεν θα ξέρουμε ποια ακριβώς κεραία εκπέμπει το συγκεκριμένο σήμα κι αν θα υπερβαίνει τα όρια.
Άρα, όταν παρουσιαστεί το πρόβλημα, θα πρέπει κάποιο φυσικό πρόσωπο να μεταβεί και να κάνει μετρήσεις επιτόπου.
Μήπως, όμως, για να ξεπεραστεί αυτή η διαδικασία, θα έπρεπε με ευθύνη των εταιρειών να βρεθεί ένας τρόπος να τοποθετηθεί ένα είδος μετρητή που να μετράει ανά πάσα στιγμή το ηλεκτρομαγνητικό πεδίο σε κάθε κεραία, αυτός ο μετρητής να είναι ηλεκτρονικά συνδεδεμένος με το κέντρο του Παρατηρητηρίου και να δίνει μετρήσεις στο κέντρο; Με τον τρόπο αυτό θα έχει ανά πάσα στιγμή ακριβή στοιχεία για κάθε κεραία σε χρόνο μηδέν και δεν θα χρειάζεται να πάνε επιτόπου κάποιοι τεχνικοί να τα μετρήσουν.
Έτσι, θα ελέγχεται ακριβώς η εκπομπή της κάθε κεραίας και το κόστος λειτουργίας του Παρατηρητηρίου θα είναι πάρα, πάρα πολύ μικρό.
Αυτό θα μπορούσε να μπει, κύριε Υπουργέ, και ως προϋπόθεση της αδειοδότησης της κάθε κεραίας.
Νομίζω ότι υπάρχουν τεχνικές σήμερα για να μπορεί να λειτουργήσει ένα τέτοιο σύστημα.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Δύο λεπτά, κύριε Πρόεδρε.
Για τη σύσταση του Εθνικού Παρατηρητηρίου, όπως ξέρετε, στην αρχική μελέτη η δαπάνη ανερχόταν σε 12.000.000 ευρώ, διότι προέβλεπε σταθμούς μέτρησης σε όλη την Ελλάδα. Στη συνέχεια μειώθηκαν οι σταθμοί μέτρησης και το κόστος μειώθηκε στα 4.500.000. Άρα, δεν θα υπάρχει και καλή κάλυψη σε όλη τη χώρα, αφού ξεφύγαμε από την αρχική μελέτη.
Με τον τρόπο αυτό το Εθνικό Παρατηρητήριο θα κοστίσει λιγότερα και θα έχει ακριβή στοιχεία ανά πάσα στιγμή. Είναι ένα θέμα που πρέπει να το δούμε, κύριε Υπουργέ. Θα γνωρίζει ποια κεραία, πότε και κατά πόσο υπερβαίνει τα όρια εκπομπής των ηλεκτρομαγνητικών κυμάτων.
Πιστεύω ότι μπορεί να γίνει. Αυτό μπορεί να είναι μία πάρα πολύ καλή και ασφαλής εξέλιξη και κυρίως αξιόπιστη και καθησυχαστική για την κοινωνία.
Για τη μετονομασία τώρα των οργανικών μονάδων του Υπουργείου δεν έχουμε καμμία αντίρρηση, γιατί ανταποκρίνονται στις νέες τεχνολογικές εξελίξεις.
Σε ό,τι αφορά, όμως, τη σύσταση νέας Διεύθυνσης Τηλεπικοινωνιακών Δικτυακών Υποδομών δεν έχουμε πειστεί για την αναγκαιότητά της. Ούτε είναι ενθαρρυντικό το γεγονός ότι στο ίδιο Υπουργείο με το ν. 3897 έχουμε τη σύσταση της Γενικής Διεύθυνσης Οδικής Ασφάλειας, η οποία δεν λειτούργησε ποτέ γιατί δεν στελεχώθηκε από γενικό διευθυντή.
Συγχρόνως, όμως, η σύσταση της νέας αυτής μονάδας έρχεται σε αντίθεση με την ασκούμενη σήμερα οικονομική πολιτική. Σε μία εποχή όπου περικόπτονται μισθοί, συντάξεις, καταργούνται οργανισμοί, απολύονται υπάλληλοι, δεν μπορεί να δημιουργούμε νέες διευθύνσεις αμφιβόλου χρησιμότητας που θα προκαλέσουν επιπλέον δαπάνες στον κρατικό προϋπολογισμό.
Σε ό,τι αφορά την ενιαία αντιμετώπιση ως προς την κατασκευή των κεραιών και σταθμών, ήταν φανερό σε όλους πως οι διάφορες εξαιρέσεις από το κανονιστικό πλαίσιο του ν. 3431/2006 δημιουργούσαν μία σειρά από δυσλειτουργίες, αλλά και προστριβές σχετικά με την αδειοδότηση των κατασκευών αυτών.
Το παρόν νομοσχέδιο είναι το τρίτο που ρυθμίζει την αδειοδότηση των κεραιών.
(Στο σημείο αυτό κτυπάει ξανά το κουδούνι λήξεως του χρόνου ομιλίας του κυρίου Βουλευτή)</Speech>
 ΠΡΟΕΔΡΕΥΩΝ (<ChairmanSpeech><Parlmember>Γρηγόριος Νιώτης</Parlmember>): Κύριε συνάδελφε, παρακαλώ να ολοκληρώσετε.</ChairmanSpeech>
<Speech><Parlmember>ΣΑΒΒΑΣ ΑΝΑΣΤΑΣΙΑΔΗΣ</Parlmember>: Ένα λεπτό, κύριε Πρόεδρε. Τελειώνω. Άλλωστε, δεν υπάρχουν πολλοί ομιλητές.</Speech>
ΠΡΟΕΔΡΕΥΩΝ (<ChairmanSpeech><Parlmember>Γρηγόριος Νιώτης</Parlmember>): Έχετε ήδη υπερβεί το χρόνο σας κατά δύο λεπτά. Παρακαλώ να ολοκληρώσετε.</ChairmanSpeech>
<Speech><Parlmember>ΣΑΒΒΑΣ ΑΝΑΣΤΑΣΙΑΔΗΣ</Parlmember>: Τελειώνω, κύριε Πρόεδρε. 
 Στη χώρα σήμερα έχουμε περίπου επτά χιλιάδες κεραίες. Από αυτές λειτουργούν με άδεια μόνο το 50%. Τα κοινωνικά προβλήματα που έχουν παρουσιαστεί από τη δυσπιστία και την απόρριψη του πολίτη όταν πρόκειται για εγκαταστάσεις κεραιών που εξυπηρετούν τα ασύρματα δίκτυα, έχουν ως αποτέλεσμα τις συνεχείς διαμάχες ανάμεσα στην κοινωνία και τους φορείς.
Οι φορείς που επηρεάζονται είναι οι δημοτικές αρχές που εισπράττουν τις πρώτες αντιδράσεις, αλλά και οι ίδιες εταιρείες ηλεκτρονικών επικοινωνιών, στις οποίες δεν παρέχεται ασφάλεια για τις επενδύσεις τους. 
Γι’ αυτό, με το σημερινό νομοσχέδιο, είναι ευκαιρία να δημιουργήσουμε ένα πλαίσιο αδειοδότησης με οριστικούς κανόνες, με σχέση εμπιστοσύνης ανάμεσα στον πολίτη και την πολιτεία. Και πιστεύουμε ότι η ίδρυση του παρατηρητηρίου θα συμβάλλει προς αυτήν την κατεύθυνση.
Ολοκληρώνοντας την επί της αρχής τοποθέτησή μου, θα ήθελα να αναφερθώ στις προθεσμίες των εικοσιτεσσάρων μηνών που θέτει το παρόν νομοσχέδιο για την αδειοδότηση των υφιστάμενων κεραιών στους παρόχους ηλεκτρονικών υπηρεσιών. Έτσι όπως έρχεται νομίζω ότι νομιμοποιεί μια παρανομία και θα πρέπει να το δούμε αυτό. 
Με αυτές τις σκέψεις και την επιφύλαξη των θέσεών μας στην επί των άρθρων συζήτηση, ψηφίζουμε επί της αρχής το παρόν νομοσχέδιο.  
Ευχαριστώ.
(Χειροκροτήματα από την πτέρυγα της Νέας Δημοκρατίας)</Speech>
 ΠΡΟΕΔΡΕΥΩΝ (<ChairmanSpeech><Parlmember>Γρηγόριος Νιώτης</Parlmember>): Κυρίες και κύριοι συνάδελφοι, με επιστολή του προς τον Πρόεδρο της Βουλής κ. Φίλιππο Πετσάλνικο ο κ. Αλέξης Τσίπρας, Πρόεδρος της Κοινοβουλευτικής Ομάδας του ΣΥΡΙΖΑ, ενημερώνει ότι κατά τη συζήτηση του παρόντος νομοσχεδίου ορίζει ως ειδικό αγορητή τον κ. Δημήτριο Παπαδημούλη.
Η Βουλευτής Επικρατείας του ΠΑΣΟΚ κ. Τατιάνα Καραπαναγιώτη, με επιστολή της προς τον Πρόεδρο της Βουλής κ. Φίλιππο Πετσάλνικο, ζητεί άδεια ολιγοήμερης απουσίας από τις εργασίες της Βουλής κατά το διάστημα από 5-3-2012 έως 7-3-2012 λόγω προσωπικών αναγκών.
Η Βουλή εγκρίνει;</ChairmanSpeech>
<Speech><Parlmember>ΟΛΟΙ ΟΙ ΒΟΥΛΕΥΤΕΣ</Parlmember>: Μάλιστα, μάλιστα.</Speech>
 ΠΡΟΕΔΡΕΥΩΝ (<ChairmanSpeech><Parlmember>Γρηγόριος Νιώτης</Parlmember>): Συνεπώς η Βουλή ενέκρινε τη ζητηθείσα άδεια.
Η κ. Βέρα Νικολαΐδου, Αντιπρόεδρος της Βουλής και ειδική αγορήτρια του Κομμουνιστικού Κόμματος Ελλάδος, έχει το λόγο για δεκαπέντε λεπτά.</ChairmanSpeech>
<Speech><Parlmember>ΒΕΡΑ ΝΙΚΟΛΑΪΔΟΥ</Parlmember> (Ε΄ Αντιπρόεδρος της Βουλής): Ευχαριστώ, κύριε Πρόεδρε.
Κυρίες και κύριοι Βουλευτές, εμείς θα καταψηφίσουμε το νομοσχέδιο στο σύνολό του. Για τα άρθρα θα τοποθετηθούμε αύριο. 
Το παρόν σχέδιο νόμου κινείται στην παραπέρα απελευθέρωση των ταχυδρομείων, στην πλήρη παράδοση του κλάδου των ταχυδρομικών υπηρεσιών στο μεγάλο ιδιωτικό κεφάλαιο από 1.1.2013. Το βασικό ερώτημα, το οποίο όχι μόνο πρέπει να μας απασχολήσει, αλλά να τοποθετηθεί καθένας μας, για να καταλάβουν και αυτοί που μας παρακολουθούν πώς βλέπουμε τις ταχυδρομικές υπηρεσίες, είναι το εξής: Τις ταχυδρομικές υπηρεσίες τις αντιμετωπίζουμε σαν εμπόρευμα ή σαν δικαίωμα; 
Είναι αυτονόητο ότι εμείς –θα το εξηγήσω πιο κάτω- τις αντιμετωπίζουμε σαν δικαίωμα που το έχουν όλοι και μάλιστα όχι μόνο αυτές τις ταχυδρομικές υπηρεσίες, για τις οποίες συζητούμε σήμερα, αλλά καθολικές, πολύ καλύτερες ταχυδρομικές υπηρεσίες, με εργασιακές σχέσεις για όλους τους εργαζόμενους και άλλα σημεία τα οποία θα θίξω πιο κάτω. 
Το νομοσχέδιο δεν έχει καινούργια κατεύθυνση, παρά τα όσα γράφει η αιτιολογική έκθεση, αλλά ακολουθεί την ιδιωτικοποίηση των ΕΛΤΑ, τη μερική απασχόληση των σχετικών υπηρεσιών. Αφορά την απελευθέρωση της εγχώριας ταχυδρομικής αγοράς, ενσωματώνοντας στην ελληνική νομοθεσία την κοινοτική οδηγία 6/2008 του Ευρωπαϊκού Κοινοβουλίου, σύμφωνα με την οποία τα κράτη-μέλη οφείλουν να καταργήσουν τον αποκλειστικό τομέα και τα αποκλειστικά δικαιώματα που παρείχαν στις κρατικές ταχυδρομικές υπηρεσίες, καθιστώντας το φορέα παροχής καθολικής υπηρεσίας, δηλαδή τα ΕΛΤΑ για τη χώρα μας, ισότιμη επιχείρηση με κάθε νέα επιχείρηση που θα θελήσει να δραστηριοποιηθεί στον κλάδο.
Πρέπει να σημειώσουμε ότι αυτήν την οδηγία η Νέα Δημοκρατία και το ΠΑΣΟΚ προσπαθούν από το 2009 να την προσαρμόσουν στην ελληνική νομοθεσία. Για διάφορους λόγους αυτό δεν έγινε εφικτό. Έρχεται, όμως, σήμερα η πιο επικίνδυνη για το λαό μας Κυβέρνηση με πολύ γρήγορες διαδικασίες, πιεζόμενη φυσικά από αυτά που έχει δεσμευτεί, που έχει υπογράψει, εξαιτίας πιέσεων που δέχεται καθημερινά από την τρόικα, να περάσει καινούργια αντιλαϊκά μέτρα και μάλιστα πολύ εσπευσμένα. 
Σε όλα τα άρθρα κυριαρχεί το θέμα της απελευθέρωσης. Για την απελευθέρωση, όμως, στο χώρο των ταχυδρομικών υπηρεσιών δεν υπάρχει μόνο εμπειρία αλλά και συμπεράσματα που οι περισσότεροι από εμάς παρακολουθήσαμε και τα ακούσαμε και από τους ίδιους τους εργαζόμενους και από άλλους φορείς στην ακρόαση των φορέων, όπως δηλαδή ποια είναι μέχρι σήμερα η πορεία της απελευθέρωσης.
Για παράδειγμα, στις ταχυδρομικές υπηρεσίες είναι γνωστό ότι από το 2004 έως το 2010 υπάρχει αύξηση τιμών που υπερβαίνει το 18% για ένα γράμμα των είκοσι γραμμαρίων.
Για τις εργασιακές σχέσεις στα ΕΛΤΑ; Γνωστό. Είδαμε τη μερική απασχόληση, ενοικίαση εργαζομένων, επιδείνωση γενικά της κατάστασης των εργαζομένων όπως βέβαια και στις άλλες επιχειρήσεις. Πολύ σοβαρό αρνητικό αποτέλεσμα είναι η κατάργηση της ατέλειας, σαν συνέπεια της απελευθέρωσης. 
Κύριε Υπουργέ, υπάρχουν εκατοντάδες αιτήματα μαζικών φορέων. Δεν μπορεί να κλείσετε, να σφραγίσετε με αυτό το νομοσχέδιο τη λειτουργία των μαζικών φορέων. 
Εμείς σαν κόμμα στηρίζουμε την κατάργηση αυτής της διάταξης, διότι τους απαγορεύετε τη στοιχειώδη επικοινωνία, τη λειτουργία τους με τα μέλη τους, με άλλους φορείς και γενικότερα. Χρειάζεται μια ιδιαίτερη νομοθετική ρύθμιση. Βρείτε έναν τρόπο να καταργηθεί αυτό που θέλετε να περάσετε τώρα για την κατάργηση της ατέλειας. Είναι πολύ ζωτικό το θέμα της λειτουργίας των μαζικών φορέων.
Εκτός όμως από το χώρο των ταχυδρομικών υπηρεσιών υπάρχει εμπειρία και από τις άλλες απελευθερώσεις που νομίζω ότι όλοι τις θυμόμαστε. Να πούμε για το χώρο της ηλεκτρικής ενέργειας; Αυξήσεις στις τιμές και επιδείνωση των εργασιακών σχέσεων. Στο χώρο της απελευθέρωσης των τηλεπικοινωνιών; Είναι γνωστό ότι κυριαρχούν δύο τρείς επιχειρήσεις και υπάρχει μεγάλη αύξηση των τιμών. Το μέσο νοικοκυριό από 1,2% που ξόδευε το 1988 για τηλεφωνία, έχει φτάσει να ξοδεύει 3,9%, παρά την τρομακτική αύξηση της παραγωγικότητας εκείνη την περίοδο. Αυτά τα στοιχεία είναι μέχρι το 2005, γιατί σήμερα έχει επιδεινωθεί ακόμη περισσότερο η κατάσταση. 
Στις σιδηροδρομικές μεταφορές στην Ευρωπαϊκή Ένωση; Γνωστό που έχει οδηγήσει όλη αυτή η κατάσταση. Σε πάρα πολύ μεγάλες αυξήσεις στα κόμιστρα με συνεχώς νέες ανατιμήσεις που παρακολουθούμε καθημερινά.
Ποιοι είναι, λοιπόν, οι στόχοι της απελευθέρωσης; Για εμάς πρώτον, είναι η διασφάλιση νέων πεδίων επένδυσης για τα υπερσυσσωρευμένα κέρδη των μονοπωλιακών ομίλων και διαμόρφωση μιας ενιαίας εσωτερικής ταχυδρομικής αγοράς. Αυτό επιδιώκετε. Το δε επιχείρημα που χρησιμοποιείτε όχι μόνο για να πείσετε, αλλά ιδιαίτερα όταν διαφημίζετε, όταν ευαγγελίζεστε την απελευθέρωση είναι ανταγωνισμός και μείωση τιμών. Ξέρετε πολύ καλά ότι είναι ένα ψέμα αυτό γιατί στην πραγματικότητα η απελευθέρωση οδηγεί σε κυριαρχία της αγοράς από δύο με τρία μονοπώλια. Δεν οδηγεί σε καμμία περίπτωση σε πτώση τιμών. Αντίθετα οδηγεί σε αύξηση τιμολογίων. 
Η προώθηση της ιδιωτικοοικονομικής λειτουργίας των ΕΛΤΑ το προηγούμενο διάστημα έχει αποδείξει ότι δεν μείωσε, αλλά αύξησε τις τιμές, χειροτέρευσε τις παροχές όπως, για παράδειγμα αυτό της κατάργησης της ατέλειας, και επιδείνωσε τις εργασιακές σχέσεις. Ή μήπως δεν είναι γνωστό ότι από τις τρεις εταιρείες, σε σύνολο τετρακοσίων σαράντα στις ταχυμεταφορές, περίπου το 90% το ελέγχουν οι ιδιωτικές εταιρείες;
Με το νομοσχέδιο, λοιπόν, που προτείνετε το μόνο σίγουρο είναι ότι η ψήφισή του θα οδηγήσει σε νέες αυξήσεις των τιμών, σε περαιτέρω επιδείνωση των εργασιακών σχέσεων, σε πλήγμα στο απόρρητο των επικοινωνιών και σε εκτίναξη της κερδοφορίας των μονοπωλίων που δραστηριοποιούνται στον κλάδο. 
Στο ίδιο νομοσχέδιο, βέβαια, γίνεται και μια προσπάθεια, με βάση πάντα την αιτιολογική έκθεση, να καλυφθούν νομοθετικά τα κενά τα οποία υπάρχουν στον τομέα των ηλεκτρονικών επικοινωνιών και έτσι θεσπίζονται ορισμένες διαδικασίες εξπρές για την αδειοδότηση εγκατάστασης κεραιών κινητής τηλεφωνίας, μια ρύθμιση που χρόνια τώρα παλεύουν και πιέζουν πολύ επίμονα, θα έλεγα, τα τελευταία χρόνια, οι εταιρείες κινητής τηλεφωνίας. Αυτό είναι γνωστό σε όλους, ιδιαίτερα σε όσους έχουμε θητεύσει στην τοπική διοίκηση.
Ξέρουμε ότι χωρίς πολεοδομικές άδειες, χωρίς περιβαλλοντικές μελέτες στήνονται και στήνονταν κεραίες παντός είδους και βέβαια υπάρχουν δικαστήρια σε πολλούς εκλεγμένους, νυν ή τέως, δημάρχους οι οποίοι μπήκαν μπροστά να ξηλώσουν κεραίες που βρίσκονταν σε απόσταση αναπνοής από παιδικούς σταθμούς, σχολεία ή άλλα ιδρύματα. Υπάρχουν φυσικά αυτές οι εκκρεμότητες. Παρ’ όλα αυτά, έρχεστε τώρα με την καινούργια ρύθμιση, να χορηγείτε ένα διετές καθεστώς ασυλίας απέναντι στις δικαστικές αρχές για όσες κεραίες είχαν εγκατασταθεί και υπάρχουν προβλήματα και εκκρεμότητες. Μάλιστα, με διαδικασίες εξπρές για την εγκατάσταση των νέων κεραιών, θα τους δίνεται η άδεια ή πιστοποιητικό ελέγχου του φακέλου τους εντός τετραμήνου. Σίγουρα θα υπάρχει παραβίαση νομοθεσίας και θα είναι πάλι χωρίς τις μελέτες που χρειάζονται. 
Γι’ αυτό εμείς εκτιμάμε ότι το συγκεκριμένο σχέδιο νόμου έρχεται να ολοκληρώσει δυο στοχεύσεις του μεγάλου κεφαλαίου. Πρώτον, να θεμελιώσει ένα καθεστώς που ήδη έχει διαμορφωθεί στην αγορά των ταχυδρομικών επιχειρήσεων στη χώρα μας. Ακούσαμε από τους φορείς και ιδιαίτερα από τους εργαζόμενους ότι οι ιδιωτικές εταιρείες courier που δραστηριοποιούνται εδώ και χρόνια, κατακτούν όχι μόνο μεγαλύτερο κομμάτι από τη συγκεκριμένη πίτα των ταχυδρομικών υπηρεσιών αλλά στα 300 εκατομμύρια του τζίρου τους, τα ΕΛΤΑ έχουν μόνο τα 30 εκατομμύρια. Και να σημειώσει κανείς ότι ένας εργαζόμενος στα ΕΛΤΑ από τους λεγόμενους συμβασιούχους χωρίς πλήρη δικαιώματα, που στοιχίζει 1600 ευρώ, στην ιδιωτική εταιρεία στοιχίζει γύρω στα 300 ευρώ και χωρίς να είναι σίγουρο ότι πληρώνεται και αυτό το ποσό, χωρίς δικαιώματα, χωρίς καμμία ασφάλεια. 
Το δεύτερο, είναι ότι έρχεται το νομοσχέδιο να δημιουργήσει ένα νομικό πλαίσιο ώστε ανά πάσα στιγμή και μόλις το επιδιώξει κάποια μεγάλη πολυεθνική επιχείρηση του κλάδου, να προλάβει να αλώσει στην κυριολεξία την αγορά. Κάτι τέτοιο για το κεφάλαιο μπορεί να εξασφαλιστεί και μέσω της ιδιωτικοποίησης των ΕΛΤΑ τα οποία παραμένουν, όπως φαίνεται στο άρθρο 18, μέχρι 31-12-2028, δηλαδή, για δεκαπέντε ολόκληρα χρόνια σε καθεστώς φορέα παροχής καθολικής υπηρεσίας. Δηλαδή, διατηρούν την υποχρέωση να εκτελούν τα ΕΛΤΑ την ταχυδρομική υπηρεσία «από και προς» σε οποιοδήποτε σημείο στην επικράτεια. Δηλαδή, οι περιβόητες εταιρείες που στην κυριολεξία απομυζούν το 90% της πίτας του όλου τζίρου, δεν έχουν καμμία δέσμευση γι’ αυτές τις δύσβατες περιοχές. Αυτό σημαίνει μια διατήρηση της αντίστοιχης επιχορήγησης του κρατικού προϋπολογισμού. Δηλαδή, οι μεγάλες μονοπωλιακές μονάδες θα πάρουν μια προίκα, ένα εφάπαξ και μάλιστα αυτήν την περίοδο που κόβετε όχι μόνο μισθούς, συντάξεις αλλά και τον αέρα που αναπνέουν οι εργαζόμενοι. Με τον τρόπο αυτό αποδεικνύεται ότι μια επιπλέον κερδοφόρα επιχείρηση όπως τα ΕΛΤΑ, ακόμα και σε περίοδο κρίσης μπορεί να είναι πολύ ελκυστική επένδυση για το μεγάλο κεφάλαιο, αφού η συγκυβέρνηση έρχεται να τους εξασφαλίσει κέρδη για μια τουλάχιστον δεκαπενταετία και μάλιστα μέσα από τον κρατικό προϋπολογισμό.
Υπάρχει διέξοδος στον αντίποδα αυτών των ρυθμίσεων, δηλαδή στον αντίποδα της λογικής που βλέπει το νομοσχέδιο εμπόρευμα; Εμείς θεωρούμε όπως είπα και στην αρχή, ότι είναι δικαίωμα και όχι εμπόρευμα. Επιμένουμε ότι υπάρχει διέξοδος από τη στιγμή που τα ταχυδρομεία μπορεί να είναι κρατικά, κοινωνική ιδιοκτησία με κοινωνικό και εργατικό έλεγχο. Έτσι θα μπορεί να ικανοποιήσει συνδυασμένα ταχυδρομικές υπηρεσίες φθηνές, πραγματικά καθολικές και όχι αυτές τις κουτσουρεμένες που βλέπουμε μέσα από τα άρθρα του παρόντος νομοσχεδίου.
Έτσι, θα μπορεί να εξασφαλίζει για τους εργαζόμενους μόνιμες και σταθερές εργασιακές σχέσεις σε όλη τη χώρα.
(Στο σημείο αυτό την Προεδρική Έδρα  καταλαμβάνει ο Γ΄ Αντιπρόεδρος της Βουλής κ. ΕΥΑΓΓΕΛΟΣ ΑΡΓΥΡΗΣ )
Είναι αυτονόητο βέβαια ότι είμαστε κατηγορηματικά αντίθετοι με αυτές τις προωθούμενες διατάξεις. Θεωρούμε και υποστηρίζουμε ότι τα ΕΛΤΑ αποτελούν περιουσία του ελληνικού λαού και γι’ αυτό επιμένουμε ότι πρέπει να παραμείνουν 100% στο δημόσιο και να λειτουργούν για να εξυπηρετούν τις λαϊκές ανάγκες και όχι τα κέρδη του ιδιωτικού κεφαλαίου. Καταψηφίζουμε επί της αρχής και συνεχίζουμε αύριο επί των άρθρων.
Σας ευχαριστώ.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ευάγγελος Αργύρης</Parlmember>): Και εμείς ευχαριστούμε την κ. Νικολαΐδου.
Κυρίες και κύριοι συνάδελφοι, γίνεται γνωστό στο Σώμα ότι από τα άνω δυτικά θεωρεία παρακολουθούν τη συνεδρίαση, αφού ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, τριάντα τέσσερις μαθητές και μαθήτριες και τρείς εκπαιδευτικοί από το Γενικό Λύκειο Καλλιθέας Θεσσαλονίκης.
Η Βουλή τούς καλωσορίζει.
(Χειροκροτήματα απ’ όλες τις πτέρυγες της Βουλής)
Επίσης, έχω την τιμή να ανακοινώσω στο Σώμα ότι:
1. Η Διαρκής Επιτροπή Δημόσιας Διοίκησης, Δημόσιας Τάξης και Δικαιοσύνης καταθέτει τις εκθέσεις της στα σχέδια νόμου:
α) Του Υπουργείου Διοικητικής Μεταρρύθμισης και Ηλεκτρονικής Διακυβέρνησης «Πειθαρχικό Δίκαιο Δημοσίων Πολιτικών Διοικητικών Υπαλλήλων και Υπαλλήλων Νομικών Προσώπων Δημοσίου Δικαίου» και 
β) Του Υπουργείου Δικαιοσύνης, Διαφάνειας και Ανθρωπίνων Δικαιωμάτων: «Για τη δίκαιη δίκη και την εύλογη διάρκεια αυτής». 
2. Η Διαρκής Επιτροπή Παραγωγής και Εμπορίου καταθέτει την έκθεσή της στο σχέδιο νόμου του Υπουργείου Αγροτικής Ανάπτυξης και Τροφίμων: «Ρυθμίσεις για την κτηνοτροφία και τις κτηνοτροφικές εγκαταστάσεις». 
Το λόγο έχει ο ειδικός αγορητής του Λαϊκού Ορθόδοξου Συναγερμού κ. Παύλος Μαρκάκης.</ChairmanSpeech>
<Speech><Parlmember>ΠΑΥΛΟΣ ΜΑΡΚΑΚΗΣ</Parlmember>: Ευχαριστώ πολύ, κύριε Πρόεδρε.
Αγαπητοί συνάδελφοι, δεν πέρασε πολύς καιρός, δεν πέρασαν ούτε δύο εβδομάδες από τη δεύτερη ανάγνωση του σημερινού νομοσχεδίου και όλα έχουν αλλάξει σε αυτήν την Αίθουσα. Ακόμη και ο υπολογιστής εδώ στα Πρακτικά της Βουλής είναι σε αμηχανία: γράφει τους ομιλητές και δίπλα δεν αναφέρει σε ποιο κόμμα ανήκουν. Ο ιερέας είναι κάθε μέρα στην Αίθουσα για να ορκίσει νέους Βουλευτές. Μπορείτε να δείτε, κύριε Πρόεδρε, μήπως συμφέρει να προσλάβετε κανένα μόνιμο ιερέα, παρά να έρχεται ο άνθρωπος κάθε τρεις και πέντε εδώ; Από το ΠΑΣΟΚ έχουν διαγραφεί είκοσι δύο Βουλευτές, από τη Νέα Δημοκρατία είκοσι ένας Βουλευτές, από το ΛΑΟΣ δύο, για τον αντίθετο λόγο που διαγράφηκαν οι προηγούμενοι. Μέχρι και από τους τρεις της κ. Μπακογιάννη, διαφώνησε ο ένας. Το μόνο που έμεινε αμετάβλητο είναι το σημερινό νομοσχέδιο αλλά και αυτό ταλαιπωρείται από το πολιτικό σύστημα. Ο Υπουργός που το εισηγήθηκε στην επιτροπή ήταν Βουλευτής του Λαϊκού Ορθόδοξου Συναγερμού. Σήμερα έχει προσχωρήσει στη Νέα Δημοκρατία  και έτσι παρίσταται εδώ σαν Υπουργός εξωκοινοβουλευτικός. Αυτό για να ξέρουμε σε ποιο πλαίσιο γίνεται η σημερινή συζήτηση. Και τώρα, πράγματι, καταλαβαίνω τα λόγια του Υπουργού Οικονομικών, του κ. Βενιζέλου, που έλεγε ότι πρέπει να ξαναγνωριστούμε. 
Ας μπούμε, λοιπόν, στη συζήτηση του νομοσχεδίου. Κύριοι συνάδελφοι, ερχόμαστε σήμερα να συζητήσουμε ένα νομοσχέδιο το οποίο είχε τεθεί σε διαβούλευση εδώ και ένα χρόνο. Δηλαδή, είναι ένα ταλαιπωρημένο νομοσχέδιο που ξεκίνησε με Υπουργό τον κ. Ρέππα, πέρασε στα χέρια του κ. Ραγκούση, για να έρθει στην Ολομέλεια από τον Υπουργό τον κ. Βορίδη. Για να καταλάβετε ότι η Νέα Δημοκρατία και το ΠΑΣΟΚ δεν προχωρούσαν ούτε τα στοιχειώδη: δεν προχωρούσαν δηλαδή, ούτε σε διαρθρωτικές αλλαγές που δεν είχαν οικονομικό κόστος. 
Αυτό το νομοσχέδιο είναι η τρίτη κοινοτική οδηγία για τις ταχυδρομικές υπηρεσίες. Είναι μία οδηγία από το 2008 με την οποία τα κράτη-μέλη κλήθηκαν να προχωρήσουν σε πλήρη απελευθέρωση των ταχυδρομικών υπηρεσιών και έπρεπε αυτό να το κάνουν μέχρι την 1-1-2011. 
Θυμίζω ότι η πρώτη οδηγία ήταν από το 1997, η δεύτερη από το 2002. Το χρονικό αυτό όριο έχει παραταθεί για δύο επιπλέον χρόνια, δηλαδή μέχρι το 2013, για τις χώρες που μπήκαν στην Ευρωπαϊκή Ένωση το 2004 και έχει γίνει εξαίρεση για την Ελλάδα και το Λουξεμβούργο. 
Εφόσον, λοιπόν, πρόκειται για μία κοινοτική οδηγία και έχει ήδη πραγματοποιηθεί η απελευθέρωση στο μεγαλύτερο κομμάτι των χωρών της Ευρωπαϊκής Ένωσης, τότε και η χώρα μας θα πρέπει να ακολουθήσει αυτό το μονοπάτι και να ενσωματώσει τη συγκεκριμένη οδηγία στο Ελληνικό Δίκαιο.
Κεντρικό σημείο της οδηγίας αυτής, είναι ο περιορισμός του λεγόμενου «προστατευόμενου τομέα», ο οποίος δίνει στους εμπλεκόμενους φορείς το δικαίωμα να διατηρούν ένα μονοπώλιο για τη διανομή επιστολών με βάρος κάτω από τα πενήντα γραμμάρια. Αυτή η διανομή αποτελεί ακόμη και σήμερα περίπου το 72% του συνολικού κύκλου εργασιών των ταχυδρομείων και των ταχυδρομικών υπηρεσιών.
Επίσης, προβλέπονται μέτρα για να εξασφαλιστεί η παροχή καθολικής ταχυδρομικής υπηρεσίας, ακόμη και κατά την απελευθέρωση του κλάδου των ταχυδρομικών υπηρεσιών. Για να γίνει αυτό, οι προβλεπόμενοι μηχανισμοί χρηματοδότησης κατά την οδηγία, μπορεί να είναι απευθείας κρατικές ενισχύσεις, μπορεί να είναι οι έμμεσες επιδοτήσεις προς ελλειμματικές δραστηριότητες, οι οποίες θα εξασφαλίζονται από κερδοφόρες επιχειρηματικές δράσεις του ίδιου φορέα, καθώς και η δημιουργία ενός ταμείου ενίσχυσης μέσω εισφορών που θα καταβάλλονται από τους νέους παρόχους. Αυτές είναι οι δυνατότητες χρηματοδότησης που προβλέπονται στην οδηγία και περιλαμβάνονται στο άρθρο 8 του παρόντος νομοσχεδίου. 
Θέλω να ξεκινήσω με κάποιες γενικές παρατηρήσεις για τον τομέα των ταχυδρομικών υπηρεσιών. Από τα οικονομικά στοιχεία χωρών της Ευρωπαϊκής Ένωσης αλλά και από άλλες μεγάλες παγκόσμιες οικονομίες, αυτό που παρατηρείται είναι η άνθιση του ηλεκτρονικού εμπορίου. Αυτό έχει σαν συνεπακόλουθο και την ανάγκη για ένα καλύτερο ρυθμιστικό πλαίσιο στις ταχυδρομικές υπηρεσίες. 
Θεωρητικά, με την απελευθέρωση της αγοράς των ταχυδρομικών υπηρεσιών, ευελπιστούμε ότι ουσιαστικά θα έχουμε οφέλη, καθώς θα δημιουργηθούν συνθήκες ανταγωνισμού που θα επιφέρουν ανάπτυξη, θα έχουμε τεχνολογικές καινοτομίες και ελπίζουμε ότι θα επιτευχθεί μείωση τιμών. Ελπίζουμε επίσης στην μείωση της ανεργίας και θα έπρεπε θεωρητικά να έχουμε εξασφάλιση καλύτερων συνθηκών εργασίας για τους υπαλλήλους των ταχυδρομικών παρόχων, κάτι που μόνο στην Ελλάδα δεν γίνεται. 
Συμβαίνει μάλιστα το αντίθετο. Έγινε δε μεγάλη συζήτηση για το ποιος πρέπει να φροντίζει για τη διατήρηση των νόμιμων συνθηκών εργασίας, η πολιτεία ή αυτόματα ο ανταγωνισμός; Αυτό όμως που σίγουρα πρέπει να επιτευχθεί, είναι να υπάρχει ένα βελτιωμένο επίπεδο υπηρεσιών προς τους πολίτες. 
Θα πρέπει όμως να τονιστούν και τα διαφορετικά μοντέλα που παρουσιάζονται σε κάθε ευρωπαϊκή χώρα και η διαφορετικότητα που υπάρχει στην αντιμετώπιση του ανοίγματος του κλάδου σε κάθε μία από αυτές, όπως και τη διαφορετικότητα σε ό,τι έχει να κάνει με το καθεστώς αδειοδότησης, όσο και στη δυνατότητα εισόδου στην αγορά των επιχειρησιακών μοντέλων της εκάστοτε παροχής καθολικών υπηρεσιών και στην εφαρμοζόμενη τιμολογιακή πολιτική. 
Δεν προϋποθέτει δηλαδή ότι το άνοιγμα του συγκεκριμένου κλάδου είναι θέσφατο και θα λειτουργήσει θετικά για την αγορά. Θα πρέπει να προσεχθούν οι ρυθμίσεις αλλά και οι ιδιαιτερότητες που παρουσιάζει ο συγκεκριμένος τομέας. Αν δεν προσεχθούν, τότε μπορεί να έχουμε παρενέργειες. 
Σαφές παράδειγμα είναι η Royal Mail που δραστηριοποιείται στο Ηνωμένο Βασίλειο και είναι ο φορέας παροχής καθολικών υπηρεσιών. Τα πρώτα δείγματα ήταν αρνητικά γι’ αυτήν στα πρώτα χρόνια απελευθέρωσης του κλάδου των ταχυδρομικών υπηρεσιών, παρά το ότι είχε απαλλαγεί από το ΦΠΑ και επιδοτούνταν από το κράτος. 
Αντίθετα, η Deutsche Post και η απελευθέρωση του κλάδου δεν επέφερε σημαντικές αλλαγές στην κυρίαρχη θέση που έχει στην ευρωπαϊκή και παγκόσμια ταχυδρομική αγορά. Επομένως, εκτός της απελευθέρωσης του κλάδου των ταχυδρομικών υπηρεσιών, δίνεται και η δυνατότητα για είσοδο και σε άλλες ευρωπαϊκές αγορές του ίδιου κλάδου και ευχέρεια για νέες επενδύσεις. 
Θα ήθελα να κάνω μια ακόμη παρατήρηση για τον τομέα των προστίμων. Παρατηρούμε και σε άλλα νομοσχέδια, τα οποία νομοθετούνται, υπερβολικά πρόστιμα, που στην ουσία μπαίνουν για να είναι αποτρεπτικά παραβάσεων. Καθίστανται όμως, ανεδαφικά όταν πρόκειται να εισπραχθούν. 
Έτσι είναι αναγκαίο να καθορίζεται και ένα ελάχιστο ποσό προστίμου, αντί μόνο το μέγιστο ποσό αποζημίωσης. Επομένως, κρίνεται πολύ σημαντικό το πλαίσιο που θα τεθεί από το Υπουργείο Μεταφορών, όσον αφορά το θέμα των προστίμων. Πρέπει να είναι ευέλικτο, ώστε τα πρόστιμα να είναι προσιτά και εισπράξιμα. 
Ένα από τα σημαντικότερα κομμάτια του νομοσχεδίου είναι στο Κεφάλαιο Β’ το θέμα της καθολικής υπηρεσίας και ιδιαίτερα ο τρόπος χρηματοδότησής της, δηλαδή το άρθρο 8. Αναφέρεται σε θέματα χρηματοδότησης της καθολικής υπηρεσίας και του φορέα που θα την αναλάβει, καθώς και στην ανάληψη υποχρεώσεων που πηγάζουν από αυτή, με τη διατήρηση τιμολογίων και υπηρεσιών σε σταθερά επίπεδα για όλη την ελληνική επικράτεια ακόμα και για τις παραμεθόριες περιοχές. 
Επομένως, υπάρχει σοβαρός κίνδυνος να εμφανιστούν σημαντικές οικονομικές βλάβες για το φορέα παροχής καθολικών υπηρεσιών και αυτό συμβαίνει καθώς υπάρχει ένα μέρος της ταχυδρομικής υπηρεσίας, το οποίο υπάγεται στις καθολικές υπηρεσίες και το οποίο είναι κοστοβόρο, καθώς αφορά ταχυδρομικές υπηρεσίες σε απομακρυσμένες περιοχές και χωριά, με φυσικό επακόλουθο, την έλλειψη εμπορικού ενδιαφέροντος και την έλλειψη εξυπηρέτησης των πολιτών των περιοχών αυτών. 
Επιπλέον, αν επιβαρυνόταν εξ ολοκλήρου μόνο ο καθολικός φορέας με τα συγκεκριμένα κόστη, θα οδηγούσε σε συνθήκες αθέμιτου ανταγωνισμού, καθώς θα καλείτο να ανταγωνιστεί με εμπορικά κομμάτια και με όρους αγοράς με άλλους φορείς, ενώ ταυτόχρονα θα είχε τα επιπλέον κόστη και τις επιπλέον ζημιές που θα προέρχονταν από τις κοστοβόρες δραστηριότητες. 
Αυτού του είδους η κρατική επιχορήγηση υπάρχει και σε άλλες χώρες, με χαρακτηριστικό παράδειγμα το Ηνωμένο Βασίλειο. Έτσι κρίνεται αναγκαία η χρηματοδότηση της καθολικής υπηρεσίας με επιμερισμό του καθαρού κόστους στους φορείς παροχής ταχυδρομικών υπηρεσιών αλλά και στον κρατικό προϋπολογισμό, κάτι το οποίο βέβαια δεν βλέπω, απλώς εκφράζουμε την ευχή να υπάρχει. 
Επίσης, θα πρέπει όσο το δυνατόν γρηγορότερα να καθοριστεί τόσο το μέρος του καθαρού κόστους παροχής της καθολικής υπηρεσίας που θα επιβαρύνει τον προϋπολογισμό όσο και αν από αυτό θα επιβαρυνθούν οι άλλοι φορείς μέσω εισφορών, ώστε να μην υπάρχει σημαντική επιβάρυνση και σύγχυση μεταξύ των εμπλεκομένων φορέων. Αυτό, βέβαια, αποτελεί ένα σημείο τριβής μεταξύ φορέων παροχής ταχυδρομικών υπηρεσιών του κράτους και των ΕΛΤΑ. 
Στο Κεφάλαιο ΣΤ’ υπάρχουν μεταβατικές διατάξεις, οι οποίες όμως αφορούν την ουσία της οδηγίας και τους κύριους λόγους ενσωμάτωσης της κοινοτικής οδηγίας στο Ελληνικό Δίκαιο. Η βασική τροποποίηση που εισάγει η  νέα οδηγία είναι η κατάργηση του αποκλειστικού τομέα και των ειδικών δικαιωμάτων για την εξασφάλιση της χρηματοδότησης της καθολικής υπηρεσίας, μια κατάργηση που κυριολεκτικά ισοδυναμεί με επανάσταση στις ταχυδρομικές υπηρεσίες, εφόσον πλέον απελευθερώνεται το σύνολο των παρεχομένων υπηρεσιών και ο καθολικός φορέας καθίσταται ένας σχεδόν ισότιμος παίχτης με τους υπόλοιπους φορείς παροχής ταχυδρομικών υπηρεσιών στην αγορά των ταχυδρομείων.
Στο άρθρο 18, υπάρχει η απελευθέρωση της αγοράς των ταχυδρομικών υπηρεσιών, σε ό,τι έχει να κάνει με το αντικείμενο αλληλογραφίας μέχρι πενήντα γραμμάρια από την 1-1-2013 και την περισυλλογή, διαλογή και μεταφορά αυτών. Είναι ένα σημαντικό βήμα, μιας και αυτού του είδους οι φάκελοι αποτελούν το μεγαλύτερο μέρος του κύκλου εργασιών των ταχυδρομικών εταιρειών που μέχρι τώρα το δικαίωμα το είχαν τα ΕΛΤΑ. 
Ουσιαστικά, η μεταβατική περίοδος του ενός έτους, δίνεται όχι για κάποιον άλλο λόγο αλλά για να εξυπηρετηθεί το δημόσιο συμφέρον, οι κανόνες και το πλαίσιο σωστής λειτουργίας των ταχυδρομικών υπηρεσιών, να προσαρμοστεί το σύνολο του δημόσιου τομέα και των υπηρεσιών καθώς και των φορέων που χρησιμοποιούν τις υπηρεσίες αυτές. 
Αν γίνονταν την εποχή αυτή διαγωνισμοί και μέχρι να βρεθεί ο πάροχος, θα δημιουργούνταν μία χαοτική κατάσταση στην αποστολή, διανομή κ.λπ. σημαντικών εγγράφων και στη λειτουργία του κρατικού μηχανισμού. Έτσι μέσω της κοινοτικής οδηγίας αλλά και του παρόντος νομοσχεδίου «σπάει» ουσιαστικά το μονοπώλιο των ΕΛΤΑ. 
Τα Ελληνικά Ταχυδρομεία εξακολουθούν να διατηρούν ως σήμερα το αποκλειστικό δικαίωμα της διακίνησης φακέλων μέχρι πενήντα γραμμαρίων. Λόγω της ύπαρξης του μονοπωλίου αυτού καρπούνται έσοδα που ξεπερνούν τα 420 εκατομμύρια ευρώ ετησίως, καθώς όλοι οι δημόσιοι οργανισμοί αλλά και ιδιωτικές εταιρείες συνάπτουν απευθείας συμβόλαια με τον οργανισμό. Το μέγεθος αυτό αποκτά επιπρόσθετη δυναμική, αν αναλογιστεί κανένας ότι όλες οι άλλες διεθνείς εταιρείες ταχυμεταφορών μαζί, που δραστηριοποιούνται στην Ελλάδα, εμφανίζουν έσοδα μόλις 280 εκατομμύρια ετησίως. Επομένως, από το 2013, αν όχι και νωρίτερα, βάσει χρονοδιαγραμμάτων όλοι οι δημόσιοι οργανισμοί, θα είναι αναγκαίο να προκηρύξουν διαγωνισμούς για τη διακίνηση της αλληλογραφίας τους. 
Στο άρθρο 19, ορίζεται το αποκλειστικό δικαίωμα της χρήσης του διακριτικού τίτλου των ΕΛΤΑ στα «Ελληνικά Ταχυδρομεία Α.Ε.» και στο άρθρο 20, καταργούνται ή τροποποιούνται διατάξεις, με τη θέση σε ισχύ του παρόντος νόμου, λόγω της ενσωμάτωσης της οδηγίας 2008.
Στο άρθρο 21, ορίζονται τα ΕΛΤΑ ως φορέας παροχής καθολικής υπηρεσίας ως το τέλος του 2028, με την υποχρέωση δηλαδή εκτέλεσης ταχυδρομικής υπηρεσίας από και προς οποιοδήποτε σημείο της επικράτειας ανεξαρτήτως του κόστους, λαμβάνοντας έτσι και την αντίστοιχη επιχορήγηση από τον κρατικό προϋπολογισμό, αν υπάρξει αυτή κάποτε, όπως είπαμε. 
Τα ΕΛΤΑ έχουν την υποδομή, την τεχνολογία αλλά και το προσωπικό ώστε να αντεπεξέλθουν στις ανάγκες που γεννιούνται και υπάρχουν στην επικράτεια. 
Μ’ αυτόν τον τρόπο δεν διασφαλίζουμε μόνο τα ΕΛΤΑ ως έναν ελκυστικό φορέα προς επένδυση αλλά θα εξασφαλίσουμε και τον κοινωνικό ρόλο που διαδραματίζει η εταιρεία «ΕΛΤΑ Α.Ε.» με τη δυνατότητα εξυπηρέτησης απομακρυσμένων και παραμεθορίων περιοχών αλλά και ευπαθών κοινωνικών ομάδων. Σε μία δύσκολη οικονομική περίοδο για τη χώρα μας αλλά και για τον τομέα των επενδύσεων θεωρούμε ανέφικτο τον στόχο πως κάποια άλλη εταιρεία, πλην των ΕΛΤΑ,  θα παρέχει αυτές τις υπηρεσίες σε εύλογο χρονικό διάστημα. 
Παρόμοιες ρυθμίσεις υπάρχουν και για μεγάλες ευρωπαϊκές χώρες.
Υπάρχει βέβαια και η κριτική στο ζήτημα που αφορά τον ορισμό των ΕΛΤΑ ως καθολικού φορέα και υποστηρίζεται ότι επί της ουσίας είναι η αρχή του τέλους για την ιδιωτικοποίησή τους. Έτσι κι αλλιώς όλα αυτά τα χρόνια τα ΕΛΤΑ ήταν ο φυσικός πάροχος, καθώς είναι και εξακολουθούν να είναι ο μοναδικός φορέας κι η εταιρεία που διαθέτει τις υποδομές για να πραγματοποιήσει αυτές τις υπηρεσίες, παρ’ όλο που δεν έχει επιδοτηθεί στο ελάχιστο τα προηγούμενα έτη όσον αφορά τις υπηρεσίες σε απομακρυσμένες περιοχές, που περιέχουν μεγάλο κόστος. Και γι’ αυτό δικαίως παραπονούνται. Κι έτσι δημιουργούνται στρεβλώσεις στην ελεύθερη αγορά και στις συνθήκες ανταγωνισμού. 
Στοιχεία που αφορούν τον κλάδο των ταχυδρομικών μεταφορών δείχνουν ότι ποσοστό 92% των ταχυδρομικών αντικειμένων διακινήθηκε από τον καθολικό φορέα, ενώ από το υπόλοιπο μόνο το 8% διακινήθηκε από τις ιδιωτικές ταχυδρομικές επιχειρήσεις. Το αντίστροφο όμως συμβαίνει με τα έσοδα. Ενώ ο καθολικός  φορέας  εισπράττει το 60% των συνολικών αποδοχών με το 92%, όπως σας είπα προηγουμένως, οι ιδιωτικές επιχειρήσεις μοιράζονται το 40%. 
Θα προχωρήσω, αγαπητοί συνάδελφοι, στο κεφάλαιο Ζ΄ και συγκεκριμένα στο άρθρο 22, που αναφέρεται στο Εθνικό Παρατηρητήριο Ηλεκτρομαγνητικών Πεδίων που ουσιαστικά το θεωρούμε ένα θετικό βήμα για την ασφάλεια και την ενημέρωση του κοινού και των πολιτών. Το σχέδιο νόμου, επιχειρεί να καθησυχάσει τις ανησυχίες των πολιτών για θέματα μέτρησης και καταγραφής της ηλεκτρομαγνητικής ακτινοβολίας, καθώς προβλέπει τη δημιουργία παρατηρητηρίου για την ηλεκτρομαγνητική ακτινοβολία που θα δημιουργηθεί στην Ελληνική Επιτροπή Ατομικής Ενέργειας. 
Το νέο αυτό παρατηρητήριο από τα στοιχεία που μου δίνονται αναμένεται να κοστίσει 6.000.000 ευρώ και έχει στόχο την on-line ενημέρωση του κοινού, για επίπεδα εκπομπών ηλεκτρομαγνητικής ακτινοβολίας σε όλη την επικράτεια.
Επομένως το κράτος θα αναλάβει δράση. Και με τον τρόπο αυτό δεν θα υπάρχει παραπλάνηση πολιτών ή δημιουργία ψευδών εντυπώσεων αλλά θα τους δίνεται η δυνατότητα για άμεση πρόσβαση σε συγκεκριμένα στοιχεία.
Υπάρχουν επίσης ρυθμίσεις ηλεκτρονικών επικοινωνιών, που είναι ένα από τα κεφάλαια που θα ακολουθήσει για συζήτηση και τα οποία θα τα δούμε και στα άρθρα του νομοσχεδίου. Εδώ θα πρέπει να γίνει πιο συγκεκριμένο σε κάποιες παραγράφους που θα επιφέρουν αλλαγές, ιδιαίτερα στο καθεστώς που ισχύει για την αδειοδότηση των κεραιών. 
Στην παράγραφο 13, ουσιαστικά επιταχύνεται η ταχύτερη διεκπεραίωση των διαδικασιών για την αδειοδότηση κατασκευής κεραιών. Η συγκεκριμένη διάταξη επιχειρεί να επιλύσει ένα πάγιο αίτημα των εταιρειών κινητής τηλεφωνίας που είναι θέμα της αδειοδότησης κεραιών ηλεκτρονικής επικοινωνίας.
Σύμφωνα με τις εταιρείες κινητής τηλεφωνίας η μη ύπαρξη συγκεκριμένου θεσμικού πλαισίου επηρεάζει την ανάπτυξη των δραστηριοτήτων τους και λειτουργεί αποτρεπτικά στη δημιουργία επενδύσεων.
Επίσης θα υπάρχει ένα γεωγραφικό πληροφοριακό σύστημα αλλά και η δημοσιοποίηση κατασκευών κεραιών φέρνει διαφάνεια. Ενώ με τον τρόπο αυτό θα γνωρίζει κάθε πολίτης που υπάρχει κεραία και θα δίνεται η δυνατότητα να πράττει τα νόμιμα δικαιώματα του, αν θεωρεί ότι η εκάστοτε κεραία δεν πληροί τις προϋποθέσεις αδειοδότησης. Στην ουσία θα έχουμε έναν ηλεκτρονικό χάρτη.
Τα υπόλοιπα, αγαπητοί συνάδελφοι, θα τα πούμε στα άρθρα του νομοσχεδίου.
Θα παρακαλέσω τον κύριο Υπουργό, να μας καταθέσει και τις τροπολογίες, όπως έχουν διαμορφωθεί σήμερα αν είναι δυνατόν, για να μπορέσουμε να τις διαβάσουμε.</Speech>
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember> (Υπουργός Υποδομών, Μεταφορών και Δικτύων): Έχουν κατατεθεί ήδη.</Speech>
<Speech><Parlmember>ΠΑΥΛΟΣ ΜΑΡΚΑΚΗΣ</Parlmember>: Έχουν κατατεθεί, αρκεί να φτάσουν και στα χέρια μας.
Κύριε Πρόεδρε, τελειώνοντας θα ήθελα να πω ότι μπροστά στη λαίλαπα των εφαρμοστικών νόμων που θα ακολουθήσουν με το νέο μνημόνιο, αυτό που συζητάμε σήμερα είναι ένα χαρούμενο διάλειμμα.
Το είπαμε και στην επιτροπή, είμαστε θετικοί στην ψήφιση του νομοσχεδίου.
Σας ευχαριστώ πολύ.
(Χειροκροτήματα από την πτέρυγα του ΛΑΟΣ)</Speech>
ΠΡΟΕΔΡΕΥΩΝ (<ChairmanSpeech><Parlmember>Ευάγγελος Αργύρης</Parlmember>): Το λόγο έχει ο ειδικός αγορητής του Συνασπισμού Ριζοσπαστικής Αριστεράς κ. Δημήτριος Παπαδημούλης.
Ορίστε, κύριε Παπαδημούλη, έχετε το λόγο.</ChairmanSpeech>
<Speech><Parlmember>ΔΗΜΗΤΡΙΟΣ ΠΑΠΑΔΗΜΟΥΛΗΣ</Parlmember>: Ευχαριστώ, κύριε Πρόεδρε.
Κυρίες και κύριοι συνάδελφοι, κύριε Υπουργέ, θυμάμαι πριν μια βδομάδα τον εισηγητή του Λαϊκού Ορθόδοξου Συναγερμού, να μας λέει περήφανος: «Χρόνια τώρα το κράταγαν στο συρτάρι τους αυτό το νομοσχέδιο, οι κύριοι Ρέππας και Ραγκούσης. Και έπρεπε να έρθει ένας Υπουργός του Λαϊκού Ορθόδοξου Συναγερμού, για να το φέρει επιτέλους, να υλοποιείται.»</Speech>
<Speech><Parlmember>ΠΑΥΛΟΣ ΜΑΡΚΑΚΗΣ</Parlmember>: Μετά από…</Speech>
<Speech><Parlmember>ΔΗΜΗΤΡΙΟΣ ΠΑΠΑΔΗΜΟΥΛΗΣ</Parlmember>: Λίγες μέρες μετά έχουν αλλάξει πολλά.</Speech>
<Speech><Parlmember>ΘΕΟΔΩΡΟΣ ΔΡΙΤΣΑΣ</Parlmember>: Και που είστε ακόμα.</Speech>
<Speech><Parlmember>ΔΗΜΗΤΡΙΟΣ ΠΑΠΑΔΗΜΟΥΛΗΣ</Parlmember>: Ο κ. Βορίδης άλλαξε κόμμα. Έπαψε να είναι Βουλευτής, έμεινε όμως Υπουργός με άλλο κόμμα. Και ο κ. Μαρκάκης μας είπε κάτι χρησμούς στα τριάντα πρώτα δευτερόλεπτα της ομιλίας του. Θα δούμε κι άλλα.
Έρχομαι τώρα στην ουσία του νομοσχεδίου. 
Εμείς θα το καταψηφίσουμε όπως καταψηφίσαμε και την Οδηγία 6 του 2008, πάνω στην οποία στηρίζεται αυτό το νομοσχέδιο, την οδηγία για την απελευθέρωση των ταχυδρομικών υπηρεσιών με τους όρους που ενέκρινε το Ευρωπαϊκό Κοινοβούλιο, το Συμβούλιο και η Κομισιόν το 2008. Ήταν μια αντίθεση που εξέφρασε το σύνολο της ευρωομάδας της Αριστεράς. 
Γιατί; Γιατί η φιλοσοφία αυτής της απελευθέρωσης είναι τα φιλέτα των ταχυδρομικών υπηρεσιών να πηγαίνουν σε ιδιώτες, η καθολική υπηρεσία συρρικνούμενη και χειροτερεύουσα παραμένει στο κράτος με επιδότηση. Και έχουμε και ένα επιπλέον επιχείρημα. Επειδή η Ελλάδα είναι στη δεύτερη κατηγορία των κρατών, όσον αφορά την υλοποίηση αυτής της οδηγίας, έχουμε και την εμπειρία από την εφαρμογή σε κάποιες χώρες που έχουν εφαρμόσει αυτήν την οδηγία, αυτήν την απελευθέρωση πριν από εμάς.
Τι δείχνει η μελέτη επιπτώσεων; Η μελέτη επιπτώσεων λέει ότι δεν ανέβηκε το επίπεδο προσφοράς των ταχυδρομικών υπηρεσιών, αλλά έπεσε.  Ειδικά οι υπηρεσίες καθολικής υπηρεσίας σε απομακρυσμένες περιοχές χειροτέρεψαν περισσότερο. Στην Ελλάδα με τη γεωμορφολογία που έχει, τα νησιά, τις ορεινές περιοχές, αυτός ο κίνδυνος είναι μεγαλύτερος. Επίσης, υπήρχε μία ραγδαία επιδείνωση στις αμοιβές, στις εργασιακές σχέσεις, η οποία μέσα από αυτή την ιδιωτικοποίηση πίεσε και τον εναπομείναντα δημόσιο τομέα και τον επιδοτούμενο.
Αυτό το νομοσχέδιο έρχεται με περίπου τέσσερα χρόνια καθυστέρηση και θα σημάνει εάν ψηφιστεί –και φαίνεται ότι τα τρία κόμματα της παλιά τρικομματικής συγκυβέρνησης το στηρίζουν- το θάνατο των Ελληνικών Ταχυδρομείων και την υποβάθμιση των υπηρεσιών που προσφέρουν δεκαετίες τώρα σε εκατομμύρια Έλληνες. 
Πέρα από την αντίθεσή μας, επικρίνουμε τις προηγούμενες κυβερνήσεις –δεν είναι δική σας προσωπική ευθύνη, κύριε Υπουργέ, θέλω να είμαι δίκαιος- γιατί δεν έκαναν τίποτα αυτά τα τέσσερα χρόνια για να προετοιμαστούν για αυτήν την αλλαγή. Τα Ελληνικά Ταχυδρομεία, έχουν ένα τεράστιο δίκτυο υποδομής σε πάρα πολλά σημεία. Βρίσκονται σε περισσότερα σημεία απ’ ότι άλλοι φορείς. Εμείς διαφωνούμε με αυτήν τη φιλοσοφία. Αλλά, για αυτόν που είναι υπέρ αυτής της φιλοσοφίας, δεν θα έπρεπε να σχεδιάσει μία προσαρμογή, να υπάρχουν νέες υπηρεσίες -υπηρεσίες που τώρα δεν παρέχονται- που θα μπορούν να παρέχουν τα Ελληνικά Ταχυδρομεία από τις οποίες να έχουν και έσοδα; 
Και μιλάμε για μια περίοδο χρόνων που δεν έγινε τίποτα γι’ αυτήν την προσαρμογή του φορέα των ΕΛΤΑ στις νέες συνθήκες και ενώ η ύλη των ΕΛΤΑ εξ αντικειμένου συρρικνώνεται. Όταν υπάρχει η έκρηξη του e-mail, της ηλεκτρονικής αλληλογραφίας, του facebook, του twitter, ποιος επικοινωνεί με γράμματα, όπως επικοινωνούσαν προ δεκαετιών; Πού είναι ο σχεδιασμός των ελληνικών κυβερνήσεων και του ελληνικού κράτους;
Έτσι όπως το φέρνετε, αυτό που θα γίνει είναι το εξής. Τα φιλέτα και το κερδοφόρο κομμάτι θα το πάρει ακόμα περισσότερο απ’ ότι το έχει πάρει μέχρι τώρα –τα μικρά δέματα, τα courier κλπ- ο ιδιωτικός τομέας και το κουφάρι των ΕΛΤΑ με κάποια επιδότηση θα προσπαθεί να παρέχει την καθολική υπηρεσία, αλλά με μία συνομολόγηση όλων όσων στηρίζουν αυτήν την επιλογή ότι αυτό θα πηγαίνει στο «κάθε πέρυσι και καλύτερα».
Έρχομαι τώρα σε μερικά άρθρα. Αναλυτικότερα, θα αναφερθώ αύριο στη συζήτηση επί των άρθρων. Προσπαθώ να ξεχωρίσω ορισμένα που είναι τα πιο βασικά. Στα άρθρα 6 και 7 είναι η καρδιά, θα έλεγα, του νομοσχεδίου. Είναι τα άρθρα που προσδιορίζουν τον φορέα καθολικής υπηρεσίας και πως θα εξελιχθεί αυτή η υπόθεση. Τα πάντα γύρω από αυτό παραπέμπονται σε υπουργικές αποφάσεις. Δηλαδή, για μια ακόμη φορά καλείται η Βουλή να νομοθετήσει μια λευκή επιταγή στον αυριανό Υπουργό, στην αυριανή κυβέρνηση η οποία θα προσδιορίσει τα βασικά που θα δώσουν σάρκα και οστά σε αυτό το νομοσχέδιο. Έχει αποδειχθεί λάθος αυτό σε σωρεία νομοσχεδίων. Είναι ένας λάθος τρόπος του νομοθετείν.
Άρθρο 8, Ταμείο Αποζημίωσης για τον καταναλωτή που δεν απολαμβάνει καλές υπηρεσίες. Και πάλι εδώ μία γενικούρα και μία λευκή επιταγή και μια εξουσιοδότηση στην εκάστοτε κυβέρνηση με υπουργικές αποφάσεις να προσδιορίσει το τι, το πώς κ.λπ..
Τι θα μπορούσε να γίνει; Να αξιοποιηθούν κάποιες καλές πρακτικές.
Υπάρχουν χώρες, που έχουν θωρακίσει περισσότερο από άλλες τον καταναλωτή και τη δυνατότητά του να αποζημιώνεται απέναντι σε μια ζημιά, που του προκάλεσε μια κακή υπηρεσία του φορέα ταχυδρομικής υπηρεσίας.
Άρθρα 13-14: Εκεί προσδιορίζονται οι υποχρεώσεις των ιδιωτών που θα μπουν μέσα στην απελευθερωμένη αγορά να πάρουν ένα κομμάτι και να δουλέψουν με το κέρδος τους. Οι ελάχιστες υποχρεώσεις τους προσδιορίζονται εξαιρετικά γενικόλογα και αόριστα.
Και στη συζήτηση κατ’ άρθρον στην επιτροπή και στη δεύτερη ανάγνωση είπαμε το εξής. Έχουμε μια εμπειρία -και αντίλογο δεν άκουσα σε αυτό, κύριε Υπουργέ, πέρα από φιλοσοφικού χαρακτήρα αντιρρήσεις, για το πόσο σφιχτή πρέπει να είναι μια νομοθεσία, όπου κι εγώ θα μπορούσα να προσχωρήσω, αν μιλούσαμε θεωρητικά, αλλά μιλάμε στην Ελλάδα- απελευθέρωσης της αγοράς ηλεκτρικής ενέργειας, όπου ήρθαν οι κύριοι της «ENERGA» και της «HELLAS POWER» και πήραν και το χαράτσι της ΔΕΗ και το πήγαν στην Ελβετία και την κοπάνησαν και την πούλησαν και σε ρωσοαραβικό fund και πηγαίνουν τώρα οι κύριοι αυτοί στον εισαγγελέα και λένε «δεν ξέρω εγώ τώρα τι γίνεται, εγώ το έχω πουλήσει». Τρέχα γύρευε!
Φορτώθηκε ο κρατικός προϋπολογισμός το φέσι, που είναι 200 εκατομμύρια ευρώ, φορτώθηκε η ΔΕΗ την εξυπηρέτηση των καταναλωτών, που δεκάδες χιλιάδες έμειναν ορφανοί και ψάχνουμε πώς θα πάρουμε πίσω από την Ελβετία τα δεκάδες εκατομμύρια ευρώ που πλήρωσαν χαράτσι οι πελάτες αυτών των ιδιωτών μέσω των λογαριασμών τους. Όταν, λοιπόν, έχεις τέτοια, δεν πρέπει εσύ που θέλεις την απελευθέρωση και τους ιδιώτες, να βάλεις πολύ σφιχτούς κανόνες για τις ελάχιστες υποχρεώσεις, που να μην επιτρέπουν τέτοια περιθώρια; Δεν υπάρχουν στο νομοσχέδιο.
Σας το είπαμε και εμείς που είμαστε αντίθετοι, η αριστερή πλευρά, σας το είπαν και Βουλευτές κομμάτων που στηρίζουν το νομοσχέδιο. Δεν το κάνετε. Έχετε μια υπερβολική εμπιστοσύνη στο δαιμόνιο του ιδιώτη. Όμως, εδώ υπάρχουν κομπίνες, υπάρχει λεηλασία του δημόσιου συμφέροντος.
Άρθρο 22: Να φτιαχτεί ένα Παρατηρητήριο Μαγνητικών Πεδίων, διότι υπάρχει ανησυχία, υπάρχει δυσπιστία, υπάρχουν αντικρουόμενες απόψεις επιστημόνων για το πόσο ζημιά κάνουν αυτά τα πράγματα στην υγεία. Καλή είναι αυτή η ιδέα. Γιατί χρειάζεται δεκαοκτώ μήνες, γιατί δίνετε στους εαυτούς σας δεκαοκτώ μήνες προθεσμία για να συσταθεί αυτό, για να φτιαχτεί ο κανονισμός; Δεν μπορεί να γίνει γρηγορότερα;
Επαναλαμβάνω μία απορία: Γιατί δεν μπορεί αυτό το πράγμα να γίνει γρηγορότερα; Θα μου πείτε «έτσι έχουμε μάθει και από τους προηγούμενους». Αυτό είναι σωστό, αλλά αυτό δεν πρέπει να αλλάξει;
Αυτήν τη στιγμή, από τις κεραίες κινητής τηλεφωνίας -που κατά άλλους είναι επτάμισι χιλιάδες, κατ’ άλλους είναι έξι χιλιάδες, κάπου εκεί εν πάση περιπτώσει είναι- από το 2006, κυρίες και κύριοι συνάδελφοι, μέχρι σήμερα έχουν αδειοδοτηθεί μόνο χίλιες. Οι υπόλοιπες λειτουργούν σε ένα καθεστώς γκρίζο, μη νόμιμο και υπάρχει μια τεράστια γραφειοκρατία όπου ο καθένας λέει τα δικά του. Οι εταιρείες κινητής τηλεφωνίας λένε «εμείς είμαστε νόμιμοι αλλά δεν είναι το κράτος και η διοίκηση σε θέση να έχουν μία απλουστευμένη, σαφή διαδικασία για να ελέγξει».
Οι πολίτες έχουν τις επιφυλάξεις τους, τους φόβους τους, ο Συνήγορος του Πολίτη ζητάει αυστηρότερους κανόνες, μέτρα κ.λπ. κ.λπ. Προσπαθείτε εδώ και λέτε να θεσμοθετήσετε μια διαδικασία αυτό το πράγμα να λήξει μέσα στο επόμενο χρονικό διάστημα αλλά δεν είναι πειστική.
Και επειδή όλα αυτά δεν είναι πειστικά και επειδή από το 2000 είμαστε σε μια διαδικασία «παράταση στην παράταση, παράταση στην παράταση» στην χώρα όπου από το 1989 δεν έχουμε ρυθμίσει ούτε καν τις ραδιοτηλεοπτικές συχνότητες με μια νόμιμη διαδικασία, έρχεται το άρθρο 31, σαν κερασάκι στην τούρτα και λέει με μια ρύθμιση νομοθετική ότι δίνει για άλλα δύο χρόνια, δηλαδή, για άλλους εικοσιτέσσερις μήνες νομιμοποίηση της συνέχισης λειτουργίας αυτών των κεραιών, στο όνομα του να μη διαταραχθεί η λειτουργία των εταιρειών κινητής τηλεφωνίας. Μια ακόμη παράταση από το 2000.
Νομοθετούμε διά παρατάσεων την ώρα που και οι εκπρόσωποι των εταιρειών κινητής τηλεφωνίας ομολόγησαν, όταν ήρθαν στη συζήτηση των φορέων στην επιτροπή ότι εδώ υπάρχει μία κλονισμένη εμπιστοσύνη των πολιτών όσον αφορά τις επιπτώσεις στην υγεία.
Υπάρχουν μελέτες –και σας το λέω, γιατί έχουν γίνει πολλές συζητήσεις και στο Ευρωπαϊκό Κοινοβούλιο- για τις αρνητικές επιπτώσεις που έχουν τα ηλεκτρομαγνητικά πεδία πάνω από ένα ορισμένο επίπεδο ακτινοβολίας και υπάρχουν διαφορετικές ρυθμίσεις από χώρα σε χώρα.
Καταλήγοντας –για να μη χρησιμοποιήσω και το χρόνο που μου διατίθεται- καταψηφίζουμε επί της αρχής γιατί διαφωνούμε με τη φιλοσοφία του νομοσχεδίου, όπως καταψηφίσαμε και τη σχετική οδηγία, που είναι η «μητέρα» αυτού του νομοσχεδίου.
Υπάρχουν, όμως, πράγματα που και για έναν που είναι υπέρ του νομοσχεδίου δεν εξηγούνται, δεν δικαιολογούνται, δεν στέκουν και τα οποία ο Υπουργός επιμένει να κρατάει. Στάθηκα σε μερικά άρθρα που, κατά τη γνώμη μας, είναι ιδιαίτερα προβληματικά και αύριο στη συζήτηση κατ’ άρθρον θα αναφερθώ εκτενέστερα και στα υπόλοιπα άρθρα του νομοσχεδίου.
Ευχαριστώ.
(Χειροκροτήματα από την πτέρυγα του ΣΥΡΙΖΑ)</Speech>
ΠΡΟΕΔΡΕΥΩΝ (<ChairmanSpeech><Parlmember>Ευάγγελος Αργύρης</Parlmember>): Κι εμείς ευχαριστούμε τον κ. Δημήτριο Παπαδημούλη.
Εισερχόμεθα στον κατάλογο των συναδέλφων αγορητών.
Ο κ. Κωνσταντίνος Γείτονας, Βουλευτής του ΠΑΣΟΚ, έχει το λόγο.</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΓΕΙΤΟΝΑΣ</Parlmember>: Ευχαριστώ, κύριε Πρόεδρε.
Κυρίες και κύριοι συνάδελφοι, με το πρώτο μέρος του νομοσχεδίου ρυθμίζονται τα της οργάνωσης και ανάπτυξης της ταχυδρομικής αγοράς μετά την 1-1-2013, οπότε και με βάση την ενσωματούμενη κοινοτική οδηγία, περνάμε σε καθεστώς πλήρους απελευθέρωσης. Στο δεύτερο μέρος του νομοσχεδίου υπάρχουν διατάξεις που έχουν σχέση με τις ηλεκτρονικές επικοινωνίες.
Όπως είχα την ευκαιρία να πω και στην επιτροπή, κύριε Υπουργέ, η επικράτηση των αγορών ασφαλώς μετάλλαξε πολλά, ακόμα και τις αξίες. Γιατί το λέω αυτό; Γιατί η ταχυδρομική υπηρεσία από την αρχή είχε μία συναισθηματική φόρτιση, ήταν μια αξία που είχε σχέση με τον άνθρωπο. Τώρα υπακούει ουσιαστικά στους νόμους της αγοράς. 
Υπενθυμίζω, μάλιστα, ότι η Ελλάδα μαζί με έντεκα χώρες πήρε μεγαλύτερη μεταβατική περίοδο μέχρι το τέλος του 2012 λόγω ιδιαίτερα των ειδικών γεωγραφικών χαρακτηριστικών.
Στο πρώτο μέρος του νομοσχεδίου και σε σχέση με το νέο καθεστώς και τη μετάβαση σ’ αυτό, θέλω να θυμίσω στους κυρίους συναδέλφους ότι είχαμε στην επιτροπή μία ευρύτατη συζήτηση και μας προβλημάτισαν ορισμένα ζητήματα -και σε αυτά θα σταθώ- τα οποία συζητήσαμε εκτενώς και κατά την ακρόαση των φορέων.
Δύο βασικά ζητήματα είναι αυτά. Το πρώτο, έχει σχέση με την καθολική υπηρεσία -στο άρθρο 6- που αποτελεί υπηρεσία γενικού οικονομικού συμφέροντος, καθ’ όσον περιλαμβάνει τις ελάχιστες υποχρεωτικά παρεχόμενες ταχυδρομικές υπηρεσίες και, μάλιστα, σε προσιτή τιμή για κάθε πολίτη σε κάθε περιοχή της χώρας. Αυτό είναι η καθολική υπηρεσία.
Το δεύτερο ζήτημα, που είναι συναρτημένο και με το πρώτο, έχει σχέση με το ρόλο και το καθεστώς λειτουργίας των ΕΛΤΑ και κατά τη μεταβατική περίοδο και στο καθεστώς της πλήρους απελευθέρωσης.
Μέχρι το τέλος του 2012, το αποκλειστικό δικαίωμα του παρόχου καθολικής υπηρεσίας παραμένει στον ΕΛΤΑ σύμφωνα με το άρθρο 18. Ο ΕΛΤΑ δε, παραμένει μεταβατικά μέχρι το 2028 φορέας παροχής καθολικής υπηρεσίας, όπως ορίζει το άρθρο 21.
Το ζητούμενο εδώ, κυρίες και κύριοι συνάδελφοι, είναι η βιωσιμότητα της καθολικής υπηρεσίας, που είναι άμεσα συνδεδεμένη και με τη χρηματοδότηση. Έγινε πάρα πολύ συζήτηση στην επιτροπή -όπως είπα- και κατά την ακρόαση των φορέων.
Στο άρθρο 8, προβλέπεται τριμερής επιμερισμός του κόστους της καθολικής υπηρεσίας, στο φορέα καθολικής υπηρεσίας, στους φορείς παροχής ταχυδρομικών υπηρεσιών εντός της καθολικής υπηρεσίας και υπό προϋποθέσεις στον κρατικό προϋπολογισμό. Υπάρχει αυτός ο επιμερισμός.
Κατά τη συζήτηση εκφράστηκαν και από εμένα και από άλλους φόβοι για την ιδιαίτερη επιβάρυνση των ΕΛΤΑ με αυτόν τον τρόπο, με όλες τις επιπτώσεις για την ανταγωνιστικότητα των ΕΛΤΑ.
Σε κάθε περίπτωση, κύριε Υπουργέ, επαναλαμβάνω αυτό που είπα και στην επιτροπή, ότι αυτό που πρέπει να διασφαλίσουμε είναι αντικειμενικά κριτήρια οικονομικής επιβάρυνσης σε όλους τους υπόχρεους, με άλλα λόγια δίκαιη και επί ίσοις όροις συμμετοχή στα βάρη. 
Σχετική δε με αυτές τις παρατηρήσεις και επισημάνσεις που είχαμε κάνει στην επιτροπή είναι και η επισήμανση της Διεύθυνσης Επιστημονικών Μελετών της Βουλής, που μιλάει για την ανάγκη τήρησης αρχών όπως της μη διάκρισης, της διαφάνειας και της προστασίας του ελεύθερου ανταγωνισμού.
Έρχομαι τώρα στο δεύτερο συναρτημένο και με την καθολική υπηρεσία ζήτημα, αυτό των ΕΛΤΑ. Οι εργαζόμενοι στην επιτροπή, όπως θυμάστε, εξέφρασαν την ανησυχία ότι ήδη ο φορέας υφίσταται αθέμιτο ανταγωνισμό, ιδιαίτερα στον τομέα των ταχυμεταφορών, κάτι που θα πολλαπλασιαστεί, όπως είπαν, στο καθεστώς πλήρους απελευθέρωσης. Γιατί υφίσταται τον αθέμιτο ανταγωνισμό; Γιατί υπάρχουν άνισες συνθήκες με τους ιδιώτες παρόχους σε σχέση με τις αμοιβές προσωπικού, τους κανόνες εργασίας, τους κανόνες ασφαλείας κ.λπ.. 
Εξέφρασαν οι εργαζόμενοι κάτι που συμμερίζομαι και σας το είπα, ότι θα χρειαζόταν μία περίοδος προσαρμογής, προετοιμασίας κι ένα σχέδιο για την επόμενη μέρα στα ΕΛΤΑ. Κάτι που δεν έχει γίνει. Γι’ αυτό επιμένω και επαναλαμβάνω αυτό που είχα πει και στην επιτροπή, κύριε Υπουργέ. Ότι θα ήταν καλό να προβλεφθεί για τα ΕΛΤΑ ένα πρόγραμμα προσαρμογής στο νέο καθεστώς. Είναι υποχρέωσή μας να το κάνουμε αυτό. Την εφαρμογή του οποίου προγράμματος πρέπει να παρακολουθήσει τόσο η Εθνική Επιτροπή Ταχυδρομείων και Τηλεφώνων όσο και το Υπουργείο. Η Εθνική Επιτροπή, για όσους δεν ξέρουν, είναι ανεξάρτητη αρχή. 
Στο σημείο δε αυτό, κύριε Υπουργέ, επειδή έχω διατελέσει Πρόεδρος της Επιτροπής Απορρήτου πριν γίνει ανεξάρτητη επιτροπή, ως Α΄ Αντιπρόεδρος της Βουλής τότε, θέλω να πω ότι σε καθεστώς απελευθέρωσης, είμαστε υποχρεωμένοι και πρέπει να λάβουμε πρόσθετα μέτρα για τη διασφάλιση του ταχυδρομικού απορρήτου, σύμφωνα με τις επιταγές του Συντάγματος. Μπαίνουν πολλοί ιδιώτες πάροχοι, ανοίγει το ζήτημα, πρέπει όμως να προστατεύσουμε το απόρρητο στην αλληλογραφία που προστατεύεται από το Σύνταγμα. 
Προς αυτήν την κατεύθυνση θεωρώ ότι είναι θετική η προσθήκη της παραγράφου 6 του άρθρου 17, που καθιστά το προσωπικό των φορέων παροχής ταχυδρομικών υπηρεσιών, σε σχέση με τις υποχρεώσεις τους περί απορρήτου, ως έχοντες την ιδιότητα του υπαλλήλου του άρθρου 263 Α του Ποινικού Κώδικα. Αυτό είναι σημαντικό, αλλά δεν αρκεί. Θα πρέπει να μπουν επαρκείς εγγυήσεις -πέραν των όσων ειπώθηκαν στην επιτροπή κι άκουσα να επαναλαμβάνει προηγουμένως και ο ειδικός αγορητής του ΣΥΡΙΖΑ, όσον αφορά τις εγγυήσεις για παροχή της καθολικής υπηρεσίας, θα πρέπει να έχουμε και πρόσθετες εγγυήσεις σε καθεστώς πλήρης απελευθέρωσης, επαρκείς εγγυήσεις και για την προστασία του απορρήτου. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
 Θα κλείσω, κύριε Πρόεδρε, με το κεφάλαιο αυτό, με μία μικρή ανοχή. Θέλω να τονίσω ότι προβλέπονται στο νομοσχέδιο πολλές κανονιστικές αποφάσεις κι επομένως η σωστή εφαρμογή του νόμου εξαρτάται και από την  ποιότητα και από το χρονοδιάγραμμα έκδοσης αυτών των αποφάσεων. 
Περνώ για μισό λεπτό στο δεύτερο μέρος του νομοσχεδίου για τις ηλεκτρονικές επικοινωνίες. Θέλω εξαρχής να κάνω θετική την αναφορά σε σχέση με τις τροποποιήσεις που γίνονται για την απλούστευση της αδειοδότησης των κεραιών. 
Όμως έχω να κάνω κι εδώ δύο επισημάνσεις. Η πρώτη έχει σχέση με τις παραγράφους 16 και 17 στο σχετικό άρθρο, όπου δίνεται η δυνατότητα κατασκευής οικίσκου και άλλων συναφών δομικών κατασκευών, πάνω στις οποίες τοποθετούνται κεραίες, πομποί κ.λπ. σε δάση και δασικές εκτάσεις κατά παρέκκλιση και για λόγους δημοσίου συμφέροντος. 
Εδώ υπάρχει ένα θέμα. Φοβάμαι μήπως ανοίξει ο ασκός του Αιόλου για κατάχρηση. Ίσως θα πρέπει να το ξαναδείτε, κύριε Υπουργέ, μέχρι και αύριο, λαμβάνοντας σοβαρά υπ’ όψιν σχετικές επιφυλάξεις του Επιστημονικού Συμβουλίου της Βουλής.
Κλείνω, κύριε Πρόεδρε, με την επισήμανση για το άρθρο 31. Δίνεται προθεσμία εικοσιτεσσάρων μηνών για τους κατόχους κατασκευών ραδιοτηλεοπτικών κεραιών, που ήδη λειτουργούν, να εξασφαλίσουν τις προβλεπόμενες άδειες και εγκρίσεις. 
Πρέπει να προσέξουμε, γιατί με αλλεπάλληλες πιθανές παρατάσεις, κύριε Υπουργέ, που μπορεί να δοθούν, υπάρχει ο κίνδυνος να μετατρέψουμε την υπάρχουσα κατάσταση παρανομίας - αναφέρθηκαν προηγουμένως συνάδελφοι για τις χιλιάδες που λειτουργούν σήμερα σε ένα γκρίζο καθεστώς- δια του «προσωρινού» σε παγίως νόμιμη.
Ευχαριστώ.
(Χειροκροτήματα από την πτέρυγα του ΠΑΣΟΚ)</Speech>
ΠΡΟΕΔΡΕΥΩΝ (<ChairmanSpeech><Parlmember>Ευάγγελος Αργύρης</Parlmember>): Το λόγο έχει ο Ανεξάρτητος Βουλευτής κ. Γεώργιος Κοντογιάννης.</ChairmanSpeech>
<Speech><Parlmember>ΓΕΩΡΓΙΟΣ ΚΟΝΤΟΓΙΑΝΝΗΣ</Parlmember>: Κύριε Πρόεδρε, κυρίες και κύριοι συνάδελφοι, κύριε Υπουργέ, η ανάγκη να δημιουργήσουμε ένα σύγχρονο και ευέλικτο κράτος είναι προφανής. Άλλωστε, αν σήμερα βιώνουμε μία πρωτοφανή οικονομική τραγωδία που έχει επηρεάσει και τον κοινωνικό ιστό της χώρας, αλλά και την πολιτική μας ζωή, αυτό οφείλεται στο γεγονός ότι κάποιοι άλλοι πριν από μας ή ακόμα χειρότερα κι εμείς οι ίδιοι, όταν έπρεπε, δεν ήμασταν όσο τολμηροί επεβάλετο. Κι απ’ ότι φαίνεται είναι ίδιον των πολιτικών μας ηγεσιών να λειτουργούν ως επιμηθείς και όχι ως προμηθείς. Αλλά δυστυχώς, το να προσπαθείς εκ των υστέρων να διορθώσεις λάθη, δεν ενισχύει την εμπιστοσύνη που πρέπει να δείχνει η κοινωνία στην πολιτική, μία εμπιστοσύνη που διαρκώς φθίνει.
Το παρόν νομοσχέδιο ως προς το πρώτο μέρος του αποτελεί στην ουσία εφαρμογή κοινοτικών οδηγιών που αποσκοπούν στη ρύθμιση θεμάτων, που σχετίζονται με τη σταδιακή απελευθέρωση της ταχυδρομικής αγοράς μέχρι την 1η Ιανουαρίου του 2013. Ήδη στα περισσότερα μέλη της Ευρωπαϊκής Ένωσης έχει γίνει πλήρες άνοιγμα της ταχυδρομικής αγοράς από το 2011, εκτός από έντεκα μεταξύ των οποίων και η Ελλάδα, η οποία αποτελεί ειδική περίπτωση λόγω της μορφολογίας που καθιστά δυσχερή και εξαιρετικά κοστοβόρα τη διανομή της αλληλογραφίας. Αυτός ήταν άλλωστε και ο λόγος που η χώρα μας διατήρησε το δικαίωμα παράτασης της μεταβατικής περιόδου.
Είναι, λοιπόν, επιβεβλημένη η ανάγκη να υπάρξει ένα νέο νομοθετικό πλαίσιο που θα εναρμονίζει την ισχύουσα νομοθεσία με την κοινοτική και θα δημιουργεί το πλαίσιο για τη σωστή λειτουργία των ταχυδρομικών υπηρεσιών.
Ως προς το δεύτερο σκέλος του νομοσχεδίου για τις ηλεκτρονικές επικοινωνίες έχω, κύριε Υπουργέ, να κάνω μερικές επισημάνσεις. Από το 2000 έχουν ξεκινήσει οι προσπάθειες για τη ρύθμιση των ζητημάτων που αφορούν στις κεραίες. Ωστόσο, ως τώρα η πράξη απέδειξε ότι η μια μετά την άλλη νομοθετικές ρυθμίσεις δεν είναι δυνατόν να εφαρμοστούν, με αποτέλεσμα να χρειάζονται συνέχεια νέες νομοθετικές πρωτοβουλίες. 
Θεωρώ πως αυτό γίνεται γιατί οι άνθρωποι που συμμετέχουν στις νομοπαρασκευαστικές διαδικασίες είναι απλά θεωρητικοί και δεν ζητείται η συμβολή ατόμων της αγοράς επαγγελματιών, οι οποίοι κατέχουν τεχνικές γνώσεις και είναι σε θέση να γνωρίζουν καλύτερα ποιες είναι οι πραγματικές συνθήκες και ανάγκες και πώς αυτές θα καλυφθούν. Αν αυτή η χώρα έφτασε εδώ που έφτασε, αυτό οφείλεται και στο γεγονός ότι οι έχοντες την εξουσία αντιμετώπισαν όλα τα ζητήματα με μία θεωρητική λογική που δεν είχε σχέση με την πραγματικότητα. Επιτέλους, ας καταλάβουμε όλοι ότι δεν μπορούμε να ακολουθούμε τη στενόμυαλη λογική του παρελθόντος. Αν θέλουμε αυτός ο τόπος να πάει μπροστά, πρέπει να αλλάξουμε, να διευρύνουμε τους ορίζοντές μας και τις αντιλήψεις μας και να είμαστε ανοιχτοί σε κάθε άποψη απ’ όπου προέρχεται.
Στο νομοσχέδιο που συζητούμε σήμερα υπάρχουν περιπτώσεις που η αντιμετώπιση είναι περιοριστική. Χαρακτηριστικό παράδειγμα είναι αυτό του άρθρου 22, που καθιερώνεται ένα Εθνικό Παρατηρητήριο Ηλεκτρομαγνητικών Πεδίων, δηλαδή η δημιουργία ενός διασυνδεδεμένου συστήματος σταθμών επεξεργασίας και σταθερών, κινητών και φορητών σταθμών μέτρησης των τιμών της ηλεκτρομαγνητικής ακτινοβολίας από την Εθνική Επιτροπή Ατομικής Ενέργειας. Αν και η λύση αυτή φαίνεται απλή και ίσως είναι σήμερα η μόνη τεχνικά εφικτή, παρουσιάζει σημαντικά μειονεκτήματα, όπως είναι το συνολικό κόστος εγκατάστασης και συντήρησης και η αδυναμία εντοπισμού του συγκεκριμένου σταθμού, που σε κάποια χρονική στιγμή υπερβαίνει τα όρια εκπομπής. 
Η ιδανική λύση θα ήταν, εφόσον στην άδεια του σταθμού καθορίζεται η μέγιστη ισχύς εκπομπής, να είναι δυνατόν να προβλεφθεί η εγκατάσταση ενός είδους ηλεκτρονικού ταχογράφου. Τα στοιχεία που θα συνέλεγε η συσκευή αυτή θα κατέληγαν και πάλι στην Εθνική Επιτροπή Ατομικής Ενέργειας. Με τον τρόπο αυτό θα εμφανιζόταν κάθε υπέρβαση στην ισχύ εκπομπής του σταθμού και θα υπήρχε πραγματικός έλεγχος ανά κεραία. Το κόστος θα ήταν πολύ μικρότερο και θα βάραινε τον κάτοχο της συσκευής κεραίας. Η κρατική επιβάρυνση θα περιοριζόταν στο δειγματοληπτικό προληπτικό έλεγχο.
Εντούτοις, η λύση αυτή αποκλείεται με την προτεινόμενη διατύπωση του νόμου, καθώς το παρόν νομοσχέδιο περιγράφει μία συγκεκριμένη τεχνολογία. Θα μπορούσε η διατύπωση να είναι γενικότερη, περιλαμβάνοντας τη δυνατότητα χρήσης ηλεκτρονικού εξοπλισμού, ώστε να μην αποκλείει καλύτερες τεχνολογίες που θα εμφανιστούν στο αμέσως προσεχές μέλλον, αφού όλοι γνωρίζουμε ότι η τεχνολογία στο συγκεκριμένο τομέα καλπάζει.
Επομένως, στην ουσία έχουμε μία διάταξη που είναι ζήτημα χρόνου να ξεπεραστεί, καθώς οι τεχνολογικές εξελίξεις είναι ραγδαίες. 
Επίσης, περιοριστική θεωρώ ότι είναι και η αντιμετώπιση του ζητήματος των αδειών στους μικρούς σταθμούς και στις κατασκευές κεραιών χαμηλής όχλησης -άρθρο 29, παράγραφος 9- καθώς, όπως φαίνεται, στο παρόν νομοσχέδιο δεν έχει συμπεριληφθεί η κοινοτική νομοθεσία. 
Μέχρι σήμερα και γι’ αυτούς τους μικρούς σταθμούς ισχύει το καθεστώς της ατομικής αδειοδότησης. Δηλαδή, πρέπει να έχουν άδειες από την Εθνική Επιτροπή Τηλεπικοινωνιών και Ταχυδρομείων, την Πολεοδομία κ.λπ.. 
Με την προτεινόμενη ρύθμιση προβλέπεται η εξαίρεσή τους από την αδειοδότηση. Η εξαίρεση, όμως, καθώς αυτοί οι σταθμοί είναι βιομηχανικά προϊόντα που πωλούνται ελεύθερα στο εμπόριο, συνεπάγεται την απαίτηση συμμόρφωσης με τους ευρωπαϊκούς κανόνες τυποποίησης, πιστοποίησης και ελέγχου. Τα τεχνικά τους χαρακτηριστικά δεν μπορούν να είναι άλλα, παρά αυτά που καθορίζονται από τα διεθνή και ευρωπαϊκά πρότυπα και τα τυχόν ελληνικά.
Ο έλεγχος πρέπει να λαμβάνει υπόψη τους κανόνες πιστοποίησης, όπως καθορίζονται από τις ευρωπαϊκές οδηγίες που έχουν εναρμονιστεί με το Ελληνικό Δίκαιο, παραδείγματος χάριν την οδηγία για την ηλεκτρική ασφάλεια, την οδηγία τηλεπικοινωνιακού εξοπλισμού και τους κανονισμούς για τον έλεγχο της αγοράς της Κοινότητας. Η νομοθεσία αυτή πρέπει να εφαρμόζεται στο σύνολό της και όχι εν μέρει.
Καθώς κάποιες από αυτές τις οδηγίες και τους κανονισμούς δεν αποτελούν αρμοδιότητα των δύο Υπουργών που θα υπογράψουν την κοινή απόφαση, που απαιτείται για τον καθορισμό και τις ρυθμίσεις της κατασκευής κεραιών, που εξαιρούνται από τη διαδικασία αδειοδότησης, είναι ανάγκη να προβλεφθεί ότι θα ληφθεί υπόψη η κοινοτική νομοθεσία που εφαρμόζεται στη συγκεκριμένη περίπτωση.
Το ίδιο πρέπει να γίνει και για τις τυποποιημένες κατασκευές κεραιών που προβλέπονται στην παράγραφο 6, του άρθρου 31, του ν. 3431/2006, καθώς και αυτές υπάγονται σε καθεστώς ειδικής διαδικασίας αδειοδότησης.
Σε μεγάλο βαθμό, κύριε Υπουργέ, η επιτυχία του νομοσχεδίου θα κριθεί από το περιεχόμενο των υπουργικών αποφάσεων που θα ακολουθήσουν μετά την ψήφισή του.
Τέλος, μείζον ζήτημα είναι και αυτό των αδειοδοτήσεων, οι οποίες θα πρέπει να δίδονται υπό αυστηρό πλαίσιο και με ουσιαστικό έλεγχο της Εθνικής Επιτροπής Τηλεπικοινωνιών και Ταχυδρομείων.
Επίσης, θα ήθελα να επισημάνω το εξής: Αυτή την ώρα που συζητούμε ένα νομοσχέδιο που θα έπρεπε να έχει ψηφιστεί εδώ και δύο χρόνια, ο Πρωθυπουργός και ο Υπουργός Οικονομικών δίνουν μία μάχη στο Eurogroup. Ελπίζουμε όλοι ότι η μάχη αυτή θα είναι νικηφόρα για την πατρίδα μας.
Εκείνο, όμως, που θέλω να επισημάνω κλείνοντας είναι πως για να είναι επιτυχής και στην υλοποίησή της η όποια απόφαση, πρέπει στο κούρεμα να μετέχει και η Ευρωπαϊκή Κεντρική Τράπεζα, όπως και οι λοιπές κεντρικές τράπεζες. 
Επίσης, πρέπει να εφαρμοστεί η πρόταση της Προέδρου της Δημοκρατικής Συμμαχίας, της Ντόρας Μπακογιάννη, την οποία κι έχουν υιοθετήσει οι φιλελεύθεροι της Ευρώπης, για ένα νέο σχέδιο Μάρσαλ –σχέδιο «Ηρακλής» το έχουν ονομάσει οι φιλελεύθεροι- που ως στόχο θα έχει την ανοικοδόμηση της ελληνικής οικονομίας, με ενίσχυση των επενδύσεων και του ιδιωτικού τομέα, ο οποίος είναι ο μόνος που μπορεί να αντιμετωπίσει το μεγαλύτερο πρόβλημα που έχει αυτή τη στιγμή η ελληνική κοινωνία: το πρόβλημα της ανεργίας.
Σας ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Ευάγγελος Αργύρης</Parlmember>): Κι εμείς ευχαριστούμε τον κ. Κοντογιάννη.
Το λόγο έχει ο Βουλευτής του ΠΑΣΟΚ κ. Ανδρέας Μακρυπίδης.</ChairmanSpeech>
<Speech><Parlmember>ΕΛΕΥΘΕΡΙΟΣ ΑΥΓΕΝΑΚΗΣ</Parlmember>: Κύριε Πρόεδρε, η σειρά μου δεν είναι;</Speech>
ΠΡΟΕΔΡΕΥΩΝ (<ChairmanSpeech><Parlmember>Ευάγγελος Αργύρης</Parlmember>): Στον κατάλογο που έχω εγώ μπροστά μου είναι πρώτα ο κ. Μακρυπίδης και μετά εσείς. Μάλλον έχετε τη σειρά της εγγραφής. Μέχρι τους έξι πρώτους ομιλητές δεν ισχύει η σειρά εγγραφής, αλλά γίνεται εναλλαγή, ένας από κάθε κόμμα. Κι επειδή οι Ανεξάρτητοι είναι δεύτερο κόμμα, αν ήταν ενιαία η Κοινοβουλευτική Ομάδα, θα μιλούσατε δεύτεροι. 
Ορίστε, κύριε Μακρυπίδη, έχετε το λόγο.</ChairmanSpeech>
<Speech><Parlmember>ΑΝΔΡΕΑΣ ΜΑΚΡΥΠΙΔΗΣ</Parlmember>: Ευχαριστώ, κύριε Πρόεδρε.
Δεν θα είχα αντίρρηση να μιλήσει ο κ. Αυγενάκης. Δεν ξέρω αν από τον Κανονισμό υπάρχει αυτό το κώλυμα. 
Μετά τη στάση του Υπουργού στην τελευταία ψηφοφορία σε σχέση με την απόφασή μας για το νέο χρηματοδοτικό πρόγραμμα και για την αντιμετώπιση του δημοσίου χρέους μέσα από το PSI, άκουσα προηγουμένως τον εισηγητή της Νέας Δημοκρατίας να τον καλωσορίζει στους κόλπους της Νέας Δημοκρατίας. 
Εγώ θα ήθελα να τον συγχαρώ και να του ευχηθώ καλή δύναμη στο έργο του, στα πλαίσια της υπεύθυνης προσπάθειας που κάνουμε όλοι να βοηθήσουμε τη χώρα να αντιμετωπίσει τη μεγάλη κρίση. Τα υπόλοιπα νομίζω ότι είναι δευτερεύοντα ζητήματα.
Θα ήθελα, όμως, να αναφερθώ στο συζητούμενο νομοσχέδιο και να πω ότι αυτό επιτυγχάνει, κατά τη γνώμη μου, την ολοκλήρωση του θεσμικού πλαισίου για την ταχυδρομική αγορά. Συγχρόνως, με αυτό το νομοσχέδιο επιτυγχάνεται η διασφάλιση της παροχής της καθολικής υπηρεσίας και του υγιούς ανταγωνισμού, αλλά και η εξυπηρέτηση των συμφερόντων των χρηστών. Δηλαδή, κατά τη γνώμη μου, με αυτό το νομοσχέδιο επιτυγχάνεται η εγκαθίδρυση της εσωτερικής αγοράς στον ταχυδρομικό τομέα, που είναι όντως αποδεδειγμένης σημασίας για την οικονομική και κοινωνική συνοχή της κοινότητας, δεδομένου ότι οι ταχυδρομικές υπηρεσίες αποτελούν ένα ουσιώδες μέσο επικοινωνίας και ανταλλαγών. 
Η απελευθέρωση της ταχυδρομικής αγοράς πραγματοποιείται με την σταδιακή συρρίκνωση του αποκλειστικού τομέα των καθολικών ταχυδρομικών υπηρεσιών, δηλαδή εκείνων των υπηρεσιών τις οποίες ο φορέας παροχής καθολικής υπηρεσίας έχει το δικαίωμα να παρέχει και προβλέπεται να υπάρχουν και να διασφαλίζονται, όπως η χρηματοδότηση της καθολικής υπηρεσίας που ακολούθησε μια σειρά από διαδοχικά στάδια που προηγήθηκαν, τόσο κατά τα έτη 1997-1998, αλλά και κατά το 2002 και το 2006 και σήμερα με αυτό το νομοσχέδιο επιτυγχάνεται το πλήρες άνοιγμα της ταχυδρομικής αγοράς που είχε συντελεστεί στο σύνολο σχεδόν των κρατών-μελών της Ευρωπαϊκής Ένωσης τα προηγούμενα χρόνια με κάποιες εξαιρέσεις, μεταξύ των οποίων ήταν και η χώρα μας. Είναι γνωστοί οι λόγοι που είχε τότε εξαιρεθεί η χώρα μας. Ήταν λόγοι, κυρίως, γεωγραφικοί και οικονομικοί, λόγοι που, κατά τη γνώμη μου, υπάρχουν και σήμερα. Δεν σημαίνει ότι εκλείπουν οι γεωγραφικοί λόγοι που ήταν και τότε. Επίσης, υπάρχουν και οικονομικοί λόγοι, λαμβανομένης υπ&apos; όψιν της οικονομικής κρίσης που περνάμε, της οικονομικής συγκυρίας στην οποία βρισκόμαστε. Αυτό σημαίνει ότι είναι υπαρκτά τα προβλήματα και δυστυχώς, αξεπέραστα μέχρι σήμερα.
Θα ήθελα να πω επιπροσθέτως ότι η ταχυδρομική αγορά έχει στη χώρα μας μικρό μέγεθος, σε σχέση με αντίστοιχες αγορές των άλλων ευρωπαϊκών κρατών. Δεν εννοώ ότι είναι μικρό μέγεθος πληθυσμιακά, αλλά ότι το αντικείμενο αυτό καθεαυτό της ταχυδρομικής αγοράς στη χώρα μας είναι μικρότερο αναλογικά και με τον πληθυσμό για μια σειρά λόγους που είναι γνωστοί και στους οποίους δεν θέλω να επικεντρωθώ. 
Ένας από τους λόγους, όμως, είναι ο βαθμός συγκέντρωσης των ταχυδρομικών δραστηριοτήτων στην Ελλάδα, που είναι προκλητικά μεγάλος στα μεγάλα αστικά κέντρα, σε σχέση με τα μικρά αστικά κέντρα και την ύπαιθρο. Δηλαδή, η Αττική και η Αθήνα ή η Μακεδονία και η Θεσσαλονίκη ή η Πελοπόννησος και η Πάτρα, τα τρία μεγάλα αστικά κέντρα, περιλαμβάνουν το 85%, σύμφωνα με στοιχεία του 2009, της δραστηριότητας της ταχυδρομικής αγοράς και η υπόλοιπη Ελλάδα με την πληθώρα των μικρών αστικών κέντρων, των μικρών δήμων, των μικρών κοινοτήτων και οικισμών –εδώ έρχεται ο γεωγραφικός λόγος που αναφέραμε προηγουμένως- έχει το υπόλοιπο 15%. 
Αυτό γιατί το αναφέρω; Δεν το αναφέρω σαν ένα στατιστικό μέγεθος, αλλά για να δούμε την ιδιομορφία που πρέπει και μέσα απ’ αυτό το νομοσχέδιο να έχουμε υπ&apos; όψιν μας, προκειμένου να προσδιορίσουμε όρους, προϋποθέσεις και κριτήρια, ούτως ώστε αύριο αυτή η ξεχασμένη Ελλάδα να μην δεχθεί τις παρενέργειες από την απελευθέρωση της ταχυδρομικής αγοράς. Ακριβώς προς αυτήν την κατεύθυνση το αναφέρω. Δηλαδή, αυτές οι ιδιαιτερότητες της χώρας μας, αυτοί οι λόγοι πρέπει, κατά τη γνώμη μου, και να εκτιμηθούν και να αξιολογηθούν και να διασφαλιστούν, προκειμένου στο μέλλον να αποφύγουμε προβλήματα, εμπόδια και δυσκολίες στην εξυπηρέτηση των κατοίκων της υπαίθρου, που ενδεχομένως, εάν δεν ληφθούν αυτά τα μέτρα, να τους στερήσουμε αύριο τη δυνατότητα επαφής και επικοινωνίας με το γνωστό παραδοσιακό τρόπο, που είναι προσφιλής και συγχρόνως αγαπητός σ’ αυτούς τους ανθρώπους της υπαίθρου, δηλαδή ο τρόπος λειτουργίας και εξυπηρέτησης μέσω των Ελληνικών Ταχυδρομείων. 
Εάν αυτό το έλεγα ως ένας Βουλευτής του Ελληνικού Κοινοβουλίου προερχόμενος από την Κοινοβουλευτική Ομάδα του ΠΑΣΟΚ, θα μπορούσα να κατηγορηθώ από κάποιους ενδεχομένως, γιατί σήμερα αυτό το νομοσχέδιο το φέρνει κάποιος Υπουργός, που είναι σε κάποιο άλλο κόμμα που στηρίζει την Κυβέρνηση Παπαδήμου.
Όμως αυτό το λέω, κύριε Υπουργέ, γιατί το είπε ο προτεινόμενος από εσάς Πρόεδρος και Διευθύνων Σύμβουλος των Ελληνικών Ταχυδρομείων κ. Βαρσάμης, στη συνεδρίαση της Επιτροπής ΔΕΚΟ στις 18 Ιανουαρίου. Δεν το είπαμε εμείς, ο ίδιος το είπε. Διαβάζω από τα Πρακτικά, όπου μεταξύ των άλλων αναφέρει ότι στην επιτροπή, σε αντίστοιχη ερώτηση που έγινε από μέρους μου και από τον Πρόεδρο της Βουλής, κ. Πετσάλνικο, είπε: «Όσον αφορά τον ταχυδρομικό νόμο, έτσι όπως τον έχουμε δει και αυτή τη στιγμή μπαίνει προς συζήτηση στη Βουλή, προβλέπει ότι για τα δεκαπέντε χρόνια, φορέας παροχής καθολικής υπηρεσίας θα είναι τα ΕΛΤΑ. Από την άλλη όμως -αναφέρει μεταξύ των άλλων- θα έχουμε τον ανταγωνισμό που σας είπα. Άρα, λοιπόν, κινδυνεύουν να χαθούν τα φιλέτα της ταχυδρομικής αγοράς και να μείνει το Ταχυδρομείο μόνο στις άγονες γραμμές, όπως λένε». Τάδε έφη ο Πρόεδρος και Διευθύνων Σύμβουλος των ΕΛΤΑ κ. Βαρσάμης.
Σε παρέμβαση του κ. Πετσάλνικου για το ποια είναι τα φιλέτα, επανέρχεται και το τεκμηριώνει λέγοντας ότι είναι οι μεγάλες πόλεις. Σκεφθείτε ότι στην Αττική διανέμεται το 65% της αλληλογραφίας που είναι εύκολη διανομή, ειδικά στο κέντρο της Αθήνας. Ο κίνδυνος, λοιπόν, είναι πολύ μεγάλος και χρειάζεται πολύ μεγάλη προσοχή σε όσα βήματα γίνονται από εδώ και πέρα. Δεν ξέρω εάν θα χρειαστεί να ζητήσουμε και το νόμο αναλυτικά. Αυτήν τη στιγμή όμως, είναι πάρα πολύ σοβαρό θέμα που εμείς το παρακολουθούμε από πολύ κοντά. 
Φυσικά, αυτή η έκκληση της σοβαρότητας και της προσοχής που κάνει ο Πρόεδρος και Διευθύνων Σύμβουλος των ΕΛΤΑ, μετά από δική σας πρόταση, θα πρέπει να μας κάνει και εμάς να ανησυχούμε. Γι’ αυτό ζητάμε από εσάς να υπάρξουν οι ασφαλιστικές δικλείδες, οι όροι και οι προϋποθέσεις, ούτως ώστε αύριο η απελευθέρωση της αγοράς και οι όποιες εταιρείες μπουν στην αγορά, να μη λειτουργούν ασύστολα. 
Επειδή στο άρθρο 8 υπάρχει η θεσμοθέτηση της υποχρέωσης καταβολής και από το κράτος για τα ελλείμματα που θα έχει το ταμείο των ΕΛΤΑ, αλλά και αυτές οι εταιρείες, θα ήθελα, κύριε Υπουργέ και στην παρέμβασή μου, αλλά και αύριο να μας πείτε πώς διασφαλίζεται αυτό από τις εταιρείες οι οποίες θα έχουν κέρδη και υπερκέρδη από το ότι δεν θα λειτουργήσουν οι ίδιοι όροι ανταγωνισμού. Δηλαδή, θα έχουν λιγότερο προσωπικό, γιατί θα είναι σε μικρή απόσταση η απασχόληση του προσωπικού, στο κέντρο της Αθήνας, θα έχουν μεγάλο όγκο δραστηριότητας και ενδεχομένως αύριο να έχουν και ελαστικές σχέσεις εργασίας ως ιδιωτική εταιρεία, στα πλαίσια της απελευθέρωσης που έγινε. Καταλαβαίνετε τον αθέμιτο ανταγωνισμό που θα έχει η εταιρεία των ΕΛΤΑ.
Άρα, είναι θέματα στα οποία θα πρέπει, μέσα από τις προβλεπόμενες διατάξεις και εκδόσεις υπουργικών αποφάσεων και εγκυκλίων, ενδεχομένως όμως και προεδρικών διαταγμάτων, να υπάρχουν οι συγκεκριμένες δεσμεύσεις, ούτως ώστε τόσο το κράτος από τον προϋπολογισμό να καλύψει τις ανάγκες του ταμείου, άρα κατ’ επέκταση των ΕΛΤΑ, αλλά και οι ιδιωτικές εταιρείες να εισφέρουν κάτι πολλαπλάσιο από τα κέρδη και τα υπερκέρδη που θα έχουν από τον αθέμιτο ανταγωνισμό λειτουργίας, όπως είπα, στα μεγάλα αστικά κέντρα, σε μικρή έκταση, με λιγότερο προσωπικό και άρα, θα έχουν τα πολλαπλάσια οφέλη.
Έχω καταθέσει, κύριε Υπουργέ, έξι συγκεκριμένες τροπολογίες. Αναφέρονται –όπως προβλέπεται και από τον Κανονισμό- σε συγκεκριμένα άρθρα και θέλω στη συζήτηση κατ’ άρθρον να αναφερθώ. Θα ήθελα, όμως, να κάνω έκκληση σε εσάς και τους συνεργάτες σας να τις δείτε και σήμερα και αύριο. Εκτιμώ ότι αυτές οι τροπολογίες είναι στην κατεύθυνση που σας περιέγραψα προηγουμένως. Ευχής έργον να υιοθετηθούν στο σύνολό τους, για να αποφύγουμε και τη συζήτηση στην προβλεπόμενη διαδικασία. 
Ευχαριστώ πολύ.
(Χειροκροτήματα από την πτέρυγα του ΠΑΣΟΚ)</Speech>
ΠΡΟΕΔΡΕΥΩΝ (<ChairmanSpeech><Parlmember>Ευάγγελος Αργύρης</Parlmember>): Το λόγο έχει ο Ανεξάρτητος Βουλευτής κ. Ελευθέριος Αυγενάκης.</ChairmanSpeech>
<Speech><Parlmember>ΕΛΕΥΘΕΡΙΟΣ ΑΥΓΕΝΑΚΗΣ</Parlmember>: Ευχαριστώ πολύ, κύριε Πρόεδρε.
Κύριε Υπουργέ, κυρίες και κύριοι συνάδελφοι, και η Δημοκρατική Συμμαχία έχει επανειλημμένως επισημάνει ότι ένα από τα βασικότερα προβλήματα που αντιμετωπίζει το νομοθετικό έργο στην Ελλάδα, είναι ότι πάντα ή σχεδόν πάντα, ακολουθεί τις εξελίξεις, αντί να τις προλαμβάνει. Ιδιαίτερα σε θέματα τεχνολογίας, δυστυχώς διαχρονικά, βιώνουμε τις επιπτώσεις του εκάστοτε θέματος στην κοινωνία, εξαιτίας της έλλειψης μηχανισμών ελέγχου.
Και μετά φτάνουμε να συζητούμε στη Βουλή, όπως σήμερα, ένα νέο εκσυγχρονισμένο νόμο, με κίνδυνο οι ραγδαίες εξελίξεις να τον καταστήσουν ξανά παρωχημένο. Ακόμα και το σχέδιο νόμου που συζητάμε σήμερα έπρεπε ήδη να  βελτιώνεται και όχι να θέτει κάποια πράγματα για πρώτη φορά στην ελληνική νομοθεσία. Το πνεύμα του νόμου, αλλά και οι επιμέρους ρυθμίσεις είναι σωστές και γι’ αυτό συμφωνούμε επί της αρχής, αλλά και στη συντριπτική πλειοψηφία επί των άρθρων. 
Η αγορά αναγκάστηκε να βγει μπροστά από το κράτος για άλλη μια φορά, αφού οι ανάγκες του κοινού ήταν τέτοιες που δεν μπορούσαν να καλυφθούν από αναχρονιστικούς νόμους. Φέρνω ως παράδειγμα τις κεραίες κινητής τηλεφωνίας, που στην πλειοψηφία τους ήταν παράνομες, όχι πάντα γιατί δεν σέβονταν την υγεία των καταναλωτών ή την προστασία του περιβάλλοντος, αλλά γιατί εγκλωβίζονταν χρόνια στην άκρως γραφειοκρατική διαδικασία αδειοδότησης. Με ταυτόχρονη παντελή έλλειψη ενημέρωσης από τα αρμόδια όργανα δημιουργούνταν σύγχυση στους πολίτες σχετικά με την πρόκληση βλαβών στην υγεία τους. 
Η μονοαπευθυντική διαδικασία αδειοδότησης κατασκευών κεραιών, ουσιαστικά απλοποιεί, αλλά και ξεκαθαρίζει το τοπίο και σε συνδυασμό με το Εθνικό Παρατηρητήριο Ηλεκτρομαγνητικών Πεδίων η παροχή υπηρεσιών θα είναι σύντομη, σύννομη, αλλά κυρίως ασφαλής. Επιπλέον, οι καταναλωτές θα  μπορούν να απολαμβάνουν τεχνολογικές υπηρεσίες άμεσα, αφού το βραδυκίνητο δημόσιο δεν θα λειτουργεί πλέον ως τροχοπέδη στη δραστηριοποίηση τεχνολογικά εξελιγμένων εταιρειών στη χώρα μας. Επίσης, δημιουργείται ένα περιβάλλον υγιούς ανταγωνισμού, που θα ενισχύσει την ανάπτυξη της επιχειρηματικότητας, αλλά και τη διασφάλιση της προστασίας των χρηστών. Παράλληλα, ανοίγει ο δρόμος για την προσέλκυση νέων επενδύσεων, που θα φέρουν, όπως ελπίζουμε, νέες θέσεις εργασίας και εξελιγμένες υπηρεσίες.
 Δεν μπορεί η Ελλάδα να είναι ουραγός στις τεχνολογικές εξελίξεις, ιδιαίτερα όταν έχουμε νέα μυαλά στη χώρα μας που βάζουν τα γυαλιά σε ξένους συναδέλφους τους. Ας επιτρέψουμε, έστω για πρώτη φορά, στο κράτος να βοηθήσει ουσιαστικά την ανάπτυξη της τεχνολογίας. Εμείς θα επωφεληθούμε από αυτό κατ’ αρχάς και όχι οι εταιρείες. Αυτό είναι βέβαιο. Θα δώσουμε –και πρέπει να δώσουμε- ευκαιρίες για ανάπτυξη και να διευκολύνουμε την καθημερινότητά μας από τα εργαλεία που προσφέρει απλόχερα η τεχνολογική έρευνα. 
Δράττομαι της ευκαιρίας, κυρίες και κύριοι συνάδελφοι, από αυτό το τελευταίο σχόλιο να θίξω το κρίσιμο θέμα της ψηφιακής μετάδοσης και της αξιοποίησης του ψηφιακού χάσματος. Δίνετε λύσεις για τις κεραίες κύριε Υπουργέ, και δεν λύνετε το χρόνιο θέμα της αδειοδότησης των σταθμών. 
Τι θα γίνει αλήθεια με το χάρτη των συχνοτήτων; Έχει ξεκινήσει η διαδικασία για την κατάρτιση του νέου χάρτη μετά την ακύρωση της προηγούμενης ανάθεσης; Ξέρετε κάτι σχετικά; Θα θέλαμε την απάντησή σας. Πότε αναμένετε να έχει ολοκληρωθεί, δεδομένης και της δέσμευσης της χώρας μας για τη μετάβαση στην επίγεια ψηφιακή ευρωεκπομπή; Εκτός και αν περιμένουμε πάλι να μας ξεπεράσουν οι τεχνολογικές εξελίξεις, να αναλάβουν και πάλι οι ιδιώτες, να καλύψουν τις ανάγκες της αγοράς και μετά, εκ των υστέρων να αναλάβει το Υπουργείο να ρυθμίσει τα όποια θέματα-στρεβλώσεις δημιουργηθούν.
Τι γίνεται αλήθεια με την αξιοποίηση του ψηφιακού φάσματος; Είναι ένα ερώτημα. Πριν από μήνες είχε ανατεθεί σε εταιρείες συμβούλων από τον προηγούμενο Υπουργό για να προτείνει τη βελτίωση αξιοποίησης του φάσματος και του όποιου μερίσματος προκύπτει. Ακόμα περιμένουμε το Ταμείο Αποκρατικοποιήσεων να μας πει τι γίνεται με αυτό το θέμα.
 Σημαντικά έσοδα για το κράτος χάνονται εξαιτίας της σύγχυσης αρμοδιοτήτων μεταξύ των Υπουργείων, εξαιτίας της μη συνέχειας στο κυβερνητικό έργο, εξαιτίας αλλεπάλληλων ανασχηματισμών και φυσικά εξαιτίας της ολιγωρίας της Κυβέρνησης να ρυθμίσει το θέμα. 
Η αδειοδότηση των τηλεοπτικών σταθμών και η κατανομή των συχνοτήτων είναι «καυτή πατάτα» στα χέρια τα δικά σας και των προηγούμενων Υπουργών. Δεν θα εξαφανιστεί το πρόβλημα, όμως, αν επιλέγετε κι εσείς «να το κρύβετε κάτω από το χαλί». Η αξιοποίηση του ψηφιακού μερίσματος αναμένεται να φέρει πολλά εκατομμύρια ευρώ στα ταμεία του κράτους και είναι τουλάχιστον ανησυχητικό το γεγονός ότι ακόμα δεν έχει οριστεί το πλαίσιο που θα διέπει τη διαδικασία αυτή. 
Δεσμευόμαστε ως Δημοκρατική Συμμαχία να επανέλθουμε σε αυτό το κρίσιμο θέμα και αναμένουμε άμεσα τις πολιτικές πρωτοβουλίες που θα ανακινήσουν το θέμα, αλλά και τη λήψη αποφάσεων σε υπουργικό επίπεδο. Και βεβαίως, οτιδήποτε θετικό, θα είμαστε εδώ να το υποστηρίξουμε και σε οτιδήποτε αρνητικό θα έχετε την άποψή μας και την πρότασή μας. 
Σας ευχαριστώ.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ευάγγελος Αργύρης</Parlmember>): Και εμείς ευχαριστούμε τον κ. Ελευθέριο Αυγενάκη. 
Το λόγο έχει ο κ. Εμμανουήλ Στρατάκης, Βουλευτής του ΠΑΣΟΚ, και ολοκληρώνεται ο κατάλογος των ομιλητών.</ChairmanSpeech> 
<Speech><Parlmember>ΕΜΜΑΝΟΥΗΛ ΣΤΡΑΤΑΚΗΣ</Parlmember>: Ευχαριστώ, κύριε Πρόεδρε.
Κυρίες και κύριοι συνάδελφοι, σήμερα συζητούμε ένα νομοσχέδιο που έχει στην ουσία δύο μέρη. Το πρώτο αναφέρεται στις ταχυδρομικές υπηρεσίες, στην οργάνωση γενικότερα της ταχυδρομικής αγοράς. Είναι στα πλαίσια της ενσωμάτωσης των οδηγιών στο δικαιακό μας σύστημα, οδηγιών που υπήρχαν -έχουν τροποποιηθεί ιδιαίτερα το 2008 με την οδηγία 6- και νομίζω ότι αυτό είναι  κάτι που είχαμε υποχρέωση να το κάνουμε και συμβάλλει στη βελτίωση της ποιότητας των παρεχομένων ταχυδρομικών υπηρεσιών. 
Θέλω, όμως, να σταματήσω λίγο πάνω σε αυτό και να πω μερικά πράγματα για την καθολική υπηρεσία, που θεωρώ ότι είναι ένα από τα σημαντικότερα κεφάλαια του συγκεκριμένου σχεδίου, αλλά και των οδηγιών τις οποίες ενσωματώνουμε. Θεωρώ ότι η καθολική υπηρεσία, παρ’ όλο που δεν έχει ακόμα βρεθεί ο σωστός τρόπος για την αποζημίωση αυτών που την πραγματοποιούν, ιδιαίτερα σε ένα περιβάλλον, όπως στην Ελλάδα, με τεράστια προβλήματα λόγω της γεωγραφικής δομής και της δομής του εδάφους της χώρας, της νησιωτικότητας της περιοχής μας κ.λπ., είναι ένα ζήτημα σημαντικό και βεβαίως προβλέπεται η κάλυψη -πέραν από τους φορείς ταχυδρομικών υπηρεσιών και τον ίδιο το φορέα που εκτελεί την καθολική υπηρεσία- και από τον κρατικό προϋπολογισμό. 
Αλλά θεωρώ ότι, επειδή ακριβώς αυτό στην πράξη δεν γίνεται στις περισσότερες των περιπτώσεων, δηλαδή το κράτος οφείλει στα ΕΛΤΑ, με την έννοια ότι δεν καλύπτει το συνολικό κόστος της δαπάνης που έχουν τα Ελληνικά Ταχυδρομεία να καλύψουν, εάν θέλουμε ιδιαίτερα να την καλύψουμε με σωστή ποιότητα υπηρεσιών αυτήν τη δαπάνη, αυτό το κόστος, θα έλεγα ότι θα έπρεπε ίσως να λάβουμε υπ’ όψη μας ότι πρέπει με κάποιες άλλες παρεμβάσεις -και ιδιαίτερα μετά τη δυνατότητα που δίνει το νομοσχέδιο με υπουργικές αποφάσεις να βελτιώνεται- να βελτιώσουμε τις παρεχόμενες ταχυδρομικές υπηρεσίες και ιδιαίτερα την καθολική υπηρεσία, για να μπορούμε πράγματι να καλύψουμε και το κενό που υπάρχει, όπως επισημάνθηκε από άλλους ομιλητές, λόγω της αλλαγής των τρόπων επικοινωνίας. 
Οι ηλεκτρονικές επικοινωνίες, για παράδειγμα, έχουν καταλάβει ένα μεγάλο μέρος των ταχυδρομικών υπηρεσιών του παρελθόντος και θεωρώ ότι η πολιτεία έχει ανάγκη αυτήν τη στιγμή, με την κατεύθυνση που θα δώσει, να αλλάξουν τα δεδομένα και στις ταχυδρομικές υπηρεσίες. Θεωρώ, για παράδειγμα, ότι θα είναι πάρα πολύ ενθαρρυντικό, εάν μπορέσουμε μέσα από την καθολική υπηρεσία να δώσουμε τη δυνατότητα διακίνησης εμπορευμάτων, δεμάτων, μέχρι δύο κιλά. Έχουμε -δόξα τω Θεώ- στη χώρα μας πάρα πολλά προϊόντα που θα μπορούσαν να διακινηθούν μέσα από τις υπηρεσίες αυτές με μικροδέματα μέχρι δύο κιλών, όπως προβλέπεται και στην καθολική υπηρεσία, με αντικαταβολή και εν πάση περιπτώσει μέσα από αυτήν τη διαδικασία και να αυξηθεί ο όγκος των εργασιών, αλλά κυρίως να ενισχυθεί και η ελληνική παραγωγή, που το μεγάλο μας πρόβλημα είναι η διάθεση της ελληνικής παραγωγής. Εκτιμώ ότι, εάν αξιοποιήσουμε τις δυνατότητες που μας δίνει η ηλεκτρονική επικοινωνία και το διαδίκτυο, θα μπορούμε μέσα από αυτήν τη διαδικασία να συμβάλουμε και στη βελτίωση των υπηρεσιών από τη μία πλευρά, αλλά από την άλλη και στη βελτίωση της δυνατότητας των Ελλήνων να παράγουν, να μπορούν να πωλούν, να μπορούν να διαθέτουν τα προϊόντα τους, όταν ιδιαίτερα αυτά μπορούν να μετακινηθούν με ευκολία και να πάνε στα σημεία πώλησης, στους πελάτες που θα μπορούσαν να έχουν μέσω των διαδικτυακών υπηρεσιών. 
Με αυτήν την έννοια θεωρώ ότι στο κεφάλαιο που μπαίνουν οι υποχρεώσεις και στο θέμα των αποζημιώσεων, μια και η απώλεια δεν γεννά δικαίωμα αποζημίωσης, θα έπρεπε ίσως αυτό να το ξαναδούμε. Καταλαβαίνω ότι η καθυστέρηση είναι ένα ζήτημα που εν πάση περιπτώσει μπορεί να προκύψει, αλλά το να μην αποζημιώνεται η απώλεια θεωρώ ότι είναι κάτι το οποίο δημιουργεί προβλήματα και θα έπρεπε ίσως να το ξαναδούμε αυτό το σημείο, κύριε Υπουργέ, εάν θέλουμε πραγματικά να διασφαλίσουμε και την ποιότητα των παρεχομένων υπηρεσιών αλλά και τη δυνατότητα που έχει ένας οποιοσδήποτε απλός πολίτης μέσω της καθολικής υπηρεσίας να στείλει δέματα κάπου ή να στείλει το προϊόν του τυποποιημένο σε οποιονδήποτε παραλήπτη. Με αυτήν την έννοια, λοιπόν, πιστεύω ότι χωρούν πάρα πολλές διορθώσεις σε αυτό το σημείο. 
Να έρθω, όμως, στο δεύτερο μέρος, που είναι και το σημαντικότερο, κατά την άποψή μου, με την έννοια ότι διαλαμβάνεται πολλών θεμάτων, που αφορούν τις ηλεκτρονικές επικοινωνίες, που είναι μία πραγματικότητα πλέον στη ζωή μας -δεν μπορούμε να τις αποτρέψουμε- και που εν πάση περιπτώσει, χρειάζεται να κάνουμε και γρήγορες, αλλά και ουσιαστικές κινήσεις και παρεμβάσεις, όπου χρειάζεται, για να έχουμε τα καλύτερα δυνατά αποτελέσματα. 
Θεωρώ ότι το Εθνικό Παρατηρητήριο Ηλεκτρομαγνητικών Πεδίων είναι μία σωστή κίνηση. Αποβλέπει στο να υπάρξουν μέτρα και διαδικασίες, ώστε να μετριέται η ηλεκτρομαγνητική ακτινοβολία για να εμπεδώσουμε κλίμα ασφάλειας στους πολίτες σε σχέση με την αδυναμία ή τα προβλήματα που μπορεί να προκύψουν στη δημόσια υγεία. Υπό αυτήν την έννοια θεωρώ ότι είναι σωστό. 
Θέλω να δείτε, κύριε Υπουργέ, το κόστος στο εφάπαξ ποσό έως 12.000.000 ευρώ για την ίδρυσή του. Δεν ξέρω πώς αιτιολογείται από την έκθεση του Γενικού Λογιστηρίου του Κράτους, αλλά είναι ένα ζήτημα που νομίζω ότι πρέπει να το προσέξει κανείς ιδιαιτέρως, γιατί θεωρώ ότι είναι πολύ σημαντικό.
Όσον αφορά τις κεραίες, μπαίνουν πάρα πολλά θέματα. Στις περισσότερες των περιπτώσεων υπάρχει έντονη ανησυχία της κοινής γνώμης, όπου υπάρχουν κεραίες. Ναι, μεν είναι καλό να διευκολύνουμε τις εταιρίες για να αναπτυχθούν οι επικοινωνίες στο μεγαλύτερο δυνατό βαθμό, αλλά ταυτόχρονα με αυτήν τη δυνατότητα υπάρχουν και πάρα πολλοί προβληματισμοί. 
Έχουμε για παράδειγμα τουριστικούς δήμους, όπως στην περιοχή μου Δήμου Χερσονήσου –θα το καταθέσω στα Πρακτικά για να τα δείτε- που προτείνει αλλαγές, γιατί θεωρούν οι αρμόδιοι του δήμου, αλλά και κάθε άνθρωπος που σκέφτεται ότι θα πρέπει να διασφαλίζεται η δημόσια υγεία και ιδιαίτερα όταν το πελατολόγιο αυτών των τουριστικών περιοχών προέρχεται από ευρωπαϊκές χώρες ή άλλες προηγμένες χώρες, που θεωρούν ότι στις πατρίδες τους υπάρχει πραγματικά μεγαλύτερη προσοχή και ενδιαφέρον. 
(Στο σημείο αυτό ο Βουλευτής κ. Εμμανουήλ Στρατάκης καταθέτει για τα Πρακτικά το προαναφερθέν έγγραφο, το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
Με την έννοια αυτή, πιστεύω ότι θα έπρεπε να γίνονται περισσότεροι έλεγχοι –καταγράφονται μάλιστα στο χαρτί που κατέθεσα- σε σχέση με τις αδειοδοτήσεις. Θα πρέπει να υπάρξει δηλαδή ένας αυστηρότερος έλεγχος για το αν τηρούνται οι προϋποθέσεις.
Διότι για να πάρεις μία άδεια εγκατάστασης κεραίας, δεν νομίζω ότι επαρκεί να καταθέσεις μια μελέτη περιβαλλοντικών όρων. Θα πρέπει να υπάρχει και η έγκρισή της. Αν δεν υπάρχει η έγκριση αυτής της μελέτης, ο καθένας μπορεί να γράφει οτιδήποτε θέλει και να θεωρεί ότι εκπλήρωσε την υποχρέωσή του, χωρίς να λαμβάνει επί της ουσίας τα μέτρα και τις μέριμνες που απαιτούνται, ώστε να μην δημιουργούνται περιβαλλοντικά και άλλα προβλήματα, προβλήματα που αφορούν τη δημόσια υγεία κ.λπ..
Επίσης, πρέπει να προσέξουμε –επειδή είμαστε τουριστική χώρα- τις περιοχές ιδιαίτερου φυσικού κάλλους. Τι θα γίνει με την εγκατάσταση πληθώρας κεραιών σε αυτές τις περιοχές; Θα υπάρχει μετά φυσικό κάλλος σε αυτές τις περιοχές; Νομίζω ότι και εκεί πρέπει να μπουν φραγμοί, να υπάρχει δηλαδή ένα μέτρο στην αξιοποίηση των περιοχών. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Επίσης, πρέπει να προσέξουμε και τη δυνατότητα που δίνουμε να τοποθετούνται σε οικίσκους κεραίες πάνω από κλιμακοστάσια, διότι ενδεχομένως μετά από μερικά χρόνια, που η εταιρία δεν θα έχει πλέον σύμβαση με αυτόν που έκανε τον οικίσκο, θα έχουμε δημιουργήσει παράνομα κτίσματα. Γι’ αυτό θα έλεγα ότι πρέπει να είναι μέσα στο επιτρεπόμενο ύψος των οικοδομών αυτών και όχι, όπως λέει η διάταξη, ανεξαρτήτως του επιτρεπόμενου ύψους. 
Δεν θέλω να μιλήσω άλλο σ’ αυτό το σημείο, αλλά οι λεπτομέρειες καταγράφονται και πρέπει να ληφθούν υπόψη αυτά τα στοιχεία. Έχετε τη δυνατότητα νομίζω να γίνουν κάποιες παρεμβάσεις μέχρι αύριο, ώστε να περάσουμε και το αίσθημα στους πολίτες ότι το κράτος ενδιαφέρεται για τη δημόσια υγεία και λαμβάνει όλα εκείνα τα μέτρα που είναι αναγκαία για τη διασφάλιση αυτής της δημόσιας υγείας. 
Επιτρέψτε μου, κύριε Πρόεδρε, την καθυστέρηση μιας και είμαι ο τελευταίος από τους ομιλητές. Θα ήθελα να πω ακόμη μία κουβέντα που αφορά γενικότερα τις ηλεκτρονικές επικοινωνίες. Θεωρώ ότι το συγκεκριμένο σχέδιο νόμου με τις υπουργικές αποφάσεις σάς παρέχει τη δυνατότητα να δρομολογήσετε εξελίξεις που αφορούν γενικότερα τις ηλεκτρονικές επικοινωνίες, να αξιοποιήσετε υπάρχοντες θεσμούς που λειτουργούν στην πατρίδα μας, όπως είναι ο Ευρωπαϊκός Οργανισμός Ασφάλειας Δικτύου και Πληροφοριών. 
Προς αυτήν την κατεύθυνση θα έλεγα ότι σε καμμία των περιπτώσεων –μου δίνεται η αφορμή να το πω από του Βήματος της Βουλής- δεν θα πρέπει η χώρα μας να υπακούσει σ’ αυτή τη λογική που διάφορα κέντρα στην Ευρώπη προσπαθούν να περάσουν ως μία παγιωμένη αντίληψη, μέσα και από αποφάσεις του Ευρωκοινοβουλίου, δηλαδή ότι αυτός ο οργανισμός θα πρέπει να κατακερματιστεί, τη στιγμή που όταν αποκτήσαμε αυτόν τον οργανισμό στην Ελλάδα το επιχείρημα από τον τότε επίτροπο -που είναι σήμερα Διοικητής της Κεντρικής Τράπεζας της Φινλανδίας- ήταν πως, επειδή ακριβώς αναφερόμαστε στις ηλεκτρονικές επικοινωνίες, δεν έχει καμμία σημασία πού θα είναι η έδρα αυτού του οργανισμού. 
Επειδή τυχαίνει αυτή η έδρα σήμερα να είναι στην ελληνική περιφέρεια, θεωρώ ότι είναι υποχρέωση του Υπουργείου να στηρίξει αυτήν την προσπάθεια και να αξιοποιήσει όσο γίνεται καλύτερα αυτόν τον οργανισμό, μέσα από τις δυνατότητες που δίνει το νομοσχέδιο, ώστε να μπορέσουμε να πούμε ότι κάναμε και εμείς ένα βήμα και είμαστε στο κέντρο των εξελίξεων, μιας και έχουμε έναν τόσο σημαντικό οργανισμό στην πατρίδα μας.
Με αυτά τα λόγια, κύριε Υπουργέ, θέλω να κλείσω και να παρακαλέσω για άλλη μια φορά, επειδή θεωρώ ότι είναι μείζον το ζήτημα, να δούμε με περισσότερη προσοχή τις ηλεκτρονικές επικοινωνίες και τις δυνατότητες που παρέχουν, ιδιαίτερα στην ανάπτυξη της χώρας μας, στο ηλεκτρονικό εμπόριο και οπουδήποτε αλλού μπορούν αυτές να συμβάλουν, γιατί μόνο μ’ αυτόν τον τρόπο πραγματικά μπορούμε να αλλάξουμε τα δεδομένα και να πούμε κι εμείς ότι έχουμε καταλάβει πού βρισκόμαστε και μπορούμε να αξιοποιήσουμε τις ευκαιρίες που μας δίνονται. 
Ευχαριστώ πολύ. 
(Χειροκροτήματα από την πτέρυγα του ΠΑΣΟΚ)</Speech>
ΠΡΟΕΔΡΕΥΩΝ (<ChairmanSpeech><Parlmember>Ευάγγελος Αργύρης</Parlmember>): Το λόγο έχει ο Υπουργός Υποδομών, Μεταφορών και Δικτύων κ. Βορίδης.</ChairmanSpeech> 
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember> (Υπουργός Υποδομών, Μεταφορών και Δικτύων): Ευχαριστώ, κύριε Πρόεδρε.
Θα ήθελα να ευχαριστήσω κατ’ αρχάς όλους τους συναδέλφους για τις παρατηρήσεις και την κριτική τους. Σε πολύ μεγάλο βαθμό έχει ενσωματωθεί ένα τμήμα αυτής της κριτικής, γιατί έχουν γίνει δεκτές παρατηρήσεις από τη συζήτηση στην επιτροπή. 
Θα ήθελα να ευχαριστήσω επίσης και τα κόμματα, τα οποία στήριξαν επί της αρχής το νομοσχέδιο. 
Θα ήθελα τώρα να πω το εξής: τι είναι εκείνο το οποίο στην πραγματικότητα κάνει αυτό το νομοσχέδιο, τι προτείνει. Βεβαίως ενσωματώνει μία οδηγία και υπ’ αυτήν την έννοια είναι μία υποχρέωση την οποία εκπληρώνουμε, απέναντι στην Ένωση και απέναντι σ’ αυτά τα οποία έχουμε συμφωνήσει. Από την άλλη μεριά, υπάρχει κι ένα πραγματικό ζήτημα, ότι η απελευθέρωση της αγοράς των ταχυδρομικών υπηρεσιών, παρά τις επιφυλάξεις τις οποίες έχει εκφράσει κυρίως η Αριστερά, εγώ νομίζω ότι θα λειτουργήσει κατ’ αρχάς θετικά. 
Τι σημαίνει ότι «θα λειτουργήσει κατ’ αρχάς θετικά»; Θα ήθελα να διευκρινίσω εδώ ότι ο σκοπός της παροχής των ταχυδρομικών υπηρεσιών δεν είναι παραδείγματος χάριν το να παρέχουν ταχυδρομική ατέλεια και δεν κρίνεται απ’ αυτό η επάρκειά τους. Αυτό είναι κάτι το οποίο κανονικά, εάν το χρειαζόμαστε και αν το θέλουμε, θα έπρεπε να αξιολογείται στα πλαίσια μίας επιδοματικής πολιτικής, την οποία θα έπρεπε να τη στηρίζει -εάν την πιστεύει- ο κρατικός προϋπολογισμός. Δεν είναι δυνατόν αυτού του τύπου οι πολιτικές να μεταφέρονται σε μία ανώνυμη εταιρεία. Θα πρέπει, λοιπόν, να αρχίσουμε να αναπτύσσουμε μία διαφορετική αντίληψη για το πώς πρέπει να λειτουργούν αυτά τα πράγματα. Διότι μέχρι τώρα, συνηθισμένοι σε μία κρατικιστική αντίληψη, σε μία αντίληψη στην οποία ουσιαστικά υπήρχαν εταιρείες του κράτους, καταλήγαμε να μην δίνουμε σημασία στη λειτουργία και στα κόστη τα οποία επέφεραν πολιτικές αποφάσεις στη λειτουργία αυτών των εταιρειών. Γι’ αυτό και βλέπετε ότι σήμερα, παραδείγματος χάριν υπάρχει το κράτος, το οποίο οφείλει στη ΔΕΗ πάρα πολύ μεγάλα ποσά, γιατί ποτέ το κράτος δεν θεωρούσε ότι αυτό είναι μια διαφορετική τσέπη. Επικρατούσε η άποψη: «Τι σημασία έχει; Κρατική εταιρεία είναι. Γιατί πρέπει να πληρωθούν, παραδείγματος χάριν, κόστη ηλεκτρισμού σε μια εταιρεία η οποία είναι κρατική;» 
Ίδια ήταν η αντίληψη και με τον τρόπο λειτουργίας, παραδείγματος χάριν, επιδοματικών πολιτικών μέσα από τα ταχυδρομεία. Δεν θα έπρεπε να γίνεται αυτό. Αποφασίζει κανείς να επιδοτήσει τα έντυπα, αν κρίνει παραδείγματος χάριν ότι έχουν μια συγκεκριμένη αξία ή ότι πρέπει να επιδοτήσει συγκεκριμένα έντυπα, καταργώντας την ταχυδρομική ατέλεια; Σύμφωνοι. Αν το κρίνει αυτό, τότε θα πρέπει αυτό να κοστολογηθεί και να πληρωθεί στην εταιρεία, ανεξαρτήτως του αν είναι κρατική ή όχι, η οποία παρείχε αυτή τη συγκεκριμένη υπηρεσία.
Τι είναι εκείνο το οποίο επίσης, κάνει αυτό το νομοσχέδιο; Αυτό το νομοσχέδιο στην πραγματικότητα αυτό που κάνει -και προτείνει να γίνει- είναι ότι ανοίγει την αγορά των ταχυδρομικών υπηρεσιών, όχι μόνο γιατί πρέπει να το κάνουμε, αλλά γιατί αυτό είναι σωστό. Γιατί αυτό είναι σωστό; Διότι, σε τελευταία ανάλυση, μέσα από τον ανταγωνισμό, μέσα από το άνοιγμα αυτών των υπηρεσιών θα επιτευχθούν καλύτερες υπηρεσίες και ελπίζουμε και φθηνότερες υπηρεσίες. Η διεθνής εμπειρία, θα μου επιτρέψετε να σας πω, ότι είναι διαφορετική. Το άνοιγμα των αγορών δεν οδήγησε σε ακριβότερες υπηρεσίες. Οδήγησε σε φθηνότερες υπηρεσίες. 
Ακούω να διατυπώνεται μία αγωνία -και την έχω ακούσει στην επιτροπή, την ακούω και σήμερα- για το τι θα γίνει με τον πάροχο της καθολικής υπηρεσίας, στην πραγματικότητα για το τι θα γίνει με την καθολική υπηρεσία. Τι είναι η καθολική υπηρεσία, για να συνεννοούμαστε; Είναι η υποχρέωση -περιγράφεται βεβαίως, μέσα στο νόμο- να μπορεί να έχει πρόσβαση στις ταχυδρομικές υπηρεσίες ένα ευρύτερο κοινό, ανεξαρτήτως του αν αυτές οι υπηρεσίες είναι εμπορικά προσοδοφόρες, εμπορικά βιώσιμες ή όχι. Γι’ αυτό, λοιπόν, και δημιουργείται μια τέτοια υποχρέωση. Υπό αυτή την έννοια είναι μια υπηρεσία πράγματι γενικού συμφέροντος η καθολική υπηρεσία. 
Επιτρέψτε μου να πω ότι εδώ ρυθμίζεται με ένα συγκεκριμένο τρόπο το κόστος αυτό, γιατί αυτή η καθολική υπηρεσία έχει ένα κόστος. Αυτό, λοιπόν, ρυθμίζεται με ένα συγκεκριμένο τρόπο. Ποιος είναι αυτός; Ποιος φέρει το βάρος αυτής της καθολικής υπηρεσίας; Αυτό το φέρουν οι φορείς οι οποίοι δραστηριοποιούνται στο χώρο της ταχυδρομικής μεταφοράς –άρα με αυτήν την έννοια όλες οι εταιρείες, οι οποίες δραστηριοποιούνται στο χώρο της ταχυδρομικής μεταφοράς- το φέρει ο κρατικός προϋπολογισμός ενδεχομένως –μπορεί να το φέρει, εξαρτάται- και το φέρει και ο φορέας της καθολικής υπηρεσίας. Γιατί το φέρει «και ο φορέας της καθολικής υπηρεσίας»; Γιατί ο φορέας της καθολικής υπηρεσίας είναι και αυτός ένας πάροχος ταχυδρομικών υπηρεσιών μέσα στην ευρύτερη αγορά. 
Άρα, δεν είναι ότι ο φορέας της καθολικής υπηρεσίας, εν προκειμένω τα ΕΛΤΑ για τα οποία άκουσα ανησυχίες, είναι εκτός της ταχυδρομικής αγοράς, αποχωρεί και διατηρεί μόνο την καθολική υπηρεσία και επομένως πράγματι, τότε κάποιος θα μπορούσε να πει ότι όχι, δεν έχει κανένα νόημα αυτός να φέρει το κόστος, γιατί αυτός κάνει μια διαφορετική δουλειά. Όχι, εξακολουθεί να είναι παίκτης της ταχυδρομικής αγοράς, εξακολουθεί να λειτουργεί μέσα σε μία ανταγωνιστική αγορά και επομένως, προφανώς δεν θα μπορούσαμε να εξαιρέσουμε τον πάροχο της καθολικής υπηρεσίας από το δικό του μερίδιο, από το δικό του βάρος για την παροχή της καθολικής υπηρεσίας. 
Εδώ για να δείτε πώς σταθμίζεται, κατ’ αρχάς, η ρύθμιση αυτή θα μου επιτρέψετε να σας πω ότι υπάρχουν δύο αντιρρήσεις, τις οποίες έχουμε ακούσει.
Η μια έρχεται από τους φορείς της αγοράς. Γιατί σε τελευταία ανάλυση –λένε οι φορείς της αγοράς- αφού αυτό είναι μια υπηρεσία που ενδιαφέρει εσάς, το κράτος, το δημόσιο, μας την μετακυλύετε εμάς, έστω κατά ένα μέρος; Εμείς είμαστε εμπορικές εταιρείες και θέλουμε να έχουμε να κάνουμε μόνο με ό,τι έχει να κάνει με κέρδος. Μας ενδιαφέρουν μόνο αυτές οι εμπορικές δραστηριότητες, οι οποίες είναι προσοδοφόρες. Γιατί μας φορτώνετε κάτι, που σε τελευταία ανάλυση ενδιαφέρει το δημόσιο; Εμείς δεν είμαστε εδώ φορείς του δημοσίου. Βάλτε τα στον κρατικό προϋπολογισμό, λένε οι εταιρείες. 
Και έρχεται ο κρατικός προϋπολογισμός, έρχεται το Υπουργείο Οικονομικών και μας λέει ότι ξέρετε, το αφήνετε πολύ ανοικτό. Εμείς από τη δική μας τη μεριά, εφόσον ανοίγει η αγορά, δεν θέλουμε να έχουμε καθόλου εμπλοκή στο ζήτημα της καθολικής υπηρεσίας και του κόστους της και θέλουμε να μεταφερθεί όλο στην απελευθερωμένη αγορά. 
Άρα η ρύθμιση η οποία κάνουμε εδώ είναι μια σταθμισμένη ρύθμιση επί της αρχής, που λέει ότι όχι, θα πληρώσουν και οι ιδιώτες. Γιατί θα πληρώσουν οι ιδιώτες; Διότι πράγματι τότε, εάν δεν πλήρωναν τίποτα, θα αποκτούσαν ένα αθέμιτο ανταγωνιστικό πλεονέκτημα έναντι του φορέα της καθολικής υπηρεσίας. Και δεύτερον, θα πληρώσουν γιατί ακριβώς τους δίνεται το δικαίωμα πρόσβασης –και αυτό το δικαίωμα πρόσβασης τους δίνεται από το κράτος, από το ελληνικό δημόσιο- σε μία αγορά. Αυτή είναι η απάντηση που δίνουμε προς τους ιδιώτες.
Αλλά και η απάντηση προς τον κρατικό προϋπολογισμό είναι ότι από την άλλη μεριά, πράγματι μπορεί να υπάρξει η ανάγκη –αν και σας λέω ότι η πρόθεση κατ’ αρχάς, είναι να μην εμπλακεί ο κρατικός προϋπολογισμός- κυρίως ανάλογα με το ύψος και τη διακύμανση του κόστους της καθολικής υπηρεσίας για λόγους λειτουργίας της ταχυδρομικής αγοράς να επιβαρυνθεί ένα τμήμα της καθολικής υπηρεσίας και το ελληνικό δημόσιο και ο κρατικός προϋπολογισμός. Αφήνουμε, λοιπόν, αυτήν τη δυνατότητα. 
Υπάρχει μία δεύτερη ένσταση ή μια δεύτερη συζήτηση, η οποία αμέσως εγείρεται και αυτή είναι η εξής: Ξέρετε, δεν λέτε με τρόπο ακριβή και επαρκώς προσδιορισμένο το πώς θα προσδιοριστεί, το πώς θα γίνει αυτή η κατανομή της καθολικής υπηρεσίας. Αυτή είναι μια μεγάλη συζήτηση. Είναι μια μεγάλη ευρωπαϊκή συζήτηση. 
Ως προς ορισμένες αρχές –για μια κριτική που άκουσα από τον κ. Παπαδημούλη- θα ήθελα να σας παραπέμψω να διαβάσετε λίγο το Παράρτημα I, το οποίο λέει αρκετά πράγματα πάνω στο ζήτημα του καθαρού κόστους της καθολικής ταχυδρομικής υπηρεσίας. Στην τελευταία παράγραφο καθορίζονται οι βασικές αρχές, με τις οποίες πρέπει να γίνεται ο προσδιορισμός. 
Αναφέρει, λοιπόν, ότι η καθολική υπηρεσία θα πρέπει να γίνεται κατά τρόπο που θα εξασφαλίζεται η αντικειμενικότητα, η διαφάνεια, η αμεροληψία και η αναλογικότητα και θα προκαλούνται οι ελάχιστες δυνατές στρεβλώσεις στον ανταγωνισμό και στη ζήτηση των χρηστών. Είναι διατυπωμένος με τη μορφή μιας γενικής ρήτρας ο τρόπος, με τον οποίο θα πρέπει να προσδιορίζεται το κόστος της καθολικής υπηρεσίας. Υπάρχουν όμως και πιο αναλυτικές διατυπώσεις, τις οποίες είμαι βέβαιος ότι έχετε διαβάσει και περιλαμβάνονται στο Παράρτημα I του προτεινομένου σχεδίου νόμου. 
Θα μπορούσε να γίνει κάτι διαφορετικό, παραδείγματος χάριν, να προσδιορίσουμε τώρα, με το νόμο, τον ακριβή τρόπο καθορισμού της καθολικής υπηρεσίας; Η απάντηση είναι όχι. Και δεν μπορούμε να το κάνουμε αυτό, γιατί αυτό εξελίσσεται σε μία εξαιρετικά τεχνική και σύνθετη εργασία. 
Έχουμε εμπειρία του τρόπου, με τον οποίο λειτουργεί το ζήτημα της καθολικής υπηρεσίας; Η απάντηση είναι ότι έχουμε και την έχει κατ’ εξοχήν ο φορέας, στον οποίο ανατίθεται ο προσδιορισμός του κόστους της καθολικής υπηρεσίας που είναι ο ρυθμιστής, η ΕΕΤΤ. 
Η ΕΕΤΤ την κάνει αυτήν τη δουλειά. Κάνει αυτήν τη δουλειά στο κομμάτι των τηλεπικοινωνιών και σας διαβεβαιώ ότι είναι μια εξαιρετικά σύνθετη δουλειά καθώς επίσης είναι –και οφείλει κάποιος να το πει από τώρα- μια εξαιρετικά συγκρουσιακή και δύσκολη εργασία. Γιατί; Διότι προφανώς οι φορείς,  οποίοι δραστηριοποιούνται μέσα στην αγορά της τηλεπικοινωνίας, παραδείγματος χάριν οι εταιρείες κινητής τηλεφωνίας θα γυρίσουν να πουν «εγώ θέλω όσο το δυνατόν λιγότερη και μικρότερη συμμετοχή στο κόστος της καθολικής υπηρεσίας, μη μου το μετακυλύετε» και, αντιστοίχως, ο φορέας της καθολικής υπηρεσίας, στην περίπτωση της τηλεπικοινωνιακής αγοράς ο ΟΤΕ, θα γυρίσει να πει «εγώ θέλω όσο το δυνατόν μεγαλύτερη μετακύληση του κόστους στις υπηρεσίες». 
Υπάρχει ένα ζήτημα διακινδύνευσης –ένα θέμα το οποίο ετέθη- της καθολικής υπηρεσίας, γιατί παραδείγματος χάριν δεν θα μπορέσουμε να καλύπτουμε αυτό που μέχρι σήμερα καλύπτουν τα ΕΛΤΑ; Η απάντηση είναι κατ’ αρχάς όχι, δεν υπάρχει τέτοιος κίνδυνος. Κατ’ αρχάς, όχι. Γιατί δεν υπάρχει τέτοιος κίνδυνος; Δεν υπάρχει τέτοιος κίνδυνος, διότι το κόστος της καθολικής υπηρεσίας θα υπολογίζεται και θα κατανέμεται. Επομένως, θα αναπληρώνεται. Αυτή είναι η φιλοσοφία. 
Προσέξτε, όμως. Εδώ πρέπει όλοι να είμαστε σαφείς. Δεν είναι το ίδιο ζήτημα αν κάποιος γυρίσει και πει «α, επειδή ο φορέας, ο πάροχος της καθολικής υπηρεσίας δεν θα πάει καλά μέσα στον ανταγωνιστικό –άρα, στις ανταγωνιστικές δραστηριότητες- τότε εξ αυτού του λόγου δεν θα μπορεί να παρέχει με επάρκεια την καθολική υπηρεσία». 
Η απάντηση εδώ –θα μου επιτρέψετε να πω- δεν είναι σωστή. Δεν είναι σωστή γιατί τότε αυτό θα σημαίνει ότι ο φορέας της καθολικής υπηρεσίας δεν θα λειτουργεί ορθά. Πόσο έχουμε υπολογίσει κατ’ εκτίμηση ότι είναι το κόστος της καθολικής υπηρεσίας τα τελευταία χρόνια; Είναι γύρω στα 4, 4,5, 5 εκατομμύρια το χρόνο. Αυτό είναι το κόστος. 
Ας υποθέσουμε, λοιπόν, ότι αυτό το κόστος με έναν ορισμένο τρόπο κατανεμόταν και επιστρεφόταν στο φορέα της καθολικής υπηρεσίας. Τα δίναμε, λοιπόν, στα ΕΛΤΑ αυτά τα 5 εκατομμύρια, για να παρέχει –το τονίζω- την καθολική υπηρεσία. Αν ο ΕΛΤΑ μέσα στην ανταγωνιστική απελευθερωμένη αγορά απωλέσει μερίδιο αγοράς και εν συνεχεία δεν προσαρμοστεί κανονικά, δεν πρέπει να επηρεαστεί η καθολική υπηρεσία. Το γράμμα πρέπει να εξακολουθεί να πηγαίνει στο χωριό, γιατί του την πληρώσαμε την καθολική υπηρεσία. Του έχουμε δώσει τα χρήματά του. Θα πρέπει να απωλέσει μερίδιο αγοράς και να προσαρμοστεί μέσα στο πλαίσιο της αγοράς στις εμπορικές του συναλλαγές, στο ανταγωνιστικό του κομμάτι. 
Να το πω πολύ απλά. Αν είναι να κλείσουν ταχυδρομεία, δεν μπορεί να κλείσουν ταχυδρομεία στο Καστελόριζο, γιατί αυτό το έχουμε πληρώσει! Θα πρέπει να κλείσουν ταχυδρομεία στην Αθήνα γιατί δεν μπορούν να κρατηθούν ανταγωνιστικά και τους παίρνουν μερίδιο αγοράς. Άρα, λοιπόν, αυτός είναι ο τρόπος  της λειτουργίας. Αυτό το εποπτεύουμε; Βεβαίως το εποπτεύουμε. Βεβαίως, το εποπτεύει η ΕΕΤΤ και βεβαίως το εποπτεύει το Υπουργείο. Αυτός, όμως, είναι ο μηχανισμός που ουσιαστικά θεμελιώνεται εδώ. Κατά τη γνώμη μου, στη δομή του και στη συγκρότησή του είναι ένας άρτιος μηχανισμός. 
Θα κινδυνεύσουν τα ΕΛΤΑ από το άνοιγμα της αγοράς; Εδώ, βεβαίως,  υπάρχει μία κριτική που μπορεί να πει κάποιος ότι μπορεί να κινδυνεύσουν. Υπάρχει όμως, και μια απάντηση, ότι αυτό πάντως είναι γνωστό και θα πρέπει να προσαρμοστούν και θα πρέπει να ετοιμαστούν, γιατί είναι γνωστό ότι θα απελευθερωθεί η αγορά. 
Υπάρχουν πράγματα, τα οποία σκεφτόμαστε και κάνουμε για να αντιμετωπίσουμε τον κίνδυνο από το άνοιγμα αυτής της αγοράς; Η απάντηση είναι «ναι». Τα Ελληνικά Ταχυδρομεία σκέφτονται και κάνουν και οργανώνουν πράγματα. Ένα από τα πράγματα, τα οποία θα συζητήσουν –φαντάζομαι- τα Ελληνικά Ταχυδρομεία, όχι προφανώς με την παρούσα Βουλή, εάν εξακολουθήσουν να είναι αυτοί οι προσδιορισμένοι χρόνοι των εκλογών, αλλά στην επόμενη Βουλή...</Speech>
<Speech><Parlmember>ΧΡΗΣΤΟΣ ΠΡΩΤΟΠΑΠΑΣ</Parlmember>: Εκτίμηση είναι αυτό;</Speech> 
 	<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember> (Υπουργός Υποδομών, Μεταφορών και Δικτύων): Όχι, δεν είπα τίποτα. Κατά τη συμφωνία των πολιτικών Αρχηγών πάντοτε.
Άρα, αυτό το οποίο θα συζητήσουν τα ΕΛΤΑ για την ενίσχυση ακριβώς του ρόλου και της δραστηριότητός τους, είναι ότι αξιοποιώντας –κάτι που επισημάνθηκε στην Αίθουσα αυτή- ένα πολύ μεγάλο πλέγμα δυνατοτήτων και κυρίως ένα εκτεταμένο δίκτυο, θα αναλάβουν να κάνουν πράγματα, όπως παραδείγματος χάριν, να λειτουργούν ως ΚΕΠ, και επομένως να παρέχουν και άλλες υπηρεσίες εκτός από τις στενά ταχυδρομικές, κάτι το οποίο θα ενισχύσει το δικό τους ρόλο και θα ενισχύσει και την οικονομική τους ευρωστία. 
Υπάρχουν, λοιπόν, πράγματα που μπορούν να γίνουν. Βεβαίως πρέπει να γίνουν. Και υπάρχουν πράγματα τα οποία θα ενισχύσουν, κατά τη γνώμη μου, και θα διατηρήσουν τα Ελληνικά Ταχυδρομεία εκεί που πρέπει να βρίσκονται.
Κάποια πράγματα τα οποία ακούστηκαν ως κριτικές για το θέμα των κεραιών, παρ’ ότι νομίζω ότι εν πολλοίς γίνονται δεκτές οι ρυθμίσεις θετικά. Το πρώτο που θέλω να πω, είναι για μία παρατήρηση που έκανε ο κ. Παπαδημούλης. Έχει γίνει δεκτή η παρατήρησή του και από δεκαοκτώ μήνες για το Παρατηρητήριο έχει κατέβει ο χρόνος της εκπονήσεως του κανονισμού και της εγκρίσεώς του στους έξι μήνες. Επομένως, με αυτήν την έννοια ακούσαμε την παρατήρηση του κ. Παπαδημούλη και την ενσωματώσαμε.
Έγινε μια κριτική για τη νέα διεύθυνση. Θα επιμείνω στη νέα διεύθυνση για τις τηλεπικοινωνίες, η οποία χρειάζεται. Τονίζω το λόγο: πρέπει να προσανατολιστούμε σε ένα καινούργιο περιβάλλον. Οι τηλεπικοινωνίες είναι στην πραγματικότητα το μέλλον. Χρειαζόμαστε να προσαρμόσουμε τη διοίκηση. Δεν κάνουμε τη διεύθυνση απλά για να την κάνουμε. Ξέρετε τις απόψεις μου σε αυτά τα πράγματα. 
Πραγματικά, πιστεύω ότι είναι απολύτως απαραίτητο για να μπορέσουμε να δώσουμε τη σημασία που χρειάζεται. Δεν μπορείτε να φανταστείτε το τι γίνεται στο επίπεδο το ενωσιακό σ&apos; αυτό το κομμάτι. Είναι μία κοσμογονία και δεν μπορεί η χώρα να μένει πίσω σ&apos; αυτό που είναι το μέλλον. Πρέπει να αφήσουμε πίσω μας παραδοσιακές και απαρχαιωμένες διοικητικές δομές –συμφωνώ- και να κλείσουμε διευθύνσεις που βρίσκονται έτσι για να βρίσκονται. Χρειάζεται, όμως, εκεί να αναπροσαρμόσουμε και τη διοίκηση, να ιδρύσουμε διευθύνσεις, προκειμένου να μπορούμε να σταθούμε επιθετικά και διεκδικητικά σ&apos; αυτό το οποίο είναι το ψηφιακό μέλλον. Αυτό είναι κάτι που χρειαζόμαστε. 
Οφείλω να τονίσω ότι αυτή η νέα διεύθυνση δεν προκαλεί δαπάνη γιατί δεν προσβλέπει σε πρόσληψη μόνιμου προσωπικού, αλλά κάλυψη από το υπάρχον. Τι ζητάμε δηλαδή, από το ελληνικό Κοινοβούλιο; Ζητάμε να μας δώσετε την έγκρισή σας να κάνουμε μια εσωτερική αναδιάταξη στη δομή, στο οργανόγραμμα του Υπουργείου με προσωπικό το οποίο ήδη έχουμε. Δεν θα πάρουμε κανέναν καινούργιο. Απλώς, θα χρησιμοποιήσουμε το προσωπικό μας με διαφορετικό τρόπο, για να είμαστε αποτελεσματικότεροι. 
Διάφορες επιφυλάξεις που ακούστηκαν ως προς το θέμα των κεραιών.  Θέλω να τονίσω το εξής: Δεν αλλάζουμε τη νομοθεσία για την αδειοδότηση των κεραιών. Δεν αλλάζουμε τίποτα. Όποιες προϋποθέσεις υπάρχουν για την αδειοδότηση σήμερα, αυτές εξακολουθούν υφιστάμενες. Ακόμα και κάποιες διατάξεις στις οποίες αναφέρθηκαν συνάδελφοι για τα δασικά, δεν αλλάζουμε τίποτα. Υπάρχουν εκεί οι διατάξεις για τα δασικά. Γίνονται κάποιες προσθήκες. Μία συγκεκριμένη προσθήκη γίνεται στο θέμα των δασικών. Ουσιαστικά, εκείνο που προστίθεται είναι: «η κατασκευή των απαραίτητων συνοδών έργων αυτών». Αυτό είναι που προσθέτουμε και μόνο για την αρτιότητα της κατασκευής. Αφού έχουμε ήδη τη ρύθμιση, να μπορούν να γίνουν και τα συνοδά έργα, για να λειτουργήσουν. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Υπουργού) 
Το μόνο το οποίο κάνουμε στις κεραίες είναι ότι προσπαθούμε να αντεπεξέλθουμε, φτιάχνοντας ουσιαστικά ένα κεντρικό σύστημα αδειοδοτήσεως    -αυτό που λέμε ΣΗΛΙΑ- και προσπαθούμε να αντεπεξέλθουμε στην ανάγκη να υπάρξει κάποιου είδους προσωρινή αδειοδότηση μέχρι να βγουν όλες οι άδειες, γιατί αλλιώς δεν βγαίνουν άδειες.</Speech>
<Speech><Parlmember>ΧΡΗΣΤΟΣ ΠΡΩΤΟΠΑΠΑΣ</Parlmember>: Πηγαίνουν κι αλλάζουν την ένταση μετά, κύριε Υπουργέ.</Speech>
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember> (Υπουργός Υποδομών, Μεταφορών και Δικτύων): Ακούστε κάτι. Γι’ αυτό, λοιπόν, φτιάχνεται ένας ηλεκτρονικός χάρτης, κάτι το οποίο δεν υπήρχε, στον οποίο κάθε πολίτης πια έχει τη δυνατότητα να ξέρει πού βρίσκεται η κεραία, για ποια ένταση είναι αδειοδοτημένη. Επομένως, έχει τη δυνατότητα να ελέγξει ο πολίτης με δική του πρωτοβουλία. Έχει τα στοιχεία μπροστά του.
Αυτό είναι ένα καθεστώς απόλυτης διαφάνειας, στο οποίο όμως ταυτόχρονα τι ξεπερνάμε; Ξεπερνάμε μία αγκύλωση που οδηγούσε σε απόλυτη παράλυση χωρίς, το τονίζω, να αλλάζουμε τις προϋποθέσεις. Ίδιες οι διαδικαστικές προϋποθέσεις, ίδιες οι διοικητικές προϋποθέσεις. Το μόνο το οποίο αλλάζουμε είναι η ταχύτητα. Οποιαδήποτε στιγμή υπάρξει μη έκδοση άδειας, απόρριψη της αιτήσεως, μη συμμόρφωση, αφαιρείται αυτό το προσωρινό πιστοποιητικό το οποίο βγαίνει με αυτό το ηλεκτρονικό σύστημα ΣΗΛΙΑ και επανέρχεται σε κατάσταση παρανομίας, την οποία μάλιστα τώρα μπορούμε να ελέγξουμε. Απλώς εκείνο το οποίο κάνουμε είναι ότι ρυθμίζουμε με έναν ορισμένο τρόπο το καθεστώς των ήδη υφισταμένων κεραιών.
Αυτό το λέω, γιατί; Διότι πρέπει να αντιμετωπίζουμε τη διοικητική πραγματικότητα της χώρας. Η διοικητική πραγματικότητα της χώρας είναι ότι αυτήν τη στιγμή, μετά από πέντε χρόνια, υπάρχουν άνθρωποι που έχουν υποβάλλει τα δικαιολογητικά τους, θέλουν να αδειοδοτηθούν και δεν έχουν αδειοδοτηθεί. Αν ακολουθήσουμε αυτό το ρυθμό και το πάμε τυπικά, για να κάνεις μία κεραία, θα πρέπει να υποβάλλεις σήμερα δικαιολογητικά και να τη φτιάξεις μετά από πέντε χρόνια.
Όμως αυτό, όπως αντιλαμβάνεστε, δεν είναι εφικτό. Δεν είναι εφικτό, γιατί έτσι δεν θα έχουμε επενδύσεις, δεν θα έχουμε κεραίες και από την μια μεριά, ενώ έχουμε τα αυστηρότερα όρια -γιατί και αυτό πρέπει να ειπωθεί- για τις κεραίες σε όλη την Ευρωπαϊκή Ένωση -αυτή είναι η πραγματικότητα- από την άλλη μεριά, έχουμε και ένα αίτημα από τους πολίτες για πρόσβαση στην κινητή τηλεφωνία, για πρόσβαση, επομένως, σε καλύτερη παροχή υπηρεσιών.
Και αναπτυξιακά πρέπει να το δούμε αυτό και από την πλευρά των χρηστών πρέπει να το δούμε αυτό, γιατί είμαστε χρήστες της κινητής τηλεφωνίας και δεν είναι δυνατόν να αφήνουμε γραφειοκρατικές αγκυλώσεις και διοικητικές δυσλειτουργίες να εμποδίζουν με αυτόν τον τρόπο την ανάπτυξη.
Σας ευχαριστώ για την κριτική σας και για τα σχόλιά σας και για τη στήριξή σας. Είναι προφανές ότι και μέχρι το τέλος αυτά τα οποία μπορούμε να ενσωματώσουμε θα τα ενσωματώσουμε και θα τα φέρουμε σε τροπολογίες συναδέλφων οι οποίες έχουν κατατεθεί.
Ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Ευάγγελος Αργύρης</Parlmember>): Το λόγο έχει ο Κοινοβουλευτικός Εκπρόσωπος του ΠΑΣΟΚ κ. Χρήστος Πρωτόπαπας.</ChairmanSpeech>
<Speech><Parlmember>ΧΡΗΣΤΟΣ ΠΡΩΤΟΠΑΠΑΣ</Parlmember>: Κύριε Υπουργέ, τις θέσεις αναλυτικά για το νομοσχέδιο πιστεύω ότι τις εξέφρασε κατά τον καλύτερο τρόπο η εισηγητής μας κ. Αφροδίτη Παπαθανάση και πραγματικά πολύ λίγα έχει να πει κάποιος. Η τοποθέτηση της κ. Παπαθανάση, όπως και των άλλων συναδέλφων που μίλησαν -βλέπω εδώ τον κ. Μακρυπίδη και άλλους συναδέλφους- ήταν πραγματικά πλήρης.
Θέλω, όμως, με την ευκαιρία να επισημάνω ορισμένα σημεία που νομίζω ότι πρέπει να κουβεντιαστούν στο διάλογο αυτό. Το πρώτο αφορά τη γενικότερη πορεία των ΕΛΤΑ μέσα στο νέο πλαίσιο που δημιουργούμε.
Άκουσα την τοποθέτησή σας, κύριε Υπουργέ, για τα ΕΛΤΑ και νομίζω ότι μπορούμε να συμφωνήσουμε ότι υπάρχουν κάποιοι άνθρωποι εκεί οι οποίοι κάνουν μια πολύ μεγάλη προσπάθεια. Έχουν αποδεχθεί τον ανταγωνισμό, έχουν αποδεχθεί τα ανοίγματα των αγορών, αλλά είναι λογικό να ζητούν κανόνες, να υπάρχουν κανόνες, ώστε να μην επιβαρύνεται πέραν του δέοντος και κατά απαράδεκτο τρόπο και να μη δημιουργείται αθέμιτος ανταγωνισμός, δηλαδή, σε βάρος μιας επιχείρησης την οποία ελέγχει το δημόσιο και η οποία επιτελεί ένα τεράστιο και κοινωφελές έργο.
Έτσι, για παράδειγμα, υπάρχουν κάποιες προτάσεις, μερικές από τις οποίες έχει καταθέσει ο κ. Μακρυπίδης με τη μορφή τροπολογιών, τις οποίες θα ήθελα να δείτε εν όψει της αυριανής συζήτησης και να συναινέσουμε όλοι μας. Να τις δείτε με ιδιαίτερη προσοχή, με την προσοχή που πάντα σας διακρίνει, γιατί ξέρω ότι είστε πολύ ακριβής στη δουλειά σας.
Η πρώτη παρατήρηση απ’ αυτές που και ο κ. Μακρυπίδης, αλλά και άλλοι συνάδελφοι έχουν προτείνει, είναι να ξεκαθαρίσουμε τελικά τι είναι ο ΕΛΤΑ. Θα μου πείτε «υπάγεται στο Κεφάλαιο Β΄ του ν. 3429». Δεν είναι πάντα σαφές. Με την εφεδρεία είδαμε και πάθαμε αν υπάγεται ή δεν υπάγεται μέχρι την τελευταία στιγμή.
Με αυτήν την έννοια, η πρώτη πρόταση αφορά το να υπάγουμε επιτέλους τον ΕΛΤΑ στις διατάξεις του Κεφαλαίου Β’ του ν. 3429/2005, να την επιβεβαιώσουμε νομοθετικά εκ νέου και να σταματήσει αυτή η αμφισβήτηση η οποία συνέχεια δημιουργεί παρεξηγήσεις, κόντρες, αντιδικίες χωρίς να υπάρχει λόγος. Νομίζω ότι θα ήταν μία θετική ενέργεια από μέρους σας.
Ας πάμε τώρα στα πιο ουσιαστικά ζητήματα. Το πρώτο αφορά την ειδική άδεια παροχής ταχυδρομικών υπηρεσιών. Νομίζω ότι όλοι καταλαβαίνουμε ότι όταν δίδονται ειδικές άδειες σε κάποιες ιδιωτικές επιχειρήσεις, αυτές δεν μπορούν να αφορούν τα λεγόμενα «φιλέτα». Δεν μπορεί, δηλαδή, ο ΕΛΤΑ να καλύπτει υποχρεωτικά όλη την Ελλάδα -και το τελευταίο νησί και την πιο άγονη γραμμή- και να έλθει κάποιος κύριος να ζητάει άδεια μόνο για την Αττική. Εάν ζητήσει άδεια, θα ζητήσει άδεια και για όλη την επικράτεια. Δηλαδή, θα πρέπει να είναι ίσοι τουλάχιστον οι όροι του ανταγωνισμού. 
Θέλουμε ανοιχτή αγορά; Βεβαίως, θέλουμε ανοιχτή αγορά. Όμως, η ανοιχτή αγορά δεν μπορεί να σημαίνει ότι είναι ο ένας το καλό παιδί και ο άλλος, ο οποίος κάνει τη δουλειά του δημοσίου, το κακό παιδί και μάλιστα, με δυσμενείς όρους. Πρέπει να υπάρχουν ίσοι όροι ανταγωνισμού.
Θα έλεγα, λοιπόν, ότι θα πρέπει να κατοχυρωθεί στο άρθρο 12 ότι η ειδική άδεια θα πρέπει να αφορά όλην την επικράτεια. Εφόσον θέλει κάποιος κύριος να δραστηριοποιηθεί, να δραστηριοποιηθεί παντού. 
Νομίζω ότι η τοποθέτηση που έχει γίνει, να διαγραφεί δηλαδή, από το άρθρο 12 «το μέρος ή του συνόλου των ταχυδρομικών» και να γίνει «για την παροχή των υπηρεσιών της παραγράφου 4», είναι μία θετική πρόταση, αποκαθιστά τους όρους ανταγωνισμού, υποχρεώνει όποιον θέλει να μπει στην αγορά, να μπει κανονικά και όχι μόνο στο «καλό» και να αφήσει, κατά το κοινώς λεγόμενο, τον «κατιμά» για να το κάνει ο ΕΛΤΑ. Αυτό δεν είναι σωστό. Δημιουργούμε πρόβλημα στον ΕΛΤΑ. Υπονομεύουμε μία δημόσια επιχείρηση και τελικά, δεν εξυπηρετούμε και τα συμφέροντα του ελληνικού λαού.
Νομίζω ότι αυτό το σημείο όλοι αντιλαμβανόμαστε ότι πρέπει να διορθωθεί. Μπορείτε να το δείτε με την ησυχία σας μέχρι αύριο.
Το τρίτο σημείο αφορά τη χρηματοδότηση της καθολικής υπηρεσίας. Ο ΕΛΤΑ κάνει καθολική υπηρεσία. Ξέρουμε ότι πολλά απ’ αυτά τα θέματα που κάνει τον επιβαρύνουν με κόστος, το οποίο πληρώνει. Το να πας, ας πούμε, σε μία άγονη γραμμή, το να πας σε ένα νησάκι –και πρέπει να πηγαίνει- το να κάνεις όλες αυτές τις δραστηριότητες απαιτεί ένα παραπάνω κόστος, με αποτέλεσμα να εμφανίζονται καμμιά φορά ελλείμματα και να εμφανίζονται προβλήματα.
Παρ’ όλα αυτά, γίνεται μία τεράστια προσπάθεια για να μην υπάρξει αυτό με όλους τους περιορισμούς που υπάρχουν. Η επιχείρηση δεν μπορεί να λειτουργήσει ανταγωνιστικά ορισμένες φορές. Λέμε ότι πρέπει να συναγωνιστεί τις επιχειρήσεις του ιδιωτικού τομέα. Το κάνει, το παλεύει, αλλά το κάνει με δυσμενείς όρους, διότι και της κοστίζει πολύ παραπάνω να καλύπτει τα πάντα και δεύτερον, έχει όλους τους περιορισμούς του δημοσίου, όπως: πώς θα πάρει στελέχη, πώς θα πληρώσει το προσωπικό της, πώς θα πάρει τους συμβασιούχους της κ.λπ.. Υπόκειται σε όλες τις διατάξεις περί δημόσιου τομέα με αποτέλεσμα να λειτουργεί προβληματικά σε ορισμένους τομείς, παρά την τεράστια προσπάθεια που καταβάλλεται και από τη διοίκηση και από το προσωπικό, κυρίως το προσωπικό.
Νομίζω ότι θα πρέπει και στο άρθρο 8 να υπάρξει πρόβλεψη για το θέμα της καθολικής υπηρεσίας και να δίδεται η δυνατότητα να υπάρχει αποζημίωση για δράσεις, οι οποίες είναι πολύ πέραν του ορίου αυτής της καθολικής υπηρεσίας και επιβαρύνουν αντικειμενικά μια επιχείρηση και με όνομα και με προσφορά και με ακόμα μεγαλύτερες δυνατότητες μέσα στην ελληνική αγορά. 
Δεν είναι τυχαίο ότι ενώ έχει ανοίξει η αγορά, ακόμα και στις ταχυμεταφορές ή και σε άλλους τομείς, ο ΕΛΤΑ έχει ένα τεράστιο μερίδιο της αγοράς. Αυτό δεν γίνεται τυχαία. Αυτό, σε τελική ανάλυση, οφείλεις τουλάχιστον με ίσους όρους ανταγωνισμού να το αντιμετωπίσεις και όχι να του δημιουργήσεις περαιτέρω προβλήματα.
Νομίζω, λοιπόν, ότι αυτή η υιοθέτηση της τροπολογίας που έχει γίνει και στο άρθρο 8 μπορεί να βοηθήσει συνολικά, ώστε να αποκατασταθούν οι όροι του ανταγωνισμού.
Λέμε ναι στο άνοιγμα της αγοράς. Όμως, το άνοιγμα της αγοράς –λέω ξανά- πρέπει να σημαίνει κανόνες και οι κανόνες πρέπει να είναι ίσοι για όλους. Και ο ιδιώτης και η επιχείρηση που σήμερα ελέγχει το δημόσιο θα πρέπει να έχουν ίσες δυνατότητες και όχι ο ένας να έχει τις καλές και ο άλλος να έχει όλα τα προβλήματα, τα οποία κι εμείς με τις απαγορευτικές διατάξεις και τις άλλες διατάξεις που παίρνουμε, αλλά και με την υποχρέωσή του να καλύπτει τα πάντα σε όλη την Ελλάδα, του σωρεύουμε. Τουλάχιστον, ας διακρίνουμε και οικονομικά και ας αναγνωρίσουμε αυτήν την προσφορά.
Έρχομαι σε ένα τελευταίο θέμα –και θέλω να είμαι πάρα πολύ σύντομος- που αφορά τις κεραίες. Νομίζω ότι η κ. Νικολαΐδου έχει κάνει μία αναφορά σε προηγούμενη ομιλία της, αλλά και άλλοι συνάδελφοι. Διαβλέπω μία πρόθεση από μέρους σας να ελέγξετε την κατάσταση και τουλάχιστον, αυτό αποτυπώνει και το νομοσχέδιο με το Εθνικό Παρατηρητήριο κ.λπ..
Όμως, κύριε Υπουργέ, μέχρι να λειτουργήσει το Εθνικό Παρατηρητήριο –διότι όλοι ξέρουμε τα προβλήματα του δημόσιου τομέα και είμαστε και εν όψει εκλογικών διαδικασιών, όπως είπατε και δεν ξέρω αν βγάλατε είδηση λέγοντας «αν γίνουν στην ώρα τους», αυτό είναι μια άλλη συζήτηση- φαντάζομαι ότι θα περάσει κάποιος καιρός. Ναι, αλλά μέχρι τότε υπάρχουν πολίτες που επιβαρύνονται. Είναι θετική η πρόθεση του νομοσχεδίου.
Εγώ θέλω να σας πω όμως για παράδειγμα, ότι έρχονται συνεχώς καταγγελίες πολιτών στα γραφεία μας. Κι εκτιμώ ότι αυτό γίνεται λίγο πολύ σε όλους τους νομούς. 
Για παράδειγμα σήμερα υπήρξε μία συγκέντρωση στα Βριλήσσια, διότι επί της οδού Αλφειού και Αναπαύσεως έχει βάλει κάποιος μία κεραία χτισμένη μέσα σε μία καμινάδα για να μην φαίνεται, η οποία κατά τις καταγγελίες των κατοίκων -διότι έχουν ενημερωθεί και από την αρχή τηλεπικοινωνιών ότι υπάρχει η σχετική άδεια- έχει αυξήσει κατά πολύ ως φαίνεται την ακτινοβολία της, με αποτέλεσμα να υπάρχουν και ύποπτα κρούσματα υγείας στην περιοχή. Αυτά ξέρετε δεν μπορούν να αποδειχθούν εύκολα, αλλά υπάρχουν ύποπτα προβλήματα για την υγεία των κατοίκων και ιδίως των παιδιών. 
(Στο σημείο αυτό την Προεδρική Έδρα καταλαμβάνει η Ε&apos; Αντιπρόεδρος της Βουλής κ. ΒΕΡΑ ΝΙΚΟΛΑΪΔΟΥ )
 Αυτό δεν μπορεί να γίνει αποδεκτό. Νομίζω ότι μέχρι να γίνει το Εθνικό Παρατηρητήριο Ηλεκτρομαγνητικών Πεδίων, πρέπει να υπάρξει σκληρός έλεγχος, να ξεκαθαριστεί ότι όπου υπάρχει καταγγελία, η καταγγελία αυτή εξετάζεται αμέσως. Δεν σημαίνει ότι εδόθη μία φορά άδεια και πάει και τελείωσε. Και δεν ξέρω πώς δίνονται αυτές οι άδειες. Καταλαβαίνουμε όλοι τις αδυναμίες που υπάρχουν σ’ αυτούς τους τομείς και τα συμφέροντα που παίζονται. Μιλάμε για εταιρείες κολοσσούς οι οποίοι, όπως καταλαβαίνετε, έχουν τεράστιες δυνατότητες. Όταν λοιπόν αυτές οι εταιρείες κολοσσοί πιέζουν μία δημόσια αρχή πιθανώς παίρνουν κάποια άδεια, δεν ξέρουμε με τι είδους έλεγχο. Το χειρότερο είναι ότι εκ των υστέρων, όταν δεν υπάρχει έλεγχος, αλλάζουν και την ακτινοβολία. Κι αν δεν υπάρχει έλεγχος, μετά λέμε ότι εδόθη μία άδεια το 2004 και λοιπόν; Τι έχει γίνει το 2012; 
Μέχρι να γίνει το παρατηρητήριο, χρειάζεται σε αυτές τις περιπτώσεις –και νομίζω ότι μία δέσμευσή σας θα μπορούσε σημαντικά να συμβάλει σ’ αυτό και να τη χαιρετήσουμε ιδιαίτερα- όπου υπάρχουν καταγγελίες από κατοίκους κι όπου έχουν εγερθεί προβλήματα, να εξετάζονται και για να ξέρει ο κάτοικος αν υπάρχει κεραία κοντά ή όχι, γιατί δεν μπορεί να την βλέπει σαν καμινάδα και να μην είναι καμινάδα. Πρέπει να είναι γνωστά αυτά τα πράγματα και να είναι γνωστά για να ελέγχονται, για να μιλούμε με καθαρούς όρους και κανόνες. Δεν μπορούμε ούτε να τους ανεχόμαστε ούτε να κρύβουμε πράγματα. Ο πολίτης πρέπει να το ξέρει και πρέπει να το ξέρει γιατί πρέπει να το ελέγχει και πρέπει να το ελέγχει για να προστατεύει την υγεία του. 
Θέλω να σας ζητήσω –και νομίζω ότι σ’ αυτό μπορούμε όλοι να συμφωνήσουμε- να υπάρχουν σκληροί έλεγχοι, να εξετάζονται όλες οι καταγγελίες ανεξαιρέτως, μέχρι τουλάχιστον να γίνει το παρατηρητήριο, οπότε μπορεί σ’ αυτά τα ζητήματα να έχουμε μία πιο θεσμική απάντηση. 
Αυτά είχα να πω. Κατά τα άλλα νομίζω ότι έχουμε τοποθετηθεί επί του νομοσχεδίου. Θέλω να πιστεύω ότι στην αυριανή συζήτηση, ιδιαίτερα στα θέματα που αφορούν τον ΕΛΤΑ, επί των άρθρων, θα μπορούμε να έχουμε κάποια νεότερά σας. 
Ευχαριστώ πολύ.
(Χειροκροτήματα από την πτέρυγα του ΠΑΣΟΚ)</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Βέρα Νικολαΐδου</Parlmember>): Κι εμείς σας ευχαριστούμε.
Το λόγο έχει τώρα ο Κοινοβουλευτικός Εκπρόσωπος της Νέας Δημοκρατίας κ. Κωνσταντίνος Μουσουρούλης.</ChairmanSpeech> 
<Speech><Parlmember>ΚΩΝΣΤΑΝΤΙΝΟΣ ΜΟΥΣΟΥΡΟΥΛΗΣ</Parlmember>: Ευχαριστώ πολύ, κυρία Πρόεδρε.
Κύριε Υπουργέ, να σας ευχηθώ καλή πορεία στη Νέα Δημοκρατία εφεξής. 
Κύριοι συνάδελφοι, συζητάμε για ανταγωνισμό, ένα θέμα που σε πολλούς προκαλεί ενθουσιασμό και σε άλλους αλλεργία. Οι δεύτεροι είναι εκείνοι που προτείνουν τη μία και μοναδική επιλογή για τον καταναλωτή, ασχέτως ποιότητος. Οι πρώτοι έχουν αγωνίες κι αυτές πρέπει να τις συζητήσουμε. Ο ανταγωνισμός πρέπει να λειτουργεί χωρίς διακρίσεις και με αυστηρές δικλίδες ελέγχου. 
Υπάρχουν πολλά ευαίσθητα ζητήματα, τα οποία συζητήθηκαν και ακούστηκαν εδώ. Πρώτα απ’ όλα είναι η συμμετοχή των παρόχων στο κόστος της καθολικής υπηρεσίας. Υπάρχουν κάπου διακόσιοι πάροχοι ταχυδρομικών υπηρεσιών σήμερα, οι οποίοι δεν συμμετέχουν στο κόστος.
Δεύτερον, πώς θα αποζημιώνεται η καθολική υπηρεσία, η τιμολόγηση δηλαδή. 
Τρίτον, και εξίσου βασικό, η πρόσβαση, δηλαδή ο μη αποκλεισμός κανενός πολίτη από την παροχή τέτοιου είδους ταχυδρομικών υπηρεσιών. Προφανώς αναφέρομαι στις αγροτικές περιοχές και στις απομονωμένες, ορεινές και νησιωτικές περιοχές. 
Επίσης, ένα άλλο ζήτημα είναι παροχή δωρεάν υπηρεσιών στα άτομα με αναπηρία, όπως προβλέπεται και από το κοινοτικό δίκαιο. Το όλο εγχείρημα είναι δύσκολο, και καλό θα ήταν να αναζητηθούν εμπειρίες από το χώρο της ενέργειας. 
Θα σας δώσω ένα παράδειγμα. Η ΔΕΗ ως «τελευταίο καταφύγιο». οφείλει να παρέχει σε όλους ηλεκτρισμό. Όμως ο ηλεκτρισμός αυτός δεν έχει το ίδιο κόστος κατά τη διάρκεια της ημέρας. Για παράδειγμα τις ώρες της αιχμής, δηλαδή τις κρύες μέρες και νύχτες του χειμώνα, αλλά και τις θερμές του καλοκαιριού, το κόστος αυτό είναι πολύ υψηλό. 
Άρα κάποιος πρέπει να το επωμίζεται αυτό το κόστος και αυτός δεν είναι μόνον ο φορέας παροχής καθολικής υπηρεσίας, όπως ίσχυε πριν ανοίξει η αγορά, αλλά όλοι οι πάροχοι, με τρόπο ορθολογικό. Αυτά είναι λεπτά τεχνικά και οικονομικά ζητήματα που, αν δεν λυθούν, η αγορά θα επιδεινωθεί. Δεν θα μιλάμε για αγορά, αλλά για καταστροφή.
Χαίρομαι, επίσης, κύριε Υπουργέ, που δημιουργείται μία Διεύθυνση Τηλεπικοινωνιακών Δικτυακών Υποδομών στο Υπουργείο σας. Χαίρομαι, διότι το Υπουργείο Μεταφορών είναι ένα Υπουργείο, το οποίο λειτουργεί κατά βάση με αποκεντρωμένους φορείς, που έχουν απορροφήσει όλα τα ικανά, στελέχη. Θα πρέπει κάποια στιγμή να δημιουργηθεί στο Υπουργείο ένας πυρήνας που να μπορεί να παίζει αποτελεσματικά το ρόλο του, ο οποίος δεν θα είναι μόνο ρυθμιστικός, αλλά θα είναι ουσιαστικός, διοικητικός, διαχειριστικός και πάνω από όλα ελεγκτικός.
Δεν μπορώ να καταλάβω, σε μία τόσο ευαίσθητη αγορά και εποχή ποιος ο λόγος να καθυστερήσει το νομοσχέδιο ένα χρόνο, η διαβούλευση έληξε τον Ιανουάριο του 2011. Σημειώνω επίσης ότι η εφαρμογή του εξαρτάται από πολλές κανονιστικές πράξεις, προεδρικά διατάγματα, κοινές υπουργικές αποφάσεις κ.ο.κ. που απαιτούν επιπλέον χρόνο. Και το Υπουργείο σας -όχι επί των ημερών σας, κύριε Υπουργέ, όπου οι ταχύτητες είναι αξιοσημείωτες- δεν μας έχει συνηθίσει μέχρι τώρα, σε ταχύτητα και αποτελεσματικότητα. Για την ποιότητα δεν λέω κάτι, προς το παρόν, θα έρθει η ώρα να το συζητήσουμε.
Έρχομαι τώρα στις διατάξεις για τις υπηρεσίες και τις επικοινωνίες. Σαφέστατα, ο εκσυγχρονισμός τους συμβάλλει, στην άνοδο της παραγωγικότητας, στην ενίσχυση της ανταγωνιστικότητας της οικονομίας και στη βελτίωση της καθημερινότητας του πολίτη. Σχετικά με τις άδειες των κεραιών, υπάρχουν και τηλεοπτικοί σταθμοί αλλά και πάροχοι τηλεπικοινωνιακών υπηρεσιών που οι ίδιοι δεν έχουν νόμιμη άδεια, πολλώ δε μάλλον οι κεραίες τους. Πρόκειται για ζητήματα που πρέπει να ρυθμιστούν όχι με τρόπο οριζόντιο, αλλά και με κάποια ευαισθησία. 
Υπάρχει, κύριε Υπουργέ, η ιδιαιτερότητα του Αιγαίου. Θα σας φέρω ένα παράδειγμα σχετικά με τις συχνότητες. Δεν αφορά στο θέμα που συζητάμε, αλλά είναι κάτι που πρέπει να δείτε. Υπάρχουν ραδιοφωνικοί σταθμοί στο Αιγαίο που έχουν άδεια να εκπέμπουν σε μία συχνότητα. Ωστόσο επειδή αλλοδαπά Μέσα Μαζικής Ενημέρωσης, είτε έχουν πιο ισχυρό σήμα σε άλλη συχνότητα και τους υπερκαλύπτουν, είτε εκπέμπουν στην ίδια συχνότητα, ο ελληνικός σταθμός, προκειμένου να ακούγεται αναγκάζεται να εκπέμπει από μη νόμιμες συχνότητες, με αποτέλεσμα να του επιβάλλονται πρόστιμα. Είναι ένα ζήτημα που πρέπει να λυθεί.
Θα πω και δυο λόγια για τον περιφερειακό Τύπο και την τροπολογία που καταθέσατε. Ζητάμε από τα Μέσα Μαζικής Ενημέρωσης της περιφέρειας να είναι συνεπή. Είναι όμως συνεπές το δημόσιο ως προς τις πληρωμές του στα μέσα αυτά; Δεν είναι. Θα πρέπει, λοιπόν, να ορίσετε μία ημερομηνία, ένα χρονικό διάστημα, μετά την υποβολή των δικαιολογητικών από τα περιφερειακά Μέσα εντός του οποίου, το δημόσιο θα υποχρεούται να ανταποκριθεί στις υποχρεώσεις του, ακόμα και με κάποιο διακανονισμό. 
Αυτά ως προς το νομοσχέδιο. Ο εισηγητής μας που ήταν εξαιρετικά καλός, παρουσίασε την ανάλυση των ρυθμίσεων και τις δικές του επιφυλάξεις, τις προσυπογράφω στο ακέραιο.
Θα ήθελα να πω δυο λόγια και για τις πρόσφατες εξελίξεις. Όλοι περιμένουμε να δούμε τι θα γίνει απόψε στο Eurogroup. Ωστόσο, αγαπητοί συνάδελφοι, απ’ ότι φαίνεται, το θανατηφόρο έμφραγμα της ελληνικής οικονομίας το έχουμε αποφύγει. Εγώ πιστεύω ότι μία συμφωνία για να πετύχει θα πρέπει οι υποχρεώσεις κάθε πλευράς να είναι ανάλογες των δυνατοτήτων της και του οικονομικά ισχυρού και του αδύναμου, αλλιώς δεν πρόκειται να πάει μπροστά.
Εμείς αυτά τα είχαμε προβλέψει. Είχαμε προβλέψει την εξέλιξη του έργου από την πρώτη προβολή, σε σενάριο Παπανδρέου, Παπακωνσταντίνου και μετά Βενιζέλου.</Speech>
<Speech><Parlmember>ΣΠΥΡΙΔΩΝ ΧΑΛΒΑΤΖΗΣ</Parlmember>: Βουλωμένο γράμμα διαβάζετε!</Speech>
<Speech><Parlmember>ΚΩΝΣΤΑΝΤΙΝΟΣ ΜΟΥΣΟΥΡΟΥΛΗΣ</Parlmember>: Εκ των προτέρων.</Speech>
<Speech><Parlmember>ΣΠΥΡΙΔΩΝ ΧΑΛΒΑΤΖΗΣ</Parlmember>: Εμείς το είπαμε από το 2008.</Speech>
<Speech><Parlmember>ΚΩΝΣΤΑΝΤΙΝΟΣ ΜΟΥΣΟΥΡΟΥΛΗΣ</Parlmember>: Η Αριστερά αψήφησε, κατά τη γνώμη μου, την κρισιμότητα της κατάστασης. Κάποιοι πρότειναν πολιτικό τσαμπουκά και κάποιοι άλλοι πρότειναν πολιτικό τζόγο. Δεν αναλογίστηκαν, όμως, ότι στις περιπτώσεις τζόγου αν κερδίσεις, κερδίζεις λίγο, αν χάσεις, χάνεις πολύ. Και σε αυτήν την ιστορία των διεθνών σχέσεων, που επιτρέψτε μου να έχω τη δυνατότητα να πω μία κουβέντα παραπάνω, δεν κερδίζει μόνο αυτός που έχει τα καλά χαρτιά, αλλά και αυτός που ξέρει να παίζει καλά ένα άσχημο φύλλο.
Τώρα, θέλω να πω και κάτι ακόμα. Και απευθύνομαι κυρίως στον ΣΥΡΙΖΑ, γιατί οι απόψεις του Κομμουνιστικού Κόμματος είναι πάγιες και σταθερές εδώ και πάρα πολλά χρόνια.
Κύριε συνάδελφε, με όλο το σεβασμό, θα ήθελα να σας συστήσω να αποφεύγετε να υιοθετείτε πρακτικές διχασμού: Προδότες – πατριώτες. Και δεν μιλάω για τον ΣΥΡΙΖΑ εδώ στην Αθήνα. Μιλάω για την περιφερειακή του διακλάδωση. Δεν προσφέρει κάτι στη χώρα. Η ουσία είναι ότι πρέπει να δούμε τι θα κάνουμε από εδώ και μπρος. Κάλπικες προτάσεις και ευχολόγια, δεν προσφέρουν τίποτα. Η χώρα αυτή έχει πληρώσει πολύ ακριβά κατά το παρελθόν τους «ευχάριστους».
Εμείς πιστεύουμε ότι καλύτερες επιλογές έχουμε μόνο μέσα στο ευρώ. Αυτό ψηφίσαμε και όχι το λάθος που προκάλεσε φτώχεια και ανεργία.
Τώρα, η ουσία είναι να παλέψουμε από εδώ και μπρος τις προβλεπόμενες συνέπειες, όχι τις απρόβλεπτες. Διότι, κύριε Λαφαζάνη, ούτε οι δικές σας πλάτες μπορούσαν να σηκώσουν τις απρόβλεπτες συνέπειες. 
Και κάτι ακόμα: Κοιτούσα, με αφορμή τις τελευταίες εξελίξεις, τις θέσεις του ΣΥΡΙΖΑ. Από τη μία βλέπω «μέσα στην Ευρώπη» και από την άλλη «να ανακληθεί η ελληνική υπογραφή στη Συνθήκη της Λισσαβόνας». Πώς θα γίνουν αυτά τα μαγικά, μόνο εσείς το ξέρετε. 
Η ουσία είναι ότι μέσα στους ευρωπαϊκούς θεσμούς πρέπει να παλέψουμε να αντικρούσουμε την αδικία.
Κι έρχομαι και σε μία άλλη πτέρυγα της Βουλής, που αποσχίστηκε προσφάτως από το ΣΥΡΙΖΑ: τη Δημοκρατική Αριστερά. 
(Στο σημείο αυτό την Προεδρική Έδρα καταλαμβάνει ο Δ΄ Αντιπρόεδρος της Βουλής κ. ΒΥΡΩΝ ΠΟΛΥΔΩΡΑΣ )
 Ακούστε, κύριοι συνάδελφοι, τι λέει η Δημοκρατική Αριστερά. «Η έξοδος από την κρίση περνά μέσα από τη δημοσιονομική εξυγίανση, την αποφυγή της χρεοκοπίας και της κατάρρευσης της οικονομίας.» Μια χαρά! «Η χώρα δεν πρέπει να περιμένει λύση απέξω, ούτε ευθύνονται οι εταίροι για τη δική της θέση. Λύσεις για το χρέος θα προκύψουν όταν η χώρα θα αποδείξει ότι μπορεί να θέσει τα ελλείμματα που είναι εκτός ελέγχου, υπό έλεγχο.» Ποιος μπορεί να διαφωνήσει; Προτείνει δε, επενδυτικά, αναπτυξιακά προγράμματα, ένα σύγχρονο, μικρότερο και αποδοτικότερο κράτος κτλ. Τα ίδια πιστεύουμε και εμείς και ασφαλώς τα προσυπογράφουμε.
Τώρα, όμως, δεν είναι ώρα για να ψαρεύουμε ψήφους, αλλά για να κυνηγάμε λύσεις. Και αυτό πρέπει να γίνει συνείδηση όλων των παρατάξεων.
Όχι μόνο λόγω της κρισιμότητας της κατάστασης, αλλά κυρίως γιατί ο κόσμος, ο λαός περιμένει από εμάς να ακούσει το συγκεκριμένο και το ρεαλιστικό.
Γι’ αυτό, λοιπόν, δεν πρέπει να σας παρασύρουν οι δημοσκοπήσεις. Όποιος φορά μεγαλύτερο παπούτσι από το νούμερό του, στο τέλος δεν θα μπορέσει να περπατήσει.
Και κάτι ακόμα: Για εμάς η ελπίδα για την Ελλάδα που υποφέρει, είναι μία άλλη Ελλάδα που μάχεται, που ιδρώνει, που παράγει και που εξάγει. Αυτή την Ελλάδα πρέπει να στηρίξουμε πάση θυσία. Διαφορετικά, δεν πρόκειται ούτε την ανεργία να περιορίσουμε ούτε τη μείωση των μισθών να ανακόψουμε.
Προχθές και χθες οι Ευρωπαίοι πολίτες έδωσαν ένα ηχηρό μήνυμα συμπαράστασης στην ελληνική υπόθεση. 
Ελπίζω να το έλαβαν υπ’ όψιν τους οι εταίροι μας. Όμως, έχουμε και εμείς την υποχρέωση να εκπέμψουμε ένα ηχηρό μήνυμα στους Ευρωπαίους πολίτες, να τους εξηγήσουμε ότι αυτή η εικόνα που παρουσιάζουν τα ξένα Μέσα Μαζικής Ενημέρωσης ή και οι Ευρωπαίοι πολιτικοί δεν είναι η πραγματική. Η Ελλάδα δεν είναι μια χώρα λωποδυτών ή τεμπέληδων, είναι μια χώρα που δουλεύει, που προοδεύει και που πρέπει όλοι να καταλάβουν ότι έχουν στρεβλή εικόνα. Πρέπει να εξηγήσουμε και να δώσουμε στοιχεία, για να μάθουν οι Ευρωπαίοι πολίτες ότι τα πράγματα δεν είναι όπως τα παρουσιάζουν.
Θέλω να πω κάτι ακόμα. Εάν δεν γίνουν όλα αυτά, τα χειρότερα θα είναι διαρκώς μπροστά μας. Γιατί, κύριοι συνάδελφοι, εάν σήμερα δεν μπορούμε να αντικαταστήσουμε τα σπασμένα φανάρια στις κεντρικές λεωφόρους της Αθήνας ή να προστατέψουμε τον πολιτισμό μας, πώς θα το κάνουμε αύριο, εάν δεν έχουμε επιτύχει στην προσπάθεια ανάκαμψης της ελληνικής οικονομίας; 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Το ζήτημα, λοιπόν, δεν είναι ποιος καταψηφίζει αυτές τις πολιτικές ή αυτές τις συνέπειες, αλλά ποιος μπορεί να τις αποτρέψει.
Σας ευχαριστώ.
(Χειροκροτήματα από την πτέρυγα της Νέας Δημοκρατίας)</Speech>
ΠΡΟΕΔΡΕΥΩΝ (<ChairmanSpeech><Parlmember>Βύρων Πολύδωρας</Parlmember>): Ευχαριστούμε τον κ. Κωνσταντίνο Μουσουρούλη.
Παρακαλείται ο Κοινοβουλευτικός Εκπρόσωπος του Κομμουνιστικού Κόμματος Ελλάδας κ. Σπύρος Χαλβατζής να λάβει το λόγο.</ChairmanSpeech>
<Speech><Parlmember>ΣΠΥΡΙΔΩΝ ΧΑΛΒΑΤΖΗΣ</Parlmember>: Ευχαριστώ, κύριε Πρόεδρε.
Ασφαλώς και δεν είναι τυπική διαδικασία η ενσωμάτωση μιας ακόμη οδηγίας της Ευρωπαϊκής Ένωσης στην ελληνική νομοθεσία. Αποτελεί ένα ακόμα βήμα στην πορεία της λεγόμενης απελευθέρωσης, δηλαδή στην ολοκληρωμένη παράδοση ενός ακόμη δημόσιου τομέα στο μεγάλο κεφάλαιο. Με αυτό το νομοσχέδιο παραδίδεται και ο κλάδος των ταχυδρομικών υπηρεσιών στο επιχειρηματικό κέρδος. Ασφαλώς, γι’ αυτό το Κομμουνιστικό Κόμμα θα καταψηφίσει, όπως είπε στην ολοκληρωμένη τοποθέτησή της η εισηγήτριά μας. 
Οι επιπτώσεις θα είναι ίδιες με αυτές και των άλλων δημόσιων οργανισμών που ακολούθησαν αυτήν την πορεία. Θα είναι πρωτίστως καταστροφικές για τους εργαζόμενους. Θα αλλάξουν, θα χειροτερέψουν οι εργασιακές σχέσεις των εργαζομένων και σ’ αυτήν την υπηρεσία. Θα αυξηθούν οι τιμές των μέχρι τώρα παρεχόμενων υπηρεσιών. Θα χειροτερέψει ιδιαίτερα σε απομακρυσμένες περιοχές, ορεινά και άλλα χωριά ή νησιά, η ποιότητα των υπηρεσιών. Βέβαια, εσείς λέτε ότι θα επιδοτήσετε τους ιδιώτες γι’ αυτό. 
Συχνά και η Νέα Δημοκρατία και το ΠΑΣΟΚ και ο ΛΑΟΣ υπερασπίζεστε τη λεγόμενη απελευθέρωση. Μιλάτε για ανταγωνισμό και για μείωση των τιμών. Λέτε συνειδητά ψέματα. Θα σας το αποδείξω αυτό παρακάτω. 
Η απελευθέρωση της ενέργειας πού οδήγησε; Σε αλλαγή των εργασιακών σχέσεων σε βάρος των εργαζομένων στη ΔΕΗ, σε συνεχείς αυξήσεις στις τιμές του ηλεκτρικού ρεύματος. Αυτό σε συνδυασμό με τα χαράτσια πλήττει βάναυσα την εργατική τάξη, τα πλατιά λαϊκά στρώματα και τους αυτοαπασχολούμενους. 
Το ίδιο έγινε και με τις τηλεπικοινωνίες, το ίδιο και με τον ΟΣΕ. Ξεπουλάτε τα πάντα. Δεν θα αφήσετε πέτρα πάνω στη πέτρα, εάν σας το επιτρέψει ακόμη ο λαός. Όλα για τα  μονοπώλια, όλα για τα κέρδη τους. 
Παίρνετε συνεχώς αντεργατικά και αντιλαϊκά μέτρα. Αυτήν τη στιγμή που συζητάμε το νομοσχέδιο για την εκποίηση των ΕΛΤΑ, έρχεται νομοσχέδιο με τη διαδικασία του επείγοντος που συνεχίζει να σφαγιάζει τα δικαιώματα των συνταξιούχων. Πάνω από δύο χρόνια τώρα, όλες οι κυβερνήσεις, και η κυβέρνηση του ΠΑΣΟΚ και η συγκεκριμένη του ΠΑΣΟΚ και της Νέας Δημοκρατίας παίρνετε σκληρά, ταξικά, αντεργατικά, αντιλαϊκά μέτρα. Κόψατε και συνεχίζετε να κόβετε μισθούς, συντάξεις, επιδόματα. Καταργείτε προνοιακούς και άλλους οργανισμούς, απολύετε εργαζόμενους. Και όλα αυτά, για να ανοίξετε πιο πλατιά τις πόρτες για το μεγάλο επιχειρηματικό κεφάλαιο, για να εκμεταλλευτείτε και αυτούς τους τομείς δραστηριότητας.
Είπε ο Υπουργός προηγουμένως: «Η διεθνής εμπειρία λέει ότι βελτιώθηκε η ποιότητα των υπηρεσιών και μειώθηκαν οι τιμές των προσφερόμενων υπηρεσιών σε τομείς και υπηρεσίες που ιδιωτικοποιήθηκαν». Το αντίθετο συμβαίνει. Χειροτέρευσαν οι υπηρεσίες  και αυξήθηκαν οι τιμές. Θα δώσω ορισμένα παραδείγματα: 
Πρώτον, Λος Άντζελες, ιδιωτικοποίηση της ενέργειας. Καθολική αύξηση στην τιμή του ηλεκτρικού ρεύματος, συχνά μπλακάουτ και βύθιση ολόκληρων περιοχών στο σκοτάδι για πολλές ώρες ή ακόμη και ημέρες. 
Δεύτερον, Αγγλία, ιδιωτικοποίηση των σιδηροδρόμων. Αύξηση των εισιτηρίων και των ναύλων, μείωση των δρομολογίων, λειψή συντήρηση του δικτύου, συχνά δυστυχήματα.
Τρίτον, βαρύς ο φετινός χειμώνας, πάρα πολλές εκατοντάδες νεκροί, πάγωσαν στους δρόμους και πέθαναν. Και στην Ελλάδα είχαμε νεκρούς, άστεγους και άλλους. Τα Μέσα Μαζικής Ενημέρωσης το ρίχνουν στις καιρικές συνθήκες, στο χιονιά. Και άλλες φορές υπήρξε χιονιάς και άλλες φορές υπήρξαν παγωνιές. Είναι το καπιταλιστικό σύστημα που δεν υπολογίζει τον παράγοντα άνθρωπο, δεν υπολογίζει τη ζωή των εργαζομένων, των φτωχών ανθρώπων. Ναι, οι καπιταλιστές, το καπιταλιστικό σύστημα, οι κυβερνήσεις δεν προστατεύουν τη ζωή των εργαζομένων. Όλοι όσοι πάγωσαν και πέθαναν μέχρι τώρα ήταν φτωχοί, άνεργοι, καταπιεσμένοι. Αυτή είναι η πραγματικότητα και δεν μπορεί να λέτε διαφορετικά πράγματα γιατί έτσι κοροϊδεύετε τον κόσμο.
Υπάρχουν επίσης κάποιες έννοιες που διαστρεβλώνουν και το λέτε πολύ συχνά όλοι. Υγιής ανταγωνισμός. Και μόνο η λέξη «ανταγωνισμός» δείχνει κάτι το μη υγιές. Υπάρχουν, λοιπόν, κάποιες εκατοντάδες εταιρείες. Η εισηγήτριά μας είπε ότι είναι τετρακόσιες σαράντα, στις ταχυμεταφορές. Τρεις από αυτές έχουν το 90% του έργου. Δηλαδή, μεγάλοι καπιταλιστικοί επιχειρηματικοί όμιλοι κυριαρχούν και σε αυτό το χώρο. Και μη μιλάμε για ελευθερία και απελευθέρωση. Υπογραμμίζουμε ξανά ότι και οι ταχυδρομικές υπηρεσίες και η ενέργεια και οι τηλεπικοινωνίες και οι μεταφορές όπως και η υγεία και η παιδεία αποτελούν λαϊκή περιουσία, κοινωνικό αγαθό και κανένας δεν έχει το δικαίωμα να ξεπουλά αυτόν τον πλούτο, αυτήν την περιουσία στο μεγάλο ιδιωτικό κεφάλαιο. 
Μερικές παρατηρήσεις ήθελα να κάνω σχετικά με την ηλεκτρονική ακτινοβολία. Τονίζουμε ότι μπροστά στο κέρδος –και αυτό αποδεικνύεται καθημερινά στην πολιτική πρακτική- οι μεγάλοι επιχειρηματικοί όμιλοι της κινητής τηλεφωνίας δεν παίρνουν κανένα μέτρο, δεν τηρούν και την υπάρχουσα, έστω και κολοβή, νομοθεσία και δεν διστάζουν μπροστά σε τίποτε. Το μέγιστο κέρδος είναι ο θεός τους. Κεραίες εγκαθίστανται δίπλα σε βρεφονηπιακούς σταθμούς, σε σχολεία, σε νοσοκομεία. Παραβιάζουν και αυτήν τη νομοθεσία. Και είναι άραγε αφελής, αν κατάλαβα καλά, η άποψη-πρόταση του εισηγητή της Νέας Δημοκρατίας που διατυπώθηκε πριν από λίγο; Να γίνει, δηλαδή, μία επιστημονική επιτροπή, μία ομάδα, όπως την είπε, με πρωτοβουλία και ευθύνη των εταιρειών κινητής τηλεφωνίας, η οποία θα ενημερώνει το λαό για το ύψος ή τα όρια της επικινδυνότητας από την ηλεκτρονική ακτινοβολία. Αλήθεια, αυτή η επιτροπή που θα οριστεί και θα πληρώνεται από τις επιχειρήσεις θα ενδιαφέρεται για τις επιπτώσεις στην υγεία των εργαζομένων και όλων όσων γειτνιάζουν με αυτήν την κεραία, βρέφη και παιδιά, ασθενείς σε νοσοκομεία, μαθητές και μαθήτριες; Μα, θα σας κοροϊδεύει ο κόσμος ή θα αναρωτιέται γιατί γίνονται αυτές οι προτάσεις.
Γίνονται ακριβώς για να εξωραΐσουν τον εκμεταλλευτικό ρόλο και το χαρακτήρα αυτών των επιχειρηματικών ομίλων. Μπορεί να αλλάξει αυτή η πρακτική των καπιταλιστικών επιχειρήσεων; Όχι, σε καμμία περίπτωση.
Εμείς, κυρίες και κύριοι, το Κομμουνιστικό Κόμμα Ελλάδας συνεχίζουμε να υποστηρίζουμε ότι όλα δεν είναι εμπορεύματα και δεν μπορεί να πωλούνται και να αγοράζονται όλα σε αυτόν τον τόπο, και οι ταχυδρομικές υπηρεσίες και η ενέργεια και οι επικοινωνίες και οι μεταφορές. Είναι κοινωνικά αγαθά, αλλά είναι όπως είπαμε και λαϊκή περιουσία. Ήμασταν και είμαστε κατηγορηματικά αντίθετοι στην παράδοσή της στο μεγάλο κεφάλαιο, στην εκποίησή της. Καλούμε την εργατική τάξη, τα πλατιά λαϊκά στρώματα σε συνεχή αγώνα ενάντια σε αυτήν την πολιτική, μια πολιτική όλων των κυβερνήσεων, παλαιότερα της Νέας Δημοκρατίας, του ΠΑΣΟΚ, τώρα της συγκυβέρνησης, μια πολιτική η οποία ξεπούλησε και ξεπουλά ό,τι έχει μείνει από τη λαϊκή περιουσία.
Λέτε ότι έτσι θα μειωθούν τα ελλείμματα και το χρέος. Αλήθεια, πουλήθηκε ο ΟΤΕ, η ΔΕΗ, η Ολυμπιακή, τα τσιμέντα, τα λιμάνια. Πωλούνται τα πάντα. Τι έγινε; Γιατί το χρέος συνεχώς αυξάνεται; Ας πάψουν τα ψέματα. Πρέπει να πούμε ότι όλα αυτά πωλούνται γιατί έχετε μία πολιτική πρακτική, όχι για τη σωτηρία της χώρας, αλλά για τη σωτηρία των κερδών και των συμφερόντων του μεγάλου κεφαλαίου. Αυτή αποδεικνύεται ότι είναι η πολιτική σας. Ναι, αυτές οι υπηρεσίες είναι υπηρεσίες κοινωνικού χαρακτήρα. Θα υπηρετηθούν ως λαϊκές ανάγκες σε μια άλλη οικονομία, σε μια λαϊκή οικονομία, η οποία θα λειτουργεί κάτω από τη λαϊκή εξουσία. Ένας κεντρικός σχεδιασμός με ουσιαστικό εργατικό έλεγχο θα τις μετατρέψει σε κοινωνικό αγαθό πραγματικά, που θα υπηρετεί και θα καλύπτει τις πραγματικές λαϊκές ανάγκες και όχι τα συμφέροντα και τα κέρδη των μονοπωλίων που υπηρετούνται και με αυτό το νομοσχέδιο.
Είναι προφανές ύστερα από όλα αυτά ότι το Κομμουνιστικό Κόμμα Ελλάδας καταψηφίζει αυτό το νομοσχέδιο. 
Θα ήθελα να κάνω και ένα σχόλιο, σχετικά με αυτά που ανέφερε ο Κοινοβουλευτικός Εκπρόσωπος της Νέας Δημοκρατίας, ο οποίος ξέχασε μία βασική καπιταλιστική λογική, ότι το μεγάλο ψάρι τρώει το μικρό. Και βεβαίως η πρακτική η οποία υπάρχει διεθνώς και στη χώρα μας, είναι ότι το αρνί καμμιά φορά δεν μπορεί να διαπραγματευθεί με το λύκο.
Για την κρίση μιλήσαμε από το 2008 ως ΚΚΕ. Μιλήσαμε για τη βαθιά καπιταλιστική κρίση, για τους κινδύνους που συνεπάγεται αυτή η κρίση για την εργατική τάξη, για τη φτωχομεσαία αγροτιά, για τα πλατιά λαϊκά στρώματα. Μιλήσαμε για όλα αυτά, αλλά καλέσαμε και το λαό σε πάλη συνολικά ενάντια σε αυτήν την πολιτική, ενάντια στην πολιτική της Ευρωπαϊκής Ένωσης για την έξοδο της χώρας μας από την Ευρωπαϊκή Ένωση, για τη μονομερή διαγραφή του χρέους με λαϊκή εξουσία. Δεν είπαμε ποτέ για χρηματοπιστωτική κρίση. Δεν μιλήσαμε για καζινοκαπιταλισμό. Δεν μιλήσαμε ποτέ για μια κρίση διαφορετική από αυτήν που πραγματικά υπάρχει. 
Ευχαριστώ, κύριε Πρόεδρε.</Speech>
ΠΡΟΕΔΡΕΥΩΝ (<ChairmanSpeech><Parlmember>Βύρων Πολύδωρας</Parlmember>): Ευχαριστούμε τον κ. Σπυρίδωνα Χαλβατζή. 
Κυρίες και κύριοι συνάδελφοι, θα ήθελα να ανακοινώσω στο Σώμα ότι οι Υπουργοί Υγείας και Κοινωνικής Αλληλεγγύης, Οικονομικών, Διοικητικής Μεταρρύθμισης και Ηλεκτρονικής Διακυβέρνησης, Παιδείας Διά Βίου Μάθησης και Θρησκευμάτων, Εσωτερικών και Εργασίας και Κοινωνικής Ασφάλισης κατέθεσαν σχέδιο νόμου:
«Εφαρμοστικός νόμος αρμοδιότητας Υπουργείων Υγείας και Κοινωνικής Αλληλεγγύης και Κοινωνικής Ασφάλισης σχετικά με τον ψηφισθέντα Νόμο «Έγκριση των Σχεδίων Συμβάσεων Χρηματοδοτικής Διευκόλυνσης μεταξύ του Ευρωπαϊκού Ταμείου Χρηματοπιστωτικής Σταθερότητας (Ε.Τ.Χ.Σ.), της Ελληνικής Δημοκρατίας και της Τράπεζας της Ελλάδος, του Σχεδίου του Μνημονίου Συνεννόησης μεταξύ της Ελληνικής Δημοκρατίας, της Ευρωπαϊκή Επιτροπής και της Τράπεζας της Ελλάδος και άλλες επείγουσες διατάξεις για τη μείωση του δημοσίου χρέους και τη διάσωση της εθνικής οικονομίας» και άλλες διατάξεις». 
Παραπέμπεται στην αρμόδια Διαρκή Επιτροπή. 
Το λόγο έχει ο Κοινοβουλευτικός Εκπρόσωπος του Λαϊκού Ορθόδοξου Συναγερμού κ. Αλέξανδρος Χρυσανθακόπουλος.</ChairmanSpeech> 
<Speech><Parlmember>ΑΛΕΞΑΝΔΡΟΣ ΧΡΥΣΑΝΘΑΚΟΠΟΥΛΟΣ</Parlmember>: Ευχαριστώ, κύριε Πρόεδρε. 
Οφείλω πρώτα να απαντήσω σε κάποια δήλωση εκ μέρους του συναδέλφου βουλευτή, του Κοινοβουλευτικού Εκπροσώπου του ΣΥΡΙΖΑ, σχετικά με τις μεταβολές στα έδρανα αυτής της Αίθουσας. Πιστεύω ότι, όταν όλη η Κοινοβουλευτική Ομάδα του ενιαίου ΣΥΡΙΖΑ υπέγραφε ένα κείμενο υποστήριξης της κ. Δραγώνα, τότε δεν υπήρχαν διαφορές μεταξύ τους, με τη διαφορά ότι ο συνεπής κληρονόμος αυτής της πολιτικής γραμμής διεκδίκησε να είναι ο κ. Κουβέλης, ο οποίος στήριξε τη γραμμή της κ. Ρεπούση και την έκανε και δεξί του χέρι, της κυρίας που έκανε την παραχάραξη του βιβλίου της Ιστορίας της γ΄ δημοτικού. Οπότε δεν μπορεί να εκπλήσσεται κανείς. Δεν μας αφορούν οι προσωπικές στρατηγικές και οι προσωπικές επιλογές, μας αφορούν οι πολιτικές γραμμές. 
Εμείς είμαστε σταθεροί σε μια πατριωτική λαϊκή γραμμή, η οποία μας φέρνει στο εθνικό κέντρο του ελληνισμού να είμαστε σταθεροί, συνεπείς, υπεύθυνοι, αμετακίνητοι και να επιμένουμε ότι η υπεράσπιση της εθνικής κυριαρχίας, του εισοδήματος των ανθρώπων που βάλλονται αυτήν τη στιγμή στις συντάξεις και στους μισθούς, η υπεράσπιση των δικών μας είναι υπεράνω οποιασδήποτε άλλης ατομικής επιλογής. 
Πάνω σε αυτό τον αγώνα, για τον οποίο  εμείς έχουμε καταβάλει κάθε προσπάθεια να διεθνοποιηθεί, να υπάρξουν σύμμαχοι λαοί της Νότιας Ευρώπης στο πλαίσιο της Ευρωπαϊκής Ένωσης, να υπάρξει αλληλεγγύη μεταξύ των λαών, ήθελα να καταθέσω στα Πρακτικά το e-mail πλέον -γιατί αυτή είναι η σύγχρονη αλληλογραφία, μια και μιλάμε για το συγκεκριμένο νομοσχέδιο- που μου έστειλε από το χωριό Καλημέρα -είναι δήμος στα ελληνόφωνα χωριά της Grecia Salentina- ο Σιλβάνο Παλαμά, ο οποίος είναι ελληνόφωνος και κρατάει και το κέντρο εκεί, που υποδέχεται όλους όσοι θέλουν να συνδεθούν με τα ελληνόφωνα, που λέει ο τίτλος: «La Grecia e’ nel nostro cuore e nella nostra mente. Ce la fara’». Δηλαδή, «Η Ελλάδα είναι στην καρδιά μας, είναι στο πνεύμα μας, είναι στο νου μας, θα τα καταφέρει. Και το να τα δίνουμε όλα στις αγορές, τα δικαιώματα, την Ευρώπη, τη δημοκρατία, είναι μια ντροπή. Αλληλεγγύη στον ελληνικό λαό». Αυτό είναι το κίνημα, το οποίο πλέον παίρνει διαστάσεις σε όλο τον κόσμο και είμαστε περήφανοι που συμβάλλουμε και εμείς σε αυτήν την κατεύθυνση, γιατί όσοι θέλουν να ερμηνεύσουν την κρίση έξω από το παγκόσμιο πλαίσιό της το αντιλαμβάνονται λάθος. 
(Στο σημείο αυτό ο Βουλευτής κ. Αλέξανδρος Χρυσανθακόπουλος καταθέτει για τα Πρακτικά το προαναφερθέν έγγραφο, το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
Εμείς παραμείναμε ενάντια στη νέα τάξη πραγμάτων. Θεωρούμε ότι οι τοκογλύφοι δανειστές είναι αντίπαλοί μας. Αυτοί φροντίζουν μόνο για τα δικά τους συμφέροντα και όχι για το δικό μας καλό και ό,τι εισηγούνται οι ίδιοι, ομολογούν ότι είναι αποικιοκρατικό, ότι είναι αντιλαϊκό, ότι είναι κατάφωρα αντεθνικό, ότι μας μειώνει την κυριαρχία και ουδόλως δεν θα θέλαμε να δεχθούμε ότι σήμερα το κλείσιμο της συμφωνίας θα περιλαμβάνει μια σειρά επιτρόπους, εποπτείες και άλλες ταπεινώσεις, οι οποίες είναι συνοδευτικές μιας δανειακής σύμβασης που τα 78 δισεκατομμύρια που θα μας δώσουν, θα είναι για να μεταφέρουν λογιστικά από τη μια τσέπη τους στην άλλη. Τα άλλα είναι, για να μετακυλήσουν στο μέλλον με το κούρεμα, την αποπληρωμή των ομολόγων, τα οποία σήμερα χαρακτηρίζουν σκουπίδια και βεβαίως το άλλο, για να σωθούν οι τράπεζες, οι οποίες αποτελούν και το κύριο μέλημα αυτών των κύκλων. 
Και βέβαια οι τράπεζες πρέπει να σωθούν. Αν μας είχαν ακούσει, θα ήταν πιο σίγουρη η διάσωσή τους. Γιατί το θέμα δεν είναι μόνο τι θα γίνει μετά την ενίσχυσή τους με άλλα 35 δισεκατομμύρια. Σκεφτείτε ότι έχουν ήδη πάρει 105 δισεκατομμύρια, ενώ 110 δισεκατομμύρια ήταν όλο το πακέτο. Θα πάρουν και άλλα 5 δισεκατομμύρια και άλλα 35 δισεκατομμύρια. 
Το θέμα είναι να τα καταφέρουν για να μη χαθούν οι οικονομίες των Ελλήνων οι οποίες μέρα με τη μέρα λιγοστεύουν από τα υφεσιακά μέτρα που δεν έχουν αναπτυξιακό προσανατολισμό. 
Επίσης να υπενθυμίσω σε όλους ότι το σχέδιο Μάρσαλ, που ήταν η υποτιθέμενη στήριξη της Ελλάδας για επενδύσεις, μετά την 21η Ιουλίου του 2011 δεν ήρθε ποτέ ξανά στο προσκήνιο. Οι ίδιοι υπαναχώρησαν, ανάγκασαν το ΠΑΣΟΚ σε επικαιροποιήσεις του μνημονίου, σε μεσοπρόθεσμα, σε εφαρμοστικούς νόμους, σε πολυνομοσχέδια, που ολόκληρη η Κοινοβουλευτική Ομάδα του ΛΑΟΣ, μετά την καταψήφιση των άρθρων 2, 3, 4 και 5 του πρώτου μνημονίου -όπου αναφέρονταν το ΦΠΑ, οι μισθοί και οι συντάξεις και μια σειρά μέτρων που απ’ όλες τις πλευρές κρίνονταν ότι δεν οδηγούσαν σε θετικά αποτελέσματα- προχώρησε την αντίστασή της σε όλους τους τομείς που έχουν να κάνουν με μια λαθεμένη πολιτική που δεν «έβγαινε». 
Γιατί εμείς είπαμε ότι η θυσία που οδηγεί σε φως στην άκρη του τούνελ, έχει νόημα. Θυσία όμως που σε εγκλωβίζει στο τούνελ, όπου πλέον ασφυκτιάς γιατί δεν υπάρχει διέξοδος από την άλλη μεριά και εκεί μέσα σε ενταφιάζουν, δεν έχει κανένα νόημα να την αποδεχθούμε.
Ακολουθούμε ένα δρόμο ο οποίος αντιμάχεται τον κάθε είδους κρατισμό και χαρακτηρίζει εκείνες τις λογικές, ότι το κράτος μπορεί να είναι σπάταλο, συντεχνιακό, και να υπερασπίζεται συμφέροντα διαχειριστών που ταυτόχρονα είναι και κλεπτοκράτες. 
Εμείς θέλουμε την ανάπτυξη της αγοράς με όρους υγιούς ανταγωνισμού και βέβαια, στο πλαίσιο αυτό, η εναρμόνιση με την οδηγία της Ευρωπαϊκής Ένωσης στο συγκεκριμένο νομοσχέδιο είναι κάτι, το οποίο οφείλαμε να κάνουμε και αποδεχθήκαμε να προωθήσουμε. Συμφωνούμε ότι πρέπει να ανοίξει η αγορά, ταυτόχρονα όμως όχι με επιλεκτικό τρόπο. 
Ζούμε το κλείσιμο του ταχυδρομικού γραφείου εκ μέρους των ΕΛΤΑ στη Νέα Σινώπη της Πρέβεζας, με ενεργό πληθυσμό που ξεπερνάει τις τέσσερις χιλιάδες με τα διπλανά χωριά. Κλείνει αυτό το γραφείο, είναι κερδοφόρο. Οι ίδιοι οι άνθρωποι εκεί λένε ότι έχουν το κτήριο και βάζουν τις εγγυήσεις για να λειτουργήσει. Η διοίκηση των ΕΛΤΑ αρνείται να ανοίξει το γραφείο, διότι κάνει μια επιλεκτική συρρίκνωση, για να δημιουργήσει φιλέτα για κάποια ιδιωτικά συμφέροντα. 
Εκεί που θα έχει κερδοφορία, εκεί που οι ίδιοι οι κάτοικοι εγγυώνται ότι θα δώσουν τα χρήματα αναλαμβάνοντας την ευθύνη, και όμως εκεί υπάρχει αγκύλωση συμφερόντων. Γιατί ακριβώς ο κάκιστου είδους κρατισμός συμπεριλαμβάνει μέσα στα σπλάγχνα του και μια ιδιοτέλεια, τον επιλεγμένο ιδιώτη που θα πριμοδοτεί, για να κάνει άκοπα κέρδη. 
Διότι ναι, θεσπίζεται –και είναι πολύ σωστό- να είναι τα ΕΛΤΑ αυτός ο φορέας που θα έχει την ευθύνη να είναι ο κεντρικός πάροχος, ο βασικός κορμός. Βλέπουμε όμως ότι για να λειτουργεί ο ΕΛΤΑ σε κάποιες περιοχές, δουλεύει χωρίς να έχει κέρδη, για να εξυπηρετήσει τους κατοίκους. Αυτό είναι πραγματικότητα. 
Τι θέλουν οι ιδιώτες; Ο ΕΛΤΑ να δουλεύει μόνο στις περιοχές αυτές με παθητικό και οι ίδιοι να απολαμβάνουν τα «φιλέτα» σε άλλες περιοχές. Γι’ αυτό και είναι σωστό όλοι να επιμεριστούν το κόστος, όταν θα απολαμβάνουν κέρδη. Μην ξεχνούμε ότι στην Ευρωπαϊκή Ένωση 80 δισεκατομμύρια περίπου, δηλαδή 1% του ΑΕΠ, είναι τα κέρδη που προκύπτουν απ’ αυτές τις συναλλαγές ταχυδρομικού χαρακτήρα.
Η εποχή αλλάζει. Η τεχνολογία αλλάζει. Το γράμμα και το τηλεγράφημα ξεπερνιούνται με το e-mail, γι’ αυτό και κάποτε έλεγαν ΕΛΤΑ και ΟΤΕ, αρχίζουν να συγγενεύουν. Άρα γι’ αυτόν το λόγο, πρέπει να αντιληφθούμε την εξέλιξη των πραγμάτων, δηλαδή ότι τα μικροδέματα αποτελούν πλέον το μέγιστο ενδιαφέρον. 
Εκεί υπάρχουν κέρδη, εκεί υπάρχουν οφέλη και υπάρχει κι η εξυπηρέτηση του πολίτη, ο οποίος θέλει βεβαίως να έχει αξιόπιστο συναλλασσόμενο.
Για να προχωρήσει λοιπόν όλη αυτή η ιστορία, θα πρέπει να υπάρχει μία αναλογικότητα. Κάθε μεγάλη αλλαγή απαιτεί μία αναλογικότητα βάρους ακριβώς στη μετακύλιση των εξελίξεων, διότι βεβαίως δεν μπορεί κανείς να ονειρεύεται ότι ένας κρατικός φορέας θα είναι εσαεί, αυτός που θα μονοπωλεί. Η έννοια του κρατικού μονοπωλίου για εμάς είναι ξεπερασμένη, για όλη την ανθρωπότητα πλέον είναι βλαπτική και μόνον σε κάποια ανατολικά μοντέλα υπήρχε, πριν καταρρεύσουν. 
Από την άλλη μεριά, ο άκρατος νεοφιλελευθερισμός, που ζητάει κρατική προστασία για την ασυδοσία, είναι κι αυτός επικίνδυνος. Θα σας δώσω ένα παράδειγμα. Στην Ελλάδα πόσες χιλιάδες κεραίες υπάρχουν καμουφλαρισμένες σε ταράτσες; 
Και βέβαια ήταν λάθος όλο το πλαίσιο της αδειοδότησης. Γι’ αυτό και εμείς συμφωνούμε να γίνουν οι αλλαγές. Όμως σκεφθείτε ότι πράγματι έχουν προκύψει θέματα υγείας. Οι Γιαπωνέζοι ξέρουν από τις μελέτες τους ότι οι καρκινογενέσεις εξαιτίας των ηλεκτρικών συσκευών είναι πάρα πολύ μεγάλες. Δηλαδή με βάση την ιδιοσυχνότητα που προκαλούν οι ηλεκτρικές συσκευές, επηρεάζεται πάρα πολύ η ισορροπία του μαγνητικού πεδίου του ανθρώπου. Γι’ αυτόν τον λόγο οι θερμοπομποί ή άλλα μηχανήματα δεν προτάσσονται απ’ αυτούς, σαν εφαρμογή τεχνολογίας. 
Είναι καιρός να αντιληφθούμε ότι και οι κεραίες έχουν και αυτές μία δυναμική. Η λογική ότι η ακτινοβολία στην τάδε ιδιοσυχνότητα δεν είναι επικίνδυνη, αλλά ότι γίνεται επικίνδυνη αν αυξηθεί λίγο παραπάνω ή ότι γίνονται ανεκτά τόσα ποσοστά ραδιενέργειας ή όχι, όλα αυτά είναι λάθος. Η συσσώρευση όλων αυτών δημιουργεί τις μεταλλάξεις. Αυτό είναι ο καρκίνος, όπως γνωρίζετε, και αυτόν πρέπει να αποτρέψουμε. Άρα χρειάζεται να υπάρχει μία διάφανη σχέση. Είναι σωστό οι αδειοδοτήσεις να είναι γρήγορες και να ξεπερνούν την κωλυσιεργία των υπηρεσιών, η οποία κωλυσιεργία αίρεται με το αζημίωτο. Αυτό είναι, δυστυχέστατα, το πρόβλημα της χώρας μας, ότι οι κλεπτοκράτες του συστήματος επωφελούνται εξαιτίας της δικαιοδοσίας να υπογράφουν την έγκριση ή όχι, άσχετα αν είναι σωστή ή τεκμηριωμένη. Και τα έχουμε ζήσει κατ’ επανάληψη.
Εμείς τοποθετηθήκαμε ευθύς εξαρχής υπέρ αυτής της κατεύθυνσης. Σηματοδοτήσαμε προς την κυβερνητική πλευρά την ώθηση αυτού του νομοσχεδίου, το οποίο υπερασπιστήκαμε με απόλυτη ευθύνη, και πιστεύουμε ότι έτσι πρέπει να βαδίσουμε. Οι διορθώσεις επί των άρθρων είναι που θα κρίνουν και το ποιοτικό στοιχείο, εάν δηλαδή είναι δυνατόν να εξισορροπηθούν οι αντιθέσεις, όχι όμως στη λογική του μέσου όρου αλλά στη βάση μιας δικαιοσύνης, ώστε ο ελληνικός λαός να μην επιβαρύνεται περισσότερο. 
Ευχαριστώ.</Speech> 
ΠΡΟΕΔΡΕΥΩΝ (<ChairmanSpeech><Parlmember>Βύρων Πολύδωρας</Parlmember>): Ευχαριστούμε τον κ. Χρυσανθακόπουλο.
Το λόγο έχει ο Κοινοβουλευτικός Εκπρόσωπος του Συνασπισμού Ριζοσπαστικής Αριστεράς, κ. Παναγιώτης Λαφαζάνης. Στη συνέχεια θα δώσει μία σύντομη απάντηση επί συγκεκριμένων θεμάτων ο κύριος Υπουργός και θα ολοκληρώσουμε τη σημερινή συνεδρίαση. 
Ορίστε, κύριε Λαφαζάνη, έχετε το λόγο.</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Ζούμε πρωτόγνωρες καταστάσεις. Ο κύριος Υπουργός εισηγήθηκε το νομοσχέδιο ως Βουλευτής του ΛΑΟΣ και τώρα το τελειώνει εδώ, ως Βουλευτής της Νέας Δημοκρατίας.</Speech>
<Speech><Parlmember>ΚΩΝΣΤΑΝΤΙΝΟΣ ΜΟΥΣΟΥΡΟΥΛΗΣ</Parlmember>: Μέλος είναι.</Speech> 
	<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember> (Υπουργός Υποδομών, Μεταφορών και Δικτύων): Δεν είμαι πλέον Βουλευτής. Παραιτήθηκα από Βουλευτής.</Speech> 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Ναι, ως μέλος της Νέας Δημοκρατίας, ως ενταγμένος στη Νέα Δημοκρατία. Βεβαίως, παραιτηθήκατε. 
Δηλαδή τόσο μεγάλες είναι οι διαφορές μεταξύ σας; Αν ήσασταν στον ΛΑΟΣ θα λέγατε διαφορετικά πράγματα τώρα; 
Εδώ έχουμε τρία κόμματα, δυστυχώς, στη συσκευασία της μιας πολιτικής. Αυτό συμβαίνει. Ιδιαίτερα όσον αφορά το ΠΑΣΟΚ και τη Νέα Δημοκρατία, η ταύτισή τους πλέον είναι εξόφθαλμη και μάλιστα είναι μία ταύτιση επί πολιτικών και επιλογών, οι οποίες είναι άκρως καταστροφικές και κατεδαφιστικές για τη χώρα. 
Σήμερα γίνεται το Eurogroup και ακούω ότι διαπραγματεύεστε πολύ σκληρά. Δίνετε μάχη! Πρώτη φορά ακούω μία κυβέρνηση να δίνει μάχη, για να βάλει τη θηλιά στο λαιμό της χώρας. Αυτό κάνετε αυτήν τη στιγμή. Αυτή είναι η μάχη που δίνετε, μάχη για να βάλετε τη θηλιά στο λαιμό της χώρας, να την καταστρέψετε ολοκληρωτικά. Διότι αν εγκριθούν αυτά, τα οποία είναι υπό έγκριση στο Eurogroup, η χώρα οδηγείται σχεδόν με μαθηματική ακρίβεια και σε τυπική πτώχευση και καταντάει μια μισοαποικία και ένα προτεκτοράτο, το οποίο δεν θα έχει μέλλον.
Μέχρι πού θα φτάσετε με αυτές τις λογικές του κατεπείγοντος; Πού θα πάει αυτό το κατεπείγον; Η χώρα κυβερνιέται δύο χρόνια με πραξικοπήματα. Ένα οιονεί πραξικόπημα από κυβερνήσεις, οι οποίες δεν έχουν καμμιά δημοκρατική νομιμοποίηση, πολύ περισσότερο η δική σας. Δεν είπατε ποτέ στον ελληνικό λαό ότι θα εφαρμόσετε αυτά που εφαρμόζετε, δεν ζητήσατε ποτέ την έγκριση του, παραβιάζετε το Σύνταγμα, παραβιάζετε τον Κανονισμό της Βουλής και κυβερνάτε με κατεπείγοντα νομοσχέδια. Κατεπείγοντα πραξικοπήματα δηλαδή, τα οποία είναι και επί της διαδικασίας και επί της ουσίας. Έχετε έτσι κάνει κουρελόχαρτο την ίδια την δημοκρατία. Την αστική κοινοβουλευτική δημοκρατία, κουρελόχαρτο την έχετε καταντήσει.</Speech>
ΠΡΟΕΔΡΕΥΩΝ (<ChairmanSpeech><Parlmember>Βύρων Πολύδωρας</Parlmember>):  Όχι τόσο οξείες εκφράσεις, αβάσιμες, αναληθείς. Ισχυρισμοί ακραίοι και απόλυτοι, δεν ωφελούν.</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Με συγχωρείτε, εγώ ομιλώ με επιχειρήματα.</Speech> 
ΠΡΟΕΔΡΕΥΩΝ (<ChairmanSpeech><Parlmember>Βύρων Πολύδωρας</Parlmember>):  Δεν είναι έτσι.</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Έδωσε εντολή ποτέ ο ελληνικός λαός να φτιαχτεί αυτή η περίφημος Κυβέρνηση από ένα δοτό Πρωθυπουργό;</Speech> 
ΠΡΟΕΔΡΕΥΩΝ (<ChairmanSpeech><Parlmember>Βύρων Πολύδωρας</Parlmember>): Υπάρχει το δίκαιο της ανάγκης, καθώς ξέρετε. Το «δίκαιον της ανάγκης», έτσι λέγεται.</ChairmanSpeech>
 <Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Τότε δηλαδή, το δίκαιο της ανάγκης καταργεί κάθε έννοια λαϊκής κυριαρχίας, κάθε έννοια λαϊκής νομιμοποίησης;</Speech> 
ΠΡΟΕΔΡΕΥΩΝ (<ChairmanSpeech><Parlmember>Βύρων Πολύδωρας</Parlmember>): Δεν θα το πούμε τώρα, δεν θα το συζητήσουμε τώρα. 
Εγώ θα σας παρακαλέσω για την οξύτητα των εκφράσεων.</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Ποιος θα την κρίνει την ανάγκη, κύριε Πρόεδρε;</Speech>
<Speech><Parlmember>ΚΩΝΣΤΑΝΤΙΝΟΣ ΜΟΥΣΟΥΡΟΥΛΗΣ</Parlmember>: Ο λαός στις εκλογές.</Speech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Αν ορισμένοι νομίζουν ότι αυτοί είναι οι κριτές της ανάγκης υπεράνω του λαού κι ενάντια στο λαό και στα λαϊκά συμφέροντα, χωρίς να τον ρωτάνε, χωρίς να έχουν καμμία λαϊκή εξουσιοδότηση, με συγχωρείτε αλλά αυτό το πολίτευμα λέγεται διαφορετικό από δημοκρατία.</Speech>
ΠΡΟΕΔΡΕΥΩΝ (<ChairmanSpeech><Parlmember>Βύρων Πολύδωρας</Parlmember>): Πάμε τώρα στο νομοσχέδιο.</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Επί του νομοσχεδίου ομιλώ, διότι αυτό είναι το νομοσχέδιο. Άλλωστε δεν άνοιξα εγώ αυτήν τη θεματολογία, την άνοιξαν και άλλοι συνάδελφοι.</Speech>
ΠΡΟΕΔΡΕΥΩΝ (<ChairmanSpeech><Parlmember>Βύρων Πολύδωρας</Parlmember>): Έχετε αυτό το ελαφρυντικό.</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Πολλά ελαφρυντικά έχω, αλλά δεν πειράζει.
Θα ήθελα να πω στον κ. Μουσουρούλη ότι ωραία τα είπε, αλλά εγώ κατάλαβα άλλα πράγματα, ότι  δεν απευθύνεται στο ΣΥΡΙΖΑ ούτε στο ΚΚΕ, αλλά απευθύνεται προφανώς στους είκοσι δύο συναδέλφους του της Νέας Δημοκρατίας, οι οποίοι δεν ψήφισαν το μνημόνιο. 
Σε αυτούς να τα πείτε. Μην απευθύνετε σε μας κατηγορίες, απευθύνετέ τις σε αυτούς και να τους ρωτήσετε γιατί ψήφισαν, γιατί είναι ανεύθυνοι, γιατί είναι εκείνο, γιατί είναι το άλλο, γιατί είναι τούτο και όχι σε μας, διότι εμείς είχαμε μια πάγια και σαφή θέση. Εσείς είχατε αντιμνημονιακή θέση, όχι εσείς προσωπικά, μιλάω ως παράταξη. Κάνατε μια αναποδιά -για να μην την πω με βαρύτερη έκφραση και ενοχλείται ο Πρόεδρος- και πήγατε τώρα με ένα μνημόνιο που είναι χειρότερο από το παλιό μνημόνιο. Το αναδιαπραγματευθήκατε προφανώς, αλλά θα σας έλεγα να μην το ξανααναδιαπραγματευθείτε, εκ νέου, διότι με κάθε αναδιαπραγμάτευση που κάνετε, φαίνεται ότι πάμε από το κακό στο χειρότερο.</Speech>
<Speech><Parlmember>ΚΩΝΣΤΑΝΤΙΝΟΣ ΜΟΥΣΟΥΡΟΥΛΗΣ</Parlmember>: Περιμένουμε εσάς, όταν θα έρθετε στην κυβέρνηση να το κάνετε.</Speech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Κ αλομελέτα κι έρχεται.</Speech> 
<Speech><Parlmember>ΚΩΝΣΤΑΝΤΙΝΟΣ ΜΟΥΣΟΥΡΟΥΛΗΣ</Parlmember>: Το «παπούτσι» είναι μεγαλύτερο.</Speech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Έτσι όπως πάτε, δεν θα μας αφήσετε καμμία οδό διαφυγής. Η Αριστερά θα έρθει στο προσκήνιο.
Όσον αφορά το νομοσχέδιο -που μου λέει ο κ. Πρόεδρος- το νομοσχέδιο αυτό διαλύει το δημόσιο φορέα, τη δημόσια επιχείρηση που λέγεται ΕΛΤΑ, τη διαλύει κυριολεκτικά. Αυτός είναι ο στόχος του νομοσχεδίου, η απαλλαγή από τα ΕΛΤΑ. 
Τα ΕΛΤΑ τα ιδιωτικοποιείτε –εκτός αν κάνω λάθος-  και τους αφαιρείτε ορισμένα θεμελιώδη δικαιώματα που είχαν και όλα αυτά τα παραδίδετε στην ασύδοτη αγορά. Η προοπτική ποια θα είναι; Ιδιωτικοποιημένα ΕΛΤΑ, τα οποία θα επιβιώνουν ως κρατικοδίαιτα από τον κρατικό προϋπολογισμό και χωρίς προσωπικό, αλλά με διαλυμένες εργασιακές σχέσεις σαν αυτές τις νεότερες, τις οποίες διαμορφώνετε με τις επιλογές σας και με τα νομοσχέδια που πάτε να ψηφίσετε. 
Αυτή είναι η όλη φιλοσοφία του νομοσχεδίου και της λεγόμενης απελευθερωμένης αγοράς. Για ποια απελευθερωμένη αγορά ομιλείτε; Απελευθερωμένη αγορά είναι να παίρνω εγώ την Αγουλινίτσα –εκεί που δεν πατάει κανείς- και άλλοι τα «φιλέτα»; 
Αυτό κάνατε με την ακτοπλοΐα –δεν ξέρω αν ο κ. Μουσουρούλης έχει εξάγει κάποιο συμπέρασμα απ’ αυτό- την οποία απελευθερώσατε και οι άγονες γραμμές τώρα επιδοτούνται πανάκριβα, πληρώνονται αδρότατα από τον Έλληνα φορολογούμενο, στο όνομα της απελευθέρωσης, στο όνομα της εισόδου των ιδιωτών, μιας αγοράς η οποία θα είναι ανοικτή. Είστε οπαδοί της ελεύθερης αγοράς. Κοιτάξτε πού φθάσαμε! Πού φθάσαμε; Οι επιδοτήσεις να αυξάνουν από χρόνο σε χρόνο στις άγονες γραμμές και δρομολόγια να μην υπάρχουν. Ούτε πλοία ούτε δρομολόγια! Αυτό είναι το κατάντημα. 
Εκεί θα πάει, αυτά θα συμβούν και με τις ταχυδρομικές υπηρεσίες. Θα εγκαταλειφθούν οι ταχυδρομικές υπηρεσίες στην ακριτική και περιφερειακή Ελλάδα. Δεν θα υπάρχουν, διότι δεν θα αποφέρουν αυτά τα κέρδη. Και τι θα κάνει ο ιδιώτης, στον οποίο θα δώσετε τα ΕΛΤΑ; Θα σας λέει: ο κρατικός προϋπολογισμός. Γιατί μη μου πείτε ότι οι ιδιωτικές εταιρείες που θα πάρουν τα «φιλέτα», θα βάλουν ποτέ το χέρι στην τσέπη! Είναι αδύνατον να βάλουν το χέρι στην τσέπη. Ψιχία θα δίνουν. Εδώ είμαστε. 
Θα έρχεται λοιπόν το κράτος στο όνομα τού ότι πρέπει να έχουμε ταχυδρομικές υπηρεσίες –και πράγματι πρέπει να έχουμε και τα ακριτικά νησιά και η ορεινή Ελλάδα και η περιφέρεια βεβαίως!- και θα πληρώνει ο φορολογούμενος τον ιδιώτη των ΕΛΤΑ, ενώ τώρα δεν συμβάλλει σε τίποτα στα ΕΛΤΑ, δεν δίνει τίποτα. Τότε όμως θα πληρώνει, γιατί θα έχουμε ελεύθερη αγορά.</Speech> 
<Speech><Parlmember>ΚΩΝΣΤΑΝΤΙΝΟΣ ΜΟΥΣΟΥΡΟΥΛΗΣ</Parlmember>:  Τώρα ποιος τα πληρώνει τα ΕΛΤΑ;</Speech> 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Αυτά κάνατε και στις αεροπορικές εταιρείες. Την Ολυμπιακή αντί να την ανασυγκροτήσετε, να την αναβαθμίσετε, να τη βελτιώσετε, πάτε τώρα και πληρώνετε τα μαλλιά της κεφαλής σας. Τα μαλλιά της κεφαλής σας πληρώνετε!</Speech>
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember> (Υπουργός Υποδομών, Μεταφορών και Δικτύων): Πόσο την πληρώναμε την Ολυμπιακή;</Speech> 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Όμως τώρα βεβαίως το κράτος τα δίνει στους ιδιώτες και όταν ο ιδιώτης τα παίρνει από το κράτος, είναι αγορά, είναι προς το συμφέρον του δημοσίου. 
Όμως, όταν έχουμε μια δημόσια επιχείρηση, αυτή είναι ταλαιπωρία, είναι γραφειοκρατία κ.λπ.. Εγώ δεν λέω ότι το δημόσιο μέχρι τώρα δουλεύει σωστά. Δεν είναι της Αριστεράς αυτό το δημόσιο που υπάρχει. Το δημόσιο αυτό το συγκρότησαν –όπως το συγκρότησαν- ΠΑΣΟΚ και Νέα Δημοκρατία.</Speech> 
<Speech><Parlmember>ΚΩΝΣΤΑΝΤΙΝΟΣ ΜΟΥΣΟΥΡΟΥΛΗΣ</Parlmember>: Της Αριστεράς το δημόσιο πώς είναι;</Speech> 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Θα σας πω. 
Και πράγματι στο δημόσιο τομέα και στις δημόσιες επιχειρήσεις υπάρχουν πελατειακές σχέσεις, υπάρχουν διαπλοκές με ιδιωτικά συμφέροντα, υπάρχει αναξιοκρατία, υπάρχει κομματοκρατία, ρουσφετολογία. Όλα αυτά είναι πραγματικότητα και έπρεπε να αλλάξουν. Αυτά ήταν τα προβλήματα που είχε ο δημόσιος τομέας. 
Εσείς αντί να τα αλλάξετε, για να βελτιώσετε την κατάσταση στις δημόσιες επιχειρήσεις και το στενό δημόσιο τομέα, τι λέτε; Τα πουλάμε. Έτσι οδηγείτε την Ελλάδα σε ακόμη χειρότερη κατάσταση. «Το μονοπώλιο -λέει- είναι κακό». Τα ιδιωτικά μονοπώλια δεν τα βλέπετε που είναι καρτέλ σε όλες τις αγορές; Αυτά δεν είναι κακά; 
Και δεν μου λέτε, τη μεταπολεμική Ελλάδα ποιος τη διαμόρφωσε; Καπιταλισμός ήταν. Βεβαίως ήταν ο καπιταλισμός της «σοσιαλμανίας» τότε. Τη μεταπολεμική Ελλάδα την έφτιαξε η δημόσια ΔΕΗ ως μονοπώλιο, τα ΕΛΤΑ, ο ΟΤΕ ως δημόσιο μονοπώλιο στις τηλεπικοινωνίες. Πήγαν όμως το ρεύμα το τηλέφωνο, τις ταχυδρομικές υπηρεσίες μέχρι το τελευταίο χωριό. Διαμόρφωσαν υποδομές σε αυτήν τη χώρα. Διαμόρφωσαν όρους αναπτυξιακούς. 
Τι έκαναν οι ιδιώτες; Πήραν τον ΟΤΕ οι ιδιώτες και τον συρρικνώνουν. Έχουν εκποιήσει όλες τις θυγατρικές του στα Βαλκάνια. Τις εκποίησαν, τις πούλησαν. Ο ΟΤΕ δεν πάει καλά τώρα και το μόνο που κάνει, είναι να κόβει μισθούς, εργασιακά δικαιώματα. Και αυτό το λέτε προοπτική;
Τι γίνεται με την Ολυμπιακή εταιρεία τώρα; Δείτε σε τι κατάσταση έχει περιέρθει και σαν επιχείρηση και σαν εργασιακές σχέσεις. Εκεί θα καταντήσουν τα ΕΛΤΑ και δεν θα έχουμε ταχυδρομικές υπηρεσίες για όλη την Ελλάδα. Και αυτές που θα υπάρχουν, θα είναι πανάκριβες με την απελευθερωμένη αγορά. Όλα στους ιδιώτες και ο φορολογούμενος να πληρώνει.
Εγώ σας λέω και εκ μέρους του ΣΥΡΙΖΑ ότι αυτή θα είναι η αυριανή κατάσταση και κανονικά θα έπρεπε να αποσύρετε αυτό το νομοσχέδιο και όχι να μας το εμφανίζετε ως θείο δώρο. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή) 
Η κρίση που ζούμε δεν προήρθε από τα δημόσια και κρατικά μονοπώλια ούτε προήρθε, διότι η αγορά ήταν χειραγωγημένη. Η κρίση αυτή ξεκίνησε από χώρες που είναι το ίνδαλμά σας και το πρότυπό σας, όπως οι Ηνωμένες Πολιτείες. Από εκεί ήρθε η κρίση. Η κρίση δεν ξεκίνησε από την Ελλάδα και εξαπλώθηκε σε όλο τον κόσμο. Από αυτά τα μοντέλα ξεκίνησε και χάριν αυτών, αυτή η κρίση αναπαράγεται και διευρύνεται.
Και αν η Ελλάδα έχει πρόβλημα, έχει πρόβλημα από αυτές τις πολιτικές κατά κύριο λόγο, πέραν των άλλων δικών της προβλημάτων. Διότι το πρόβλημα της Ελλάδας –κάνετε λάθος- δεν είναι ελληνικό πρόβλημα, είναι ευρωζωνικό πρόβλημα. Βλέπετε τι γίνεται γύρω-γύρω. 
Αυτό λοιπόν που χρειάζεται σήμερα, είναι ανατροπή, πολύ μεγάλη ανατροπή ιδεών, αντιλήψεων, πολιτικών επιλογών, για να ανοίξουμε καινούργιους δρόμους.
Ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Βύρων Πολύδωρας</Parlmember>):  Ευχαριστούμε τον κ. Παναγιώτη Λαφαζάνη.
Το λόγο έχει ο Υπουργός Υποδομών, Μεταφορών και Δικτύων κ. Μαυρουδής Βορίδης.
Πόσο χρόνο χρειάζεστε;</ChairmanSpeech>
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember> (Υπουργός Υποδομών, Μεταφορών και Δικτύων): Θα είμαι όσο το δυνατόν πιο σύντομος, κύριε Πρόεδρε.</Speech>
ΠΡΟΕΔΡΕΥΩΝ (<ChairmanSpeech><Parlmember>Βύρων Πολύδωρας</Parlmember>):  Ορίστε, κύριε Υπουργέ, έχετε το λόγο.</ChairmanSpeech>
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember> (Υπουργός Υποδομών, Μεταφορών και Δικτύων): Θα ήμουν ακόμη συντομότερος, εάν δεν αισθανόμουν ότι έπρεπε να απαντήσω στην αμετροεπή ομιλία του κ. Λαφαζάνη. 
Θέλω κατ’ αρχάς να πω το εξής: Επειδή όντως οι στιγμές είναι δύσκολες, χωρίς να θέλω να συμβουλεύσω τον οποιονδήποτε για το πώς θα συμπεριφέρεται, όποιος σκέφτεται την πατρίδα και το λαό, νομίζω ότι θα πρέπει να αντιληφθεί την ανάγκη της αποκλιμάκωσης και της αποδραματοποίησης, την ανάγκη να κυριολεκτούμε και την ανάγκη να συζητούμε έλλογα. Και σε αυτήν τη συζήτηση φράσεις, όπως «πραξικοπήματα», «δοτοί πρωθυπουργοί», «αποικίες», «προτεκτοράτα», «θηλιές» και αυτά συμπυκνωμένα σε κανένα λεπτάκι, καλό θα ήταν να αποφεύγονται. 
Διότι, εάν μιλάτε για τη νομιμοποίηση της Κυβερνήσεως, να σας υπενθυμίσω ότι στηρίζεται σε μια ευρύτατη κοινοβουλευτική πλειοψηφία. Εάν δεν σας ενδιαφέρει η κοινοβουλευτική πλειοψηφία, να πείτε ότι δεν σας αρέσει ο τρόπος λειτουργίας του κοινοβουλευτικού πολιτεύματος. Μπορεί να μη σας αρέσει, εν πάση περιπτώσει όμως, αυτό είναι το πολίτευμα που έχουμε. 
Εάν μιλάτε για τη νομιμοποίηση του Πρωθυπουργού, τον οποίο ονομάσατε δοτό, θα σας πω ότι αυτός ο Πρωθυπουργός και η Κυβέρνησή του ψηφίστηκε από αυτό το Κοινοβούλιο και εγκρίθηκε από τα τρία κόμματα, τα οποία στηρίζουν την Κυβέρνηση, που αποτελούν μία πρωτοφανή –ξαναλέω- κοινοβουλευτική Πλειοψηφία. 
Το ίδιο ισχύει και για όλους τους νόμους. Και εάν μιλάτε για τη διαδικασία με την οποία ψηφίζονται τα νομοσχέδια, μπορείτε να διαφωνείτε, αλλά εγώ ζώντας αν θέλετε την κυβερνητική πλευρά, θα σας πω ότι έχουμε πιεστικές νομοθετικές ανάγκες, θα σας πω ότι έχουμε ανάγκη να προχωρήσουμε γρήγορα και θα σας πω ότι πάντως αυτές οι κοινοβουλευτικές διαδικασίες που προβλέπονται στον Κανονισμό της Βουλής, είναι απολύτως σύννομες και δεν συνιστούν κανενός είδους εκτροπή. Άρα λοιπόν καλό είναι να επανέρθουμε όλοι στα πράγματα έτσι, όπως είναι φυσιολογικά.
Τι θα συμβεί στο Eurogroup; Να σας πω τι θα συμβεί. Η Ελλάδα θα απαλλαγεί από ένα χρέος 100 δισεκατομμυρίων. Αυτό θα συμβεί στο Eurogroup.
Αυτό είναι μία πολύ σημαντική κατάκτηση και υπάρχει, διότι ακριβώς η Ελλάδα επιθυμεί να παραμείνει στην Ευρωπαϊκή Ένωση, επιθυμεί να παραμείνει στη ζώνη του ευρώ και δέχεται και εφαρμόζει προγράμματα που όλοι μας γνωρίζουμε ότι έχουν ατέλειες, που όλοι μας γνωρίζουμε ότι μπορεί να προκαλούν ύφεση, πλην όμως, αυτά είναι τα προγράμματα με τα οποία αγοράζουμε χρόνο και μας επιτρέπουν σε τελευταία ανάλυση, να διαπραγματευόμαστε τα καλύτερα προγράμματα.
Προφανώς αυτό το πρόγραμμα το οποίο ψηφίστηκε προσφάτως, είναι ένα πολύ καλύτερο πρόγραμμα ακριβώς, γιατί περιέχει ένα στοιχείο που το πρώτο πρόγραμμα δεν περιείχε. Αυτό είναι το στοιχείο της μειώσεως του δημοσίου χρέους, το οποίο φυσικά και βελτιώνει τον προϋπολογισμό, φυσικά και διώχνει τα επιτόκια και το βάρος των επιτοκίων από τον προϋπολογισμό και φυσικά, καθιστά τη χώρα επενδύσιμη ακριβώς, γιατί μειώνει το δημόσιο χρέος.
Όμως αυτά δεν θέλετε να τα πείτε, γιατί προτιμάτε τις κενές ρητορείες, όπως στην πραγματικότητα κενές ρητορείες είναι και οι κριτικές. Μάλιστα εδώ θα πω το εξής και το έχω πει πολλές φορές. Μπορούμε να έχουμε ιδεολογικές διαφωνίες, μπορούμε να έχουμε και διαφορετικές κοσμοαντιλήψεις. Το να λέμε, όμως, ανακριβή στοιχεία, αυτό γιατί να το κάνουμε; Αυτό το κάνουμε μόνο αν είμαστε ανέντιμοι στον κοινό μας διάλογο.
Προσπαθείτε και σε αυτό το σημείο να ενσπείρετε το φόβο, λόγου χάριν, με τις κεραίες.
Υπάρχει η Επιτροπή Ατομικής Ενέργειας η οποία έχει υποχρέωση εκ του νόμου, κύριε Πρόεδρε, να κάνει έλεγχο 20% κάθε χρόνο, δηλαδή, καλύπτει το 100% στην πενταετία σε όλες τις κεραίες. Και το κάνει. Και ήλεγξε πέρυσι χίλιες πεντακόσιες κεραίες. Πόσες βρήκε να έχουν παραβατική συμπεριφορά στις χίλιες πεντακόσιες; Έντεκα. Όμως θέλουμε να διαχύσουμε το φόβο ότι οι ακτινοβολίες σκοτώνουν και κάνουν κ.λπ. κ.λπ., διότι δεν μας αρέσουν τα στοιχεία, διότι επενδύει μία ορισμένη Αριστερά πάνω στο φόβο, επενδύει πάνω στις φοβίες. Και οι φοβίες αυτές δεν έχουν ένα αντικειμενικό στρώμα αληθείας, διότι είναι άλλο να μιλάς ιδεολογικά και είναι άλλο να λες ψέματα. Είναι δύο διαφορετικά πράγματα. Δεν μπορούμε λοιπόν να διαφωνούμε πάνω στα στοιχεία.
Υπάρχει και το επιχείρημα: «Μα ξέρετε οι ανοικτές αγορές χειροτερεύουν την ποιότητα και ακριβαίνουν». Γιατί πάμε μακριά;
Με συγχωρείτε, κύριε Χαλβατζή, αλλά γιατί πρέπει να πάω στο Λος Άντζελες και δεν πρέπει να πάω στο πώς λειτούργησε το άνοιγμα της αγοράς τηλεπικοινωνιών στην Ελλάδα; Είναι φθηνότερη η κινητή τηλεφωνία απ’ ό,τι ήταν; Είναι φθηνότερη η σταθερή τηλεφωνία απ’ ό,τι ήταν; Γιατί πρέπει να ταξιδέψω κάπου μακριά; Μα είναι ένα επιχείρημα για το αν ο ανταγωνισμός…</Speech>
<Speech><Parlmember>ΣΠΥΡΙΔΩΝ ΧΑΛΒΑΤΖΗΣ</Parlmember>: Είναι φθηνότερη.</Speech>
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember> (Υπουργός Υποδομών, Μεταφορών και Δικτύων): Είναι φθηνότερη και μάλιστα, είναι κατά 20% φθηνότερη, δηλαδή, κατά ένα σημαντικό ποσοστό φθηνότερη. Άρα λοιπόν είναι ένα επιχείρημα ότι το άνοιγμα της αγοράς έχει ευεργετικές συνέπειες.
Υπάρχουν στρεβλώσεις μέσα στην αγορά; Βεβαίως και υπάρχουν. Δεν ανακαλύψαμε εδώ την πυρίτιδα. Υπάρχουν καρτέλ; Φυσικά και υπάρχουν. Υπάρχει και αντιμονοπωλιακή νομοθεσία; Φυσικά και υπάρχει. Εφαρμόζεται; Πρέπει να εφαρμόζεται, πρέπει να το διεκδικούμε. Εκεί είναι το ζητούμενο της αποτελεσματικής λειτουργίας του κράτους. Αυτός είναι ο ρόλος του δημοσίου. Ο ρόλος του δημοσίου δεν είναι να έχουμε κρατικοποιημένα τα ΕΛΤΑ ούτε να πληρώνουμε ένα «σκασμό» στην Ολυμπιακή.
Μου μιλάτε για την Ολυμπιακή και τις άγονες γραμμές. Πόσο στοιχίζει η επιδότηση των άγονων γραμμών σήμερα στο ελληνικό δημόσιο και πόσο στοίχιζε η ετήσια επιδότηση, χρηματοδότηση και στήριξη της Ολυμπιακής; Η μέρα με τη νύχτα, προφανώς. Άρα λοιπόν να σταματήσουμε να λέμε πράγματα τα οποία είναι ανακριβή.
Είπε ο κ. Λαφαζάνης: «Στην καθολική υπηρεσία θα βάλουν οι ιδιώτες το χέρι στην τσέπη;». Γιατί; Δεν το βάζουν στην καθολική υπηρεσία στις τηλεπικοινωνίες; Δεν το βάζουν το χέρι στην τσέπη στην αγορά ενέργειας;
Με συγχωρείτε, κύριε Πρόεδρε, αλλά δεν είναι ανάγκη να ανακαλύπτουμε την πυρίτιδα κάθε φορά. Μπορούμε να έχουμε -και εγώ τα σέβομαι- ιδεολογικά επιχειρήματα. Μπορούμε να λέμε πράγματα ξεκάθαρα. Θέλω να το πω: Με το να επιλέξει κάποιος να είναι κομμουνιστής, καταλαβαίνω τι μου λέει. Διαφωνώ κάθετα, αλλά καταλαβαίνω τι μου λέει. Το να μου λέει, όμως ότι εγώ θέλω να είμαι με την Ευρώπη, δεν θέλω να γυρίσω στη δραχμή, θέλω να είμαι μέσα σε αυτήν την ενότητα, αλλά δεν μου αρέσουν οι συμφωνίες, γιατί εγώ έχω κάτι άλλο στο μυαλό μου, με συγχωρείτε, αλλά αυτό σημαίνει ότι θέλετε να πατάτε σε δέκα διαφορετικές βάρκες.
Ας πούμε ξεκάθαρα ο καθένας τι θέλει εδώ μέσα. Ας πούμε ξεκάθαρα ότι κάποιος θέλει να κάνει κομμουνιστικό καθεστώς στην Ελλάδα. Μάλιστα, καταλαβαίνουμε τι μας λέει. Θα το διαλέξουμε ή δεν θα το διαλέξουμε, αλλά όλοι οι υπόλοιποι να κάτσουμε να συζητάμε σε πραγματικούς όρους και σε πραγματική βάση τις πολιτικές που πρέπει να εφαρμόσει ο τόπος μας και κυρίως -κύριε Πρόεδρε, εγώ το τονίζω- ας αποκλιμακώνουμε.
Ο τόπος αυτό που χρειάζεται είναι νηφαλιότητα, ψυχραιμία, ηρεμία, αποφασιστικότητα για να δούμε τι θα κάνουμε. Ούτε κραυγές χρειαζόμαστε ούτε πολλά δράματα. Χρειαζόμαστε συγκρότηση, πορεία και αγώνα για να βγούμε από την κρίση.
Ευχαριστώ πολύ, κύριε Πρόεδρε.</Speech>
ΠΡΟΕΔΡΕΥΩΝ (<ChairmanSpeech><Parlmember>Βύρων Πολύδωρας</Parlmember>): Ευχαριστούμε τον κύριο Υπουργό.</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Κύριε Πρόεδρε, θα μπορούσα να έχω το λόγο;</Speech>
ΠΡΟΕΔΡΕΥΩΝ (<ChairmanSpeech><Parlmember>Βύρων Πολύδωρας</Parlmember>): Δεν χρειάζεται, κύριε Λαφαζάνη.</ChairmanSpeech>
<Speech><Parlmember>ΑΛΕΞΑΝΔΡΟΣ ΧΡΥΣΑΝΑΘΑΚΟΠΟΥΛΟΣ</Parlmember>: θα ήθελα κι εγώ, κύριε Πρόεδρε, το λόγο για ένα λεπτό.</Speech>
ΠΡΟΕΔΡΕΥΩΝ (<ChairmanSpeech><Parlmember>Βύρων Πολύδωρας</Parlmember>): Μα είπαμε να μην κάνουμε κύκλους δευτερολογιών.</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Τι να κάνουμε; Εγώ δεν θα άνοιγα κύκλο δευτερολογιών. Ο κύριος Υπουργός το ξεκίνησε.</Speech>
ΠΡΟΕΔΡΕΥΩΝ (<ChairmanSpeech><Parlmember>Βύρων Πολύδωρας</Parlmember>): Εσείς ξεκινήσατε.</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Σας παρακαλώ, κύριε Πρόεδρε.</Speech>
ΠΡΟΕΔΡΕΥΩΝ (<ChairmanSpeech><Parlmember>Βύρων Πολύδωρας</Parlmember>): Ορίστε, κύριε Λαφαζάνη, έχετε το λόγο για ένα λεπτό κατ’ οικονομίαν.</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Δεν προλαβαίνω σε ένα λεπτό. Θέλω μία δευτερολογία να έχω.</Speech>
ΠΡΟΕΔΡΕΥΩΝ (<ChairmanSpeech><Parlmember>Βύρων Πολύδωρας</Parlmember>): Δεν έχετε δευτερολογία. Έχουμε συμφωνήσει όλοι.</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Πρέπει να κρατάτε και λίγο την ψυχραιμία σας.</Speech> 
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember> (Υπουργός Υποδομών, Μεταφορών και Δικτύων): Εμείς;</Speech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Ναι, πολλή ψυχραιμία. Γίνατε Νέα Δημοκρατία και βλέπω ότι πήρατε μεγάλη φόρα. Αυτά περί αντιαριστεράς που δεν τα λέγατε με το ΛΑΟΣ, τα λέτε τώρα  με τη Νέα Δημοκρατία. Βγάζετε έναν άλλον εαυτό με τη Νέα Δημοκρατία από αυτόν που δείχνατε με το ΛΑΟΣ. Καλά κάνετε. Δικαίωμά σας! 
Θα ήθελα να κάνω μία παρατήρηση, όμως, την οποία είμαι υποχρεωμένος να την κάνω.</Speech> 
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember> (Υπουργός Υποδομών, Μεταφορών και Δικτύων): Απελευθερώθηκα!</Speech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Απελευθερωθήκατε, βεβαίως. Μην απελευθερωθείτε, όμως, πάρα πολύ. Δεν θα είναι καλό.
Όλα είναι φυσικά, λοιπόν; Λέτε ότι υπάρχουν μονοπώλια. «Φυσικά –λέει- υπάρχουν και ολιγοπώλια στις αγορές. Φυσικά υπάρχουν και καρτέλ. Φυσικά υπάρχουν και υπερτιμολογήσεις». Φυσικά, φυσικά, φυσικά!
Μα, αν είναι όλα αυτά φυσικά, με συγχωρείτε, ποιο σύστημα υποστηρίζετε;</Speech>
ΠΡΟΕΔΡΕΥΩΝ (<ChairmanSpeech><Parlmember>Βύρων Πολύδωρας</Parlmember>): Υπάρχουν νόμοι για να τα χτυπήσουν αυτά και εκεί δοκιμάζεται η αποτελεσματικότητα του κράτους. Όχι τα μισά. Είμαστε αυτήκοοι μάρτυρες.</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Κύριε Πρόεδρε,  ήμουν νιος και γέρασα. Αυτά τα ακούω συνεχώς ότι θα τα χτυπήσετε, αλλά βλέπω να γιγαντώνονται. Κι έχουμε εδώ στην Ελλάδα, λόγω των ολιγοπωλίων -όχι των δημόσιων, των ιδιωτικών ολιγοπωλίων- τιμές πάνω από τη Γερμανία και μισθούς, οι οποίοι οδηγούνται ταχύτατα προς Βουλγαρία. Μάλιστα, οδηγούνται εκεί διά πραξικοπημάτων, με καταργήσεις, δηλαδή, των συλλογικών συμβάσεων, γιατί είναι συνταγματικό πραξικόπημα η κατάργηση των συλλογικών συμβάσεων.
Είπα «δοτό» τον κύριο Πρωθυπουργό. Δεν είναι η πρώτη φορά που το έχετε ακούσει και το εξηγώ και το λέω με επιχείρημα. Όπως ξέρετε, το Σύνταγμά μας δίνει όλες τις εξουσίες στον Πρωθυπουργό. Δυστυχώς! Όμως αυτό είναι το Σύνταγμα. Και ο Πρωθυπουργός αυτός εκλέγεται, επιλέγεται από τον ελληνικό λαό. Η ελληνική Βουλή με μεγάλη πλειοψηφία επιλέγει τον Πρόεδρο της Δημοκρατίας, που δεν έχει εξουσίες, όχι  όμως Πρωθυπουργό. Ο Πρωθυπουργός πρέπει να εκλέγεται από τον ελληνικό λαό και να λογοδοτεί. Ο Πρωθυπουργός όμως αυτός δεν βγήκε με αυτού του είδους τις λαϊκές διαδικασίες. Γι’ αυτό μιλάω για δοτό.
Στο Eurogroup λέτε ότι 100 δισεκατομμύρια.</Speech>
ΠΡΟΕΔΡΕΥΩΝ (<ChairmanSpeech><Parlmember>Βύρων Πολύδωρας</Parlmember>): Δεν είναι της παρούσης.</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Τελειώνω, κύριε Πρόεδρε.
Θα περιοριστεί το χρέος μας 100 δισεκατομμύρια; Σοβαρά το λέτε;</Speech> 
ΠΡΟΕΔΡΕΥΩΝ (<ChairmanSpeech><Parlmember>Βύρων Πολύδωρας</Parlmember>): Ναι, σοβαρά το λέει και να τελειώνει αυτός ο διαξιφισμός.</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Κύριε Πρόεδρε,  εντάξει, να εκνευρίζεται ο κ. Βορίδης, αλλά όχι εσείς.</Speech>
ΠΡΟΕΔΡΕΥΩΝ (<ChairmanSpeech><Parlmember>Βύρων Πολύδωρας</Parlmember>): Εγώ δεν εκνευρίζομαι.</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Εντάξει, θα τελειώσω. Δεν νομίζω ότι μας πήραν τα μεσάνυχτα. Η συζήτηση αυτή μακάρι να είχε μεγαλύτερο ενδιαφέρον και μεγαλύτερη προσέλευση και έπρεπε να είχε.
Τα 100 δισεκατομμύρια είναι «όνειρα θερινής νυκτός».</Speech>
ΠΡΟΕΔΡΕΥΩΝ (<ChairmanSpeech><Parlmember>Βύρων Πολύδωρας</Parlmember>): Κύριε Λαφαζάνη, σας παρακαλώ. Λήξις!</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΜΟΥΣΟΥΡΟΥΛΗΣ</Parlmember>: Κύριε Πρόεδρε,  θα ήθελα κι εγώ το λόγο.</Speech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Μα, τώρα θα τα ακούσετε. Δεν είναι δυνατόν!</Speech>
<Speech><Parlmember>ΚΩΝΣΤΑΝΤΙΝΟΣ ΜΟΥΣΟΥΡΟΥΛΗΣ</Parlmember>: Θα τα ακούσετε κι εσείς, όμως.</Speech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Βεβαίως. Ευχαρίστως. Γι’ αυτό είναι η Αίθουσα αυτή, για να γίνεται διάλογος και αντιπαράθεση.
Από τα 100 δισεκατομμύρια τα 40 δισεκατομμύρια πάνε στις τράπεζες με δάνεια στις τράπεζες και, μάλιστα, με μετοχές, οι οποίες δεν θα μετέχουν με τέτοιο τρόπο στο μετοχικό κεφάλαιο, ώστε να δίνουν και την ιδιοκτησία στο δημόσιο. 
Πέραν των 40 δισεκατομμυρίων, κύριε Πρόεδρε, θα έχουμε και 15 δισεκατομμύρια περίπου, απώλειες από τα ασφαλιστικά ταμεία.</Speech>
ΠΡΟΕΔΡΕΥΩΝ (<ChairmanSpeech><Parlmember>Βύρων Πολύδωρας</Parlmember>): Θα υπάρξει προσφορότερη ευκαιρία για την ανάλυση αυτή, όχι εν παρενθέσει τώρα.</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Σας παρακαλώ, ακούστε: 40 και 15 είναι 55 δισεκατομμύρια. Για τα ασφαλιστικά ταμεία θα είναι η χαριστική βολή, αυτά που θα χάσουν. Πόσα απομένουν; Τίποτα. «Άνθρακες ο θησαυρός» και το αντίτιμο αυτού του λεγόμενου PSI ποιο θα είναι; Το δεύτερο μνημόνιο, η δεύτερη μνημονιακή λεηλασία και η καταστροφή της χώρας.
Μπορώ να σας πω κάτι ακόμη;</Speech> 
ΠΡΟΕΔΡΕΥΩΝ (<ChairmanSpeech><Parlmember>Βύρων Πολύδωρας</Parlmember>): Όχι, φτάνει.</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Δεν χάνουν. Τα λεφτά είναι χαμένα.
Δεν τα έχουν αυτά τα λεφτά, τα ομόλογα, οι τράπεζες. Και ξέρουν ότι δεν πρόκειται να τα πάρουν ποτέ. Το κούρεμα είναι πολύ παραπάνω από 50% . Έχουν δεδηλωμένη απώλεια. 
Επομένως οι τράπεζες χωρίς να χάνουν τίποτα, θα πάρουν και μία προίκα από πάνω, για να σταθούν στα πόδια τους και να έχουν προοπτική. Αυτή είναι πραγματικότητα. Και αυτό το δώρο στις τράπεζες και το δώρο στους πιστωτές, λέτε ότι είναι σωτηρία για τη χώρα μας. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)</Speech>
 ΠΡΟΕΔΡΕΥΩΝ (<ChairmanSpeech><Parlmember>Βύρων Πολύδωρας</Parlmember>): Εντάξει, κύριε Λαφαζάνη.</ChairmanSpeech> 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Δεν υπάρχει διέξοδος. Στην καταστροφή οδηγείτε τη χώρα.</Speech> 
<Speech><Parlmember>ΑΛΕΞΑΝΔΡΟΣ ΧΡΥΣΑΝΘΑΚΟΠΟΥΛΟΣ</Parlmember>: Κύριε Πρόεδρε, παρακαλώ το λόγο.</Speech> 
<Speech><Parlmember>ΚΩΝΣΤΑΝΤΙΝΟΣ ΜΟΥΣΟΥΡΟΥΛΗΣ</Parlmember>: Κι εγώ θέλω το λόγο, κύριε Πρόεδρε.</Speech> 
ΠΡΟΕΔΡΕΥΩΝ (<ChairmanSpeech><Parlmember>Βύρων Πολύδωρας</Parlmember>): Κανείς δεν θα λάβει το λόγο.
Σας υπενθυμίζω ότι πριν καταλάβω την Έδρα, είχε γίνει συμφωνία, την οποία ανακοίνωσε η Αντιπρόεδρος κ. Βέρα Νικολαΐδου, ότι δεν θα υπάρξουν αυτού του είδους οι δευτερολογίες και οι δηλώσεις.</ChairmanSpeech> 
<Speech><Parlmember>ΑΛΕΞΑΝΔΡΟΣ ΧΡΥΣΑΝΘΑΚΟΠΟΥΛΟΣ</Parlmember>: Ένα λεπτό θέλω, κύριε Πρόεδρε.</Speech> 
ΠΡΟΕΔΡΕΥΩΝ (<ChairmanSpeech><Parlmember>Βύρων Πολύδωρας</Parlmember>): Δεν είναι σωστό. Διευθύνω.</ChairmanSpeech> 
<Speech><Parlmember>ΑΛΕΞΑΝΔΡΟΣ ΧΡΥΣΑΝΘΑΚΟΠΟΥΛΟΣ</Parlmember>: Μία δήλωση μόνο.</Speech> 
ΠΡΟΕΔΡΕΥΩΝ (<ChairmanSpeech><Parlmember>Βύρων Πολύδωρας</Parlmember>): Όχι.</ChairmanSpeech> 
<Speech><Parlmember>ΑΛΕΞΑΝΔΡΟΣ ΧΡΥΣΑΝΘΑΚΟΠΟΥΛΟΣ</Parlmember>: Δώσατε το λόγο στον κ. Λαφαζάνη. Ένα λεπτό το δικαιούμαι.</Speech> 
ΠΡΟΕΔΡΕΥΩΝ (<ChairmanSpeech><Parlmember>Βύρων Πολύδωρας</Parlmember>): Όχι. Λήξις.</ChairmanSpeech> 
<Speech><Parlmember>ΑΛΕΞΑΝΔΡΟΣ ΧΡΥΣΑΝΘΑΚΟΠΟΥΛΟΣ</Parlmember>: Κύριε Πρόεδρε, δεν υπάρχει λήξη. Δώσατε το λόγο στον κ. Λαφαζάνη, δικαιούμαι ένα λεπτό.</Speech> 
<Speech><Parlmember>ΚΩΝΣΤΑΝΤΙΝΟΣ ΜΟΥΣΟΥΡΟΥΛΗΣ</Parlmember>: Κι εγώ δικαιούμαι ένα λεπτό.</Speech> 
ΠΡΟΕΔΡΕΥΩΝ (<ChairmanSpeech><Parlmember>Βύρων Πολύδωρας</Parlmember>): Ορίστε, κύριε Χρυσανθακόπουλε.</ChairmanSpeech> 
<Speech><Parlmember>ΑΛΕΞΑΝΔΡΟΣ ΧΡΥΣΑΝΘΑΚΟΠΟΥΛΟΣ</Parlmember>: Ευχαριστώ, κύριε Πρόεδρε.
Να ξεκαθαρίσουμε ότι ο Λαϊκός Ορθόδοξος Συναγερμός δεν συμμετέχει στην Κυβέρνηση. Η Κυβέρνηση αυτή στηρίζεται από δύο κόμματα. Εμείς αποχωρήσαμε από την Κυβέρνηση. Αυτό είναι το πρώτο θέμα. Είναι ξεκάθαρο και διαυγές. 
Αμέσως μόλις αποχωρήσαμε, κύριε Πρόεδρε, για τους λόγους τους οποίους έχουμε εξηγήσει, σε σχέση με τους τρεις όρους που δεν τηρήθηκαν για τη συμμετοχή μας, σε σχέση με τη μη τεκμηρίωση της βιωσιμότητας τού συγκεκριμένου δανείου, γιατί ήδη πληροφορηθήκαμε ότι υπάρχει έκθεση, η οποία δυστυχώς, επιβαρύνει πολύ περισσότερο τις συνέπειες, ακολούθησε το εξής: Επιστολή του κυρίου Πρωθυπουργού, ο οποίος είναι μεταβατικός σε αυτήν τη φάση, προς τον κ. Γκρουέφσκι, όταν η συζήτηση στο ελληνικό Κοινοβούλιο τις προηγούμενες ημέρες, ήταν και με επίκαιρες ερωτήσεις που κατέθεσαν εδώ οι συνάδελφοι του ΛΑΟΣ, πώς θα τιμωρήσουμε τον αυθάδη και επικίνδυνο αυτό γείτονα με τις προκλητικές του ενέργειες. Ακολούθησε, λοιπόν, μία επιστολή, η οποία άνοιγε το δρόμο πριν τις εκλογές, για μία σημαντική συνάντηση κορυφής. 
Καταλαβαίνετε, κύριε Πρόεδρε, ότι η απουσία του Λαϊκού Ορθόδοξου Συναγερμού στερεί από αυτήν την Κυβέρνηση νομιμοποιητικές πρωτοβουλίες αρνητικού χαρακτήρα και στα εθνικά θέματα.</Speech>
ΠΡΟΕΔΡΕΥΩΝ (<ChairmanSpeech><Parlmember>Βύρων Πολύδωρας</Parlmember>): Ευχαριστούμε. 
Το λόγο έχει ο κ. Κωνσταντίνος Μουσουρούλης, για ένα λεπτό.</ChairmanSpeech> 
<Speech><Parlmember>ΚΩΝΣΤΑΝΤΙΝΟΣ ΜΟΥΣΟΥΡΟΥΛΗΣ</Parlmember>: Θα απαντήσω στον κ. Λαφαζάνη, κύριε Πρόεδρε. 
Ζητήσατε, προτείνατε, στάση πληρωμών προς το εξωτερικό, γνωρίζοντας ότι τα έξοδα αυτής της χώρας είναι περισσότερα από τα έσοδα. Δεν λέτε λέξη για το πώς θα γίνει η προσαρμογή. Από τους μισθούς και τις συντάξεις θα γίνει, εκτός αν θελήσετε να αδειάσουν τα ράφια των σούπερ μάρκετ.
Λιανεμπόριο ολοκληρωτικών αντιλήψεων δεν πρόκειται να κάνετε. Δεν υπάρχει «αγορά», κύριε Λαφαζάνη.</Speech> 
ΠΡΟΕΔΡΕΥΩΝ (<ChairmanSpeech><Parlmember>Βύρων Πολύδωρας</Parlmember>): Ευχαριστώ.
Κυρία και κύριοι συνάδελφοι, κηρύσσεται περαιωμένη η συζήτηση επί της αρχής του νομοσχεδίου του Υπουργείου Υποδομών, Μεταφορών και Δικτύων: «Ρύθμιση λειτουργίας της ταχυδρομικής αγοράς, θεμάτων ηλεκτρονικών επικοινωνιών και άλλες διατάξεις».
Ερωτάται το Σώμα: Γίνεται δεκτό το νομοσχέδιο επί της αρχής;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
ΠΡΟΕΔΡΕΥΩΝ (<ChairmanSpeech><Parlmember>Βύρων Πολύδωρας</Parlmember>): Συνεπώς το νομοσχέδιο του Υπουργείου Υποδομών, Μεταφορών και Δικτύων «Ρύθμιση λειτουργίας της ταχυδρομικής αγοράς, θεμάτων ηλεκτρονικών επικοινωνιών και άλλες διατάξεις» έγινε δεκτό επί της αρχής κατά πλειοψηφία.
Κύριοι συνάδελφοι, έχουν διανεμηθεί τα Πρακτικά της Πέμπτης 19 Ιανουαρίου 2012 και της Παρασκευής 20 Ιανουαρίου 2012 και ερωτάται το Σώμα αν τα επικυρώνει.</ChairmanSpeech> 
<Speech><Parlmember>ΟΛΟΙ ΟΙ ΒΟΥΛΕΥΤΕΣ</Parlmember>: Μάλιστα, μάλιστα.</Speech>
ΠΡΟΕΔΡΕΥΩΝ (<ChairmanSpeech><Parlmember>Βύρων Πολύδωρας</Parlmember>): Συνεπώς τα Πρακτικά της Πέμπτης 19 Ιανουαρίου 2012 και της Παρασκευής 20 Ιανουαρίου 2012 επικυρώθηκαν.
Κύριοι συνάδελφοι, δέχεστε στο σημείο αυτό να λύσουμε τη συνεδρίαση;</ChairmanSpeech>
<Speech><Parlmember>ΟΛΟΙ ΟΙ ΒΟΥΛΕΥΤΕΣ</Parlmember>: Μάλιστα, μάλιστα.
Με τη συναίνεση του Σώματος και ώρα 22.43’ λύεται η συνεδρίαση για αύριο ημέρα Τρίτη 21 Φεβρουαρίου 2012 και ώρα 18.00΄ με αντικείμενο εργασιών του Σώματος: α) κοινοβουλευτικό έλεγχο, συζήτηση αναφορών και ερωτήσεων και β) νομοθετική εργασία, σύμφωνα με την ημερήσια διάταξη που έχει διανεμηθεί. 
Ο</Speech> ΠΡΟΕΔΡΟΣ                                                        ΟΙ ΓΡΑΜΜΑΤΕΙΣ   
Τελευταία Αποθήκευση:	23/2/2012 11:49:00 πμ
Εκτυπώθηκε:	23/2/2012 11:27:00 πμ</body>
</html>