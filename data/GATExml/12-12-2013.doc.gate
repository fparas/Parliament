<html><head><meta name="cp:revision" content="2"><meta name="date" content="2013-12-21T11:55:00Z"><meta name="Company" content="OTS"><meta name="meta:word-count" content="66103"><meta name="dc:creator" content="Production"><meta name="extended-properties:Company" content="OTS"><meta name="meta:print-date" content="2013-12-19T11:11:00Z"><meta name="Word-Count" content="66103"><meta name="dcterms:created" content="2013-12-21T11:55:00Z"><meta name="dcterms:modified" content="2013-12-21T11:55:00Z"><meta name="Last-Modified" content="2013-12-21T11:55:00Z"><meta name="Last-Save-Date" content="2013-12-21T11:55:00Z"><meta name="meta:character-count" content="356957"><meta name="Template" content="Normal"><meta name="meta:save-date" content="2013-12-21T11:55:00Z"><meta name="Application-Name" content="Microsoft Office Word"><meta name="modified" content="2013-12-21T11:55:00Z"><meta name="Edit-Time" content="1200000000"><meta name="Content-Type" content="application/msword"><meta name="creator" content="Production"><meta name="meta:author" content="Production"><meta name="extended-properties:Application" content="Microsoft Office Word"><meta name="meta:creation-date" content="2013-12-21T11:55:00Z"><meta name="Last-Printed" content="2013-12-19T11:11:00Z"><meta name="meta:last-author" content="ch.mparka"><meta name="Creation-Date" content="2013-12-21T11:55:00Z"><meta name="xmpTPg:NPages" content="356"><meta name="resourceName" content="12-12-2013.doc"><meta name="Last-Author" content="ch.mparka"><meta name="Character Count" content="356957"><meta name="Page-Count" content="356"><meta name="Revision-Number" content="2"><meta name="extended-properties:Template" content="Normal"><meta name="Author" content="Production"><meta name="meta:page-count" content="356"></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></head><body>ΣΥΝΕΔΡΙΑΣΗ ΟΛΟΜΕΛΕΙΑΣ 12-12-2013	ΣΕΛ. -8-
(Σημείωση: Ο παρακάτω πίνακας περιεχομένων δεν αποτελεί το τελικό κείμενο, διότι εκκρεμούν ορθογραφικές και συντακτικές διορθώσεις)
ΠΙΝΑΚΑΣ ΠΕΡΙΕΧΟΜΕΝΩΝ
ΙΕ΄ ΠΕΡΙΟΔΟΣ 
ΠΡΟΕΔΡΕΥΟΜΕΝΗΣ ΚΟΙΝΟΒΟΥΛΕΥΤΙΚΗΣ ΔΗΜΟΚΡΑΤΙΑΣ
ΣΥΝΟΔΟΣ Β΄
ΣΥΝΕΔΡΙΑΣΗ Ν΄
Πέμπτη  12 Δεκεμβρίου 2013
ΘΕΜΑΤΑ
 
Α. ΕΙΔΙΚΑ ΘΕΜΑΤΑ 
1. Επικύρωση Πρακτικών, σελ. 
2.  Άδεια απουσίας του Βουλευτή κ. Γ. Παπανδρέου, σελ. 
3. Ανακοινώνεται ότι τη συνεδρίαση παρακολουθούν μαθητές από το 1ο Γενικό Λύκειο Βριλησσίων, το Γενικό Λύκειο Μαραθώνα, το 4ο Δημοτικό Σχολείο Ζεφυρίου, το 4ο Γενικό Λύκειο Χαλκίδας, το 4ο Γυμνάσιο Αιγίου και το Επαγγελματικό Λύκειο Μεγαλόπολης, σελ. 
4. Ανακοινώνεται ότι η  Ένωση Καταναλωτών Ποιότητα Ζωής - ΕΚΠΟΙΖΩ - καταθέτει ψήφισμα με το οποίο εκφράζει την αντίθεσή της στους πλειστηριασμούς ακινήτων, σελ. 
5. Επί προσωπικού θέματος, σελ. 
6. Επί διαδικαστικού θέματος, σελ. 
7. Αναφορά στις δηλώσεις σχετικά με τις βουλευτικές συντάξεις, σελ. 
8. Δήλωση του Υπουργού Οικονομικών κ. Ι. Στουρνάρα ότι η τροπολογία με γενικό αριθμό 997 και ειδικό 96 αποσύρεται, σελ. 
 
Β. ΚΟΙΝΟΒΟΥΛΕΥΤΙΚΟΣ ΕΛΕΓΧΟΣ 
1. Κατάθεση αναφορών, σελ. 
2. Απαντήσεις Υπουργών σε ερωτήσεις Βουλευτών, σελ. 
3. Ανακοίνωση του δελτίου επικαίρων ερωτήσεων της Παρασκευής 13 Δεκεμβρίου 2013, σελ. 
4. Συζήτηση επικαίρων ερωτήσεων:
    α) Προς τον Υπουργό Δικαιοσύνης, Διαφάνειας και Ανθρωπίνων Δικαιωμάτων, σχετικά με &quot;τους εκβιασμούς και τις απειλές εναντίον δικαστικών από υπάλληλο της τρόικας&quot;, σελ. 
    β) Προς τον Υπουργό Περιβάλλοντος, Ενέργειας και Κλιματικής Αλλαγής, σχετικά με τη στήριξη των ελληνικών επιχειρήσεων, σελ. 
    γ) Προς τον Υπουργό Ναυτιλίας και Αιγαίου, σχετικά με την μελέτη αξιοποίησης της λιμενικής ζώνης στην Πάτρα από το ΤΑΙΠΕΔ, σελ. 
    δ) Προς τον Υπουργό Εργασίας, Κοινωνικής Ασφάλισης και Πρόνοιας:
         i) σχετικά με τις απολύσεις στην αλλαντοβιομηχανία ΝΙΚΑΣ, σελ. 
         ii) σχετικά με τις εξοικονομήσεις και τους ελέγχους των ασφαλιστικών παροχών, σελ. 
    ε) Προς τον Υπουργό Ανάπτυξης και Ανταγωνιστικότητας, σχετικά με την ανάγκη αντιμετώπισης της ακρίβειας των βασικών ειδών πρώτης ανάγκης, σελ. 
    στ) Προς τον Υπουργό Οικονομικών:
          i) σχετικά με την κατάργηση της Περιφερειακής Διεύθυνσης ΣΔΟΕ Στερεάς Ελλάδας, σελ. 
          ii) σχετικά με την αναγκαιότητα παρεμβάσεων στο συνοριακό σταθμό του Προμαχώνα Σερρών, σελ. 
 
Γ. ΝΟΜΟΘΕΤΙΚΗ ΕΡΓΑΣΙΑ 
1. Συζήτηση επί των άρθρων και των τροπολογιών του σχεδίου νόμου του Υπουργείου Εργασίας, Κοινωνικής Ασφάλισης και Πρόνοιας: &quot;Αναβάθμιση και βελτίωση των μηχανισμών είσπραξης των ασφαλιστικών φορέων, πρόστιμα για την ανασφάλιστη και αδήλωτη εργασία και λοιπές διατάξεις αρμοδιότητας Υπουργείου Εργασίας, Κοινωνικής Ασφάλισης και Πρόνοιας&quot;, σελ. 
2. Κατάθεση Εκθέσεων Διαρκών Επιτροπών:
    α) Η Διαρκής Επιτροπή Εθνικής  Άμυνας και Εξωτερικών Υποθέσεων καταθέτει την  Έκθεσή της στο σχέδιο νόμου του Υπουργείου Εξωτερικών: «Κύρωση της Συνολικής Συμφωνίας-Πλαίσιο Εταιρικής Σχέσης και Συνεργασίας μεταξύ της Ευρωπαϊκής Κοινότητας και των Κρατών Μελών της αφενός και της Δημοκρατίας της Ινδονησίας, αφετέρου, μετά της Τελικής Πράξης», σελ. 
    β) Η Διαρκής Επιτροπή Κοινωνικών Υποθέσεων καταθέτει την  Έκθεσή της στο σχέδιο νόμου του Υπουργείου Υγείας: «Κύρωση της Πράξης Νομοθετικού Περιεχομένου ««Ρυθμίσεις για την αντιμετώπιση των εξαιρετικών επειγουσών και απρόβλεπτων αναγκών του κοινωφελούς, μη κερδοσκοπικού ιδρύματος με την επωνυμία «ΚΟΙΝΩΦΕΛΕΣ ΙΔΡΥΜΑ ΕΡΡΙΚΟΣ ΝΤΥΝΑΝ»» (Α΄ 219), σελ. 
    γ) Η Διαρκής Επιτροπή Δημόσιας Διοίκησης, Δημόσιας Τάξης και Δικαιοσύνης καταθέτει τις Εκθέσεις της στα σχέδια νόμων του Υπουργείου Εσωτερικών:
        i) «Κύρωση της Σύμβασης για την έκδοση πιστοποιητικού ικανότητας γάμου», σελ. 
        ii) «Κύρωση της Σύμβασης που απαλλάσσει από την επικύρωση ορισμένες πράξεις και έγγραφα», σελ. 
        iii) «Κύρωση της Σύμβασης για τη διεθνή συνεργασία σε ζητήματα διοικητικής συνδρομής προς τους πρόσφυγες», σελ. 
    δ) Η Διαρκής Επιτροπή Δημόσιας Διοίκησης, Δημόσιας Τάξης και Δικαιοσύνης καταθέτει την  Έκθεσή της στο σχέδιο νόμου του Υπουργείου Δικαιοσύνης, Διαφάνειας και Ανθρωπίνων Δικαιωμάτων: «Κύρωση του Προαιρετικού Πρωτοκόλλου στη Σύμβαση κατά των Βασανιστηρίων και άλλων Μορφών Σκληρής, Απάνθρωπης ή Ταπεινωτικής Μεταχείρισης ή Τιμωρίας της Γενικής Συνέλευσης των Ηνωμένων Εθνών», σελ. 
3. Κατάθεση σχεδίου νόμου:
Οι Υπουργοί Δικαιοσύνης, Διαφάνειας και Ανθρωπίνων Δικαιωμάτων, Οικονομικών και Δημόσιας Τάξης και Προστασίας του Πολίτη κατέθεσαν σχέδιο νόμου: «Για την ενσωμάτωση των Οδηγιών 2010/64/ΕΕ του Ευρωπαϊκού Κοινοβουλίου και του Συμβουλίου της 20ης Οκτωβρίου 2010 σχετικά με το δικαίωμα σε διερμηνεία και μετάφραση κατά την ποινική διαδικασία (L 280) και 2012/13/ΕΕ του Ευρωπαϊκού Κοινοβουλίου και του Συμβουλίου της 22ης Μαΐου 2012 σχετικά με το δικαίωμα ενημέρωσης στο πλαίσιο ποινικών διαδικασιών (L 142)», σελ. 

ΠΡΟΕΔΡΕΥΟΝΤΕΣ
ΔΡΙΒΕΛΕΓΚΑΣ Ι. , σελ. 
ΚΑΛΑΝΤΖΗΣ Γ. , σελ.
ΚΟΛΛΙΑ-ΤΣΑΡΟΥΧΑ Μ. , σελ.
ΜΑΡΚΟΓΙΑΝΝΑΚΗΣ Χ. , σελ.

ΟΜΙΛΗΤΕΣ

Α. Επί προσωπικού θέματος:
ΚΑΤΣΩΤΗΣ Χ. , σελ.
ΚΕΓΚΕΡΟΓΛΟΥ Β. , σελ.
ΜΠΑΡΚΑΣ Κ. , σελ.
ΣΚΡΕΚΑΣ Θ. , σελ.
ΣΤΑΘΑΣ Ι. , σελ.

Β. Επί διαδικαστικού θέματος:
ΚΟΛΛΙΑ-ΤΣΑΡΟΥΧΑ Μ. , σελ.
ΛΑΦΑΖΑΝΗΣ Π. , σελ.
ΜΑΡΙΑΣ Ε. , σελ.
ΜΑΡΚΟΓΙΑΝΝΑΚΗΣ Χ. , σελ.

Γ. Επί της αναφοράς στις δηλώσεις σχετικά με τις βουλευτικές συντάξεις:
ΚΕΓΚΕΡΟΓΛΟΥ Β. , σελ.
ΚΟΥΚΟΥΛΟΠΟΥΛΟΣ Π. , σελ.
ΜΠΑΡΚΑΣ Κ. , σελ.
ΣΚΡΕΚΑΣ Κ. , σελ.

Δ. Επί των επικαίρων ερωτήσεων:
ΑΘΑΝΑΣΙΟΥ Χ. , σελ.
ΑΡΑΜΠΑΤΖΗ Φ. , σελ.
ΒΑΡΒΙΤΣΙΩΤΗΣ Μ. , σελ.
ΓΙΑΤΑΓΑΝΑ Χ. , σελ.
ΚΑΛΑΝΤΖΗΣ Γ. , σελ.
ΚΑΤΣΩΤΗΣ Χ. , σελ.
ΚΕΓΚΕΡΟΓΛΟΥ Β. , σελ.
ΚΩΝΣΤΑΝΤΙΝΟΠΟΥΛΟΣ Ο. , σελ.
ΜΑΥΡΑΓΑΝΗΣ Γ. , σελ.
ΞΗΡΟΤΥΡΗ - ΑΙΚΑΤΕΡΙΝΑΡΗ Α. , σελ.
ΠΑΠΑΓΕΩΡΓΙΟΥ Α. (Υφυπ.) , σελ.
ΣΚΟΡΔΑΣ Α. , σελ.
ΣΤΑΥΡΟΓΙΑΝΝΗΣ Ν. , σελ.
ΤΣΟΥΚΑΛΗΣ Ν. , σελ.
ΧΡΥΣΟΒΕΛΩΝΗ Μ. , σελ.

Ε. Επί του σχεδίου νόμου του Υπουργείου Εργασίας, Κοινωνικής Ασφάλισης και Πρόνοιας:
ΑΒΡΑΜΙΔΗΣ Γ. , σελ.
ΒΑΜΒΑΚΑ Ε. , σελ.
ΒΛΑΧΟΓΙΑΝΝΗΣ Η. , σελ.
ΒΟΥΔΟΥΡΗΣ Ο. , σελ.
ΒΟΥΛΤΕΨΗ Σ. , σελ.
ΒΡΟΥΤΣΗΣ Ι. , σελ.
ΓΕΩΡΓΟΠΟΥΛΟΥ - ΣΑΛΤΑΡΗ Ε. , σελ.
ΚΑΡΑΓΙΑΝΝΙΔΗΣ Χ. , σελ.
ΚΑΤΣΩΤΗΣ Χ. , σελ.
ΚΕΓΚΕΡΟΓΛΟΥ Β. , σελ.
ΚΕΛΛΑΣ Χ. , σελ.
ΚΟΥΚΟΥΛΟΠΟΥΛΟΣ Π. , σελ.
ΚΟΥΚΟΥΤΣΗΣ Δ. , σελ.
ΚΩΝΣΤΑΝΤΟΠΟΥΛΟΥ Ζ. , σελ.
ΛΑΦΑΖΑΝΗΣ Π. , σελ.
ΜΑΡΙΑΣ Ε. , σελ.
ΜΗΤΡΟΠΟΥΛΟΣ Α. , σελ.
ΜΟΥΤΣΙΝΑΣ Π. , σελ.
ΜΠΑΡΚΑΣ Κ. , σελ.
ΝΤΟΛΙΟΣ Γ. , σελ.
ΟΙΚΟΝΟΜΟΥ Β. , σελ.
ΠΑΡΑΣΤΑΤΙΔΗΣ Θ. , σελ.
ΠΑΦΙΛΗΣ Α. , σελ.
ΣΚΡΕΚΑΣ Κ. , σελ.
ΣΤΟΥΡΝΑΡΑΣ Ι. , σελ.
ΣΤΡΑΤΟΥΛΗΣ Δ. , σελ.
ΤΑΜΗΛΟΣ Μ. , σελ.
ΧΑΪΚΑΛΗΣ Π. , σελ.
ΧΑΡΑΛΑΜΠΙΔΟΥ Δ. , σελ.
ΨΥΡΡΑΣ Θ. , σελ.

ΠΡΑΚΤΙΚΑ ΒΟΥΛΗΣ
ΙE΄ ΠΕΡΙΟΔΟΣ 
ΠΡΟΕΔΡΕΥΟΜΕΝΗΣ ΚΟΙΝΟΒΟΥΛΕΥΤΙΚΗΣ ΔΗΜΟΚΡΑΤΙΑΣ
ΣΥΝΟΔΟΣ Β΄
ΣΥΝΕΔΡΙΑΣΗ Ν΄
Πέμπτη 12 Δεκεμβρίου 2013
Αθήνα, σήμερα στις 12 Δεκεμβρίου 2013, ημέρα Πέμπτη και ώρα 09.42΄ συνήλθε στην Αίθουσα των συνεδριάσεων του Βουλευτηρίου η Βουλή σε ολομέλεια για να συνεδριάσει υπό την προεδρία του Β΄ Αντιπροέδρου αυτής κ. ΓΕΩΡΓΙΟΥ ΚΑΛΑΝΤΖΗ.
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Κυρίες και κύριοι συνάδελφοι, αρχίζει η συνεδρίαση.
(</ChairmanSpeech><Speech><Parlmember>ΕΠΙΚΥΡΩΣΗ ΠΡΑΚΤΙΚΩΝ</Parlmember>: Σύμφωνα με την από 11-12-2013 εξουσιοδότηση του Σώματος επικυρώθηκαν με ευθύνη του Προεδρείου τα Πρακτικά της ΜΘ΄ συνεδριάσεώς του, της Τετάρτης 11 Δεκεμβρίου 2013, σε ό,τι αφορά: 
α) στην ψήφιση στο σύνολό του σχεδίου νόμου «Κύρωση των Συμφωνιών Τροποποίησης των Συμβάσεων Παραχώρησης των μεγάλων οδικών έργων και ρύθμιση συναφών θεμάτων».
β) στην πρόταση του Προέδρου της Βουλής «Για την τροποποίηση διατάξεων του Κανονισμού της Βουλής – Μέρος Κοινοβουλευτικό (ΦΕΚ 106 Α΄/24-6-1987) και Μέρος Β΄ (ΦΕΚ 51 Α΄/10-4-1997), όπως ισχύει».
Παρακαλείται ο κύριος Γραμματέας να ανακοινώσει τις αναφορές προς το Σώμα.
Α. ΚΑΤΑΘΕΣΗ ΑΝΑΦΟΡΩΝ
1) Ο Βουλευτής Ηρακλείου κ. ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ κατέθεσε αναφορά με την οποία οι εργαζόμενοι των Ινστιτούτων Προστασίας Φυτών και Αμπέλου, Λαχανοκομίας και Ανθοκομίας του Νομού Ηρακλείου εκφράζουν τη διαμαρτυρία τους για τη συγχώνευση των Ινστιτούτων του Νομού Ηρακλείου με αυτά των Χανίων και αιτούνται την παραμονή της έδρας των Ινστιτούτων στο Νομό Ηρακλείου.
2) Ο Βουλευτής Α΄ Αθηνών κ. ΝΙΚΗΤΑΣ ΚΑΚΛΑΜΑΝΗΣ κατέθεσε αναφορά με την οποία o Σύλλογος Εργαζομένων του Δήμου Αθηναίων αιτείται την καταβολή του επιδόματος αδείας στους εργαζόμενους για την περίοδο από 01-07-2012 έως 31-12-2012.
3) Ο Βουλευτής Φθιώτιδας κ. ΒΑΣΙΛΕΙΟΣ ΚΥΡΙΑΚΑΚΗΣ κατέθεσε αναφορά με την οποία τα Σωματείο Εργαζομένων του Γενικού Νοσοκομείου Λαμίας και τα Κέντρα Υγείας του Νομού Φθιώτιδας εκφράζουν τη διαμαρτυρία τους για κάθε ενέργεια πολιτικού ή υπηρεσιακού φορέα που είναι αντίθετη με την παροχή της δωρεάν δημόσιας υγείας και αιτούνται την αναβάθμιση και την ουσιαστική λειτουργία όλων των μονάδων δημόσιας υγείας.
4) Οι Βουλευτές, Β΄ Πειραιώς κ. ΔΙΑΜΑΝΤΩ ΜΑΝΩΛΑΚΟΥ, Β΄ Αθηνών κ. ΧΡΗΣΤΟΣ ΚΑΤΣΩΤΗΣ, Α΄ Θεσσαλονίκης κ. ΘΕΟΔΟΣΙΟΣ ΚΩΝΣΤΑΝΤΙΝΙΔΗΣ και Αιτωλοακαρνανίας κ. ΝΙΚΟΛΑΟΣ ΜΩΡΑΪΤΗΣ κατέθεσαν αναφορά με την οποία η Πανελλήνια Ομοσπονδία Συλλόγων Γεωπόνων αιτείται την ουσιαστική προστασία των ανέργων Γεωπόνων με παροχή επιδόματος ανεργίας, ιατροφαρμακευτική περίθαλψη και άμεση προκήρυξη συμβάσεων εργασίας για τη στελέχωση του οργανισμού (ΟΠΕΚΕΠΕ).
5) Οι Βουλευτές Ηρακλείου κ.κ. ΜΙΧΑΗΛ ΚΡΙΤΣΩΤΑΚΗΣ και ΜΑΡΙΑ ΔΙΑΚΑΚΗ κατέθεσαν αναφορά με την οποία ο Δήμος Φαιστού καταθέτει ψήφισμα με το οποίο αιτείται την άρση νομοσχεδίου για τη φορολόγηση των αγροτεμαχίων. 
6) Η Βουλευτής Σάμου κ. ΑΓΝΗ ΚΑΛΟΓΕΡΗ κατέθεσε αναφορά με την οποία η Ένωση Αστυνομικών Υπαλλήλων του Νομού Σάμου αιτείται τη στελέχωση των Αστυνομικών Τμημάτων Ευδήλου και Φούρνων, προκειμένου να καλυφθούν οι ανάγκες αστυνόμευσης τριών οικισμών δύο νησιών, τα οποία εξυπηρετούνται μόνον από έναν αστυνομικό. 
7) Ο Βουλευτής Λασιθίου κ. ΚΩΝΣΤΑΝΤΙΝΟΣ ΔΕΡΜΙΤΖΑΚΗΣ κατέθεσε αναφορά με την οποία το Σωματείο Καταστηματαρχών Ιεράπετρας Λασιθίου εκφράζει τη διαμαρτυρία του σε επικείμενο κλείσιμο Καταστήματος ΟΑΕΕ στην Ιεράπετρα. 
8) Ο Βουλευτής Αιτωλοακαρνανίας κ. ΓΕΩΡΓΙΟΣ ΒΑΡΕΜΕΝΟΣ κατέθεσε αναφορά με την οποία η κ. Ασημακοπούλου Μαρλέν, δικηγόρος του Αρείου Πάγου εκφράζει τη διαμαρτυρία της προς τις υπηρεσίες ΟΠΑΔ και ΕΟΠΥΥ για την κωλυσιεργία της εκκαθάρισης της αναπηρικής αποζημίωσης του πελάτη της κ. Σ. Λαχανά, σωφρονιστικού υπαλλήλου.
9) Ο Βουλευτής Ηρακλείου κ. ΙΩΑΝΝΗΣ ΜΙΧΕΛΟΓΙΑΝΝΑΚΗΣ κατέθεσε αναφορά με την οποία η Ομοσπονδία Επαγγελματιών-Βιοτεχνών και Εμπόρων του Νομού Ηρακλείου αιτείται να δοθεί στους επαγγελματίες-βιοτέχνες και εμπόρους η δυνατότητα σταδιακής αποπληρωμής των ληξιπρόθεσμων οφειλών τους προς το δημόσιο.
10) Η Βουλευτής Φθιώτιδας κ. ΕΛΕΝΗ ΜΑΚΡΗ-ΘΕΟΔΩΡΟΥ κατέθεσε αναφορά με την οποία η Ομοσπονδία Επαγγελματιών Βιοτεχνών Φθιώτιδας εκφράζει τη διαμαρτυρία της σε επικείμενη κατάργηση της Περιφερειακής Διεύθυνσης του ΟΑΕΕ στη Στερεά Ελλάδα με έδρα τη Λαμία, καθώς και του Περιφερειακού Τμήματος Θήβας.
11) Ο Βουλευτής Αργολίδος κ. ΔΗΜΗΤΡΙΟΣ ΚΟΔΕΛΑΣ κατέθεσε αναφορά με την οποία οι Δημοτικοί Αστυνομικοί του Νομού Αργολίδας που έχουν τεθεί σε διαθεσιμότητα επισημαίνουν την ανάγκη επανατοποθέτησής τους σε νέες θέσεις με την ισχύ της ομοεδρικότητας.
12) Η Βουλευτής Β΄ Θεσσαλονίκης κ. ΑΙΚΑΤΕΡΙΝΗ ΜΑΡΚΟΥ κατέθεσε αναφορά με την οποία το Συνδικάτο Εργατοτεχνιτών και Υπαλλήλων Ιματισμού - Κλωστοϋφαντουργίας και Πλεκτικής Βορείου Ελλάδας διαμαρτύρεται για τις τεράστιες καθυστερήσεις στην έκδοση οριστικών αποφάσεων συνταξιοδότησης από το ΙΚΑ. 
13) Ο Βουλευτής Καρδίτσης κ. ΣΠΥΡΙΔΩΝ ΤΑΛΙΑΔΟΥΡΟΣ κατέθεσε αναφορά με την οποία το Συμβούλιο Ιδρύματος του Ιονίου Πανεπιστημίου εκφράζει τη διαμαρτυρία του, διότι ο Υπουργός καθυστερεί την υπογραφή της προβλεπόμενης διαπιστωτικής πράξης, με αποτέλεσμα το Ιόνιο Πανεπιστήμιο να διοικείται «προσωρινά» από όργανα και διαδικασίες που προέβλεπε ο καταργηθείς νόμος για τα ΑΕΙ.
14) Ο Βουλευτής Ηρακλείου κ. ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ κατέθεσε δημοσίευμα εφημερίδας το οποίο αναφέρεται σε φοιτητές του Πολυτεχνείου Χανίων και του ΑΤΕΙ Χανίων, οι οποίοι λόγω οικονομικών προβλημάτων εγκαταλείπουν τις σπουδές τους.
15) Οι Βουλευτές Ηρακλείου κ.κ. ΜΙΧΑΗΛ ΚΡΙΤΣΩΤΑΚΗΣ και ΜΑΡΙΑ ΔΙΑΚΑΚΗ κατέθεσαν αναφορά με την οποία ο Πρύτανης του Πανεπιστημίου Κρήτης εκφράζει τη συμπαράστασή του προς τους υπαλλήλους ΔΕ τεχνικών ηλεκτρολόγων, διότι σε περίπτωση απομάκρυνσής τους λόγω διαθεσιμότητας καθίσταται πρακτικά αδύνατη η λειτουργία του Πανεπιστήμιου Κρήτης.
16) Ο Βουλευτής Μαγνησίας κ. ΑΛΕΞΑΝΔΡΟΣ ΜΕΪΚΟΠΟΥΛΟΣ κατέθεσε αναφορά με την οποία η Αθλητική και Εκπολιτιστική Κίνηση Δρυμώνος του Νομού Μαγνησίας εκφράζει τη διαμαρτυρία της για την κατάργηση του δικαιώματος των μελών της στην καυσοξύλευση από τα δημόσια δάση.
17) Ο Βουλευτής Ηρακλείου κ. ΕΛΕΥΘΕΡΙΟΣ ΑΥΓΕΝΑΚΗΣ κατέθεσε αναφορά με την οποία το Σωματείο Πυροσβεστών Πυρόσβεσης Διάσωσης Ανατολικής Κρήτης αιτούνται τη χορήγηση μέσων ατομικής προστασίας και ομογενοποίησης του προσωπικού του Π.Σ. και εκφράζουν τη διαμαρτυρία τους για την καθυστερημένη υλοποίησή τους.
18) Ο Βουλευτής Καρδίτσης κ. ΣΠΥΡΙΔΩΝ ΤΑΛΙΑΔΟΥΡΟΣ κατέθεσε αναφορά με την οποία ο Δήμαρχος Σοφάδων κ. Μ. Παπαδόπουλος διαμαρτύρεται για την άνιση μεταχείριση πολιτών, που δημιουργεί η ένταξη των περιοχών του Νομού Καρδίτσας, μεταξύ των οποίων και του Δήμου Σοφάδων στις δοθείσες κλιματικές ζώνες, για τη χορήγηση επιδόματος θέρμανσης.
19) Ο Βουλευτής Ηρακλείου κ. ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ κατέθεσε δημοσίευμα εφημερίδας το οποίο αφορά σε κατάργηση των υποκαταστημάτων του ΙΚΑ στον Άγιο Μηνά, στη Χερσόνησο, στις Μοίρες και στο Αρκαλοχώρι του Ηρακλείου Κρήτης.
20) Η Βουλευτής Α΄ Αθηνών κ. ΕΛΕΝΑ ΚΟΥΝΤΟΥΡΑ κατέθεσε αναφορά με την οποία ο Σύλλογος Υπαλλήλων της Γενικής Γραμματείας Πληροφορικών Συστημάτων εκφράζει τη διαμαρτυρία του για τη μεταφορά της ευθύνης των εκτυπωτικών εργασιών του Υπουργείου Οικονομικών (εκκαθαριστικά, ΦΑΠ, συντάξεις κ.α.), στα ΕΛΤΑ Α.Ε.
21) Η Βουλευτής Β΄ Θεσσαλονίκης κ. ΣΤΑΥΡΟΥΛΑ ΞΟΥΛΙΔΟΥ κατέθεσε αναφορά με την οποία ο Πρόεδρος του Συμβουλίου του ΑΤΕΙΘ κ. Λ. Παπαδόπουλος επισημαίνει την ανάγκη αποκατάστασης της εύρυθμης λειτουργίας του Αλεξάνδρειου ΤΕΙ Θεσσαλονίκης.
22) Ο Βουλευτής Νομού Αττικής κ. ΓΕΩΡΓΙΟΣ ΠΑΝΤΖΑΣ κατέθεσε αναφορά με την οποία οι μαθητές του 1ου Εσπερινού ΕΠΑΛ Κορωπίου διαμαρτύρονται για τη νέα κατάργηση τμημάτων του 1ου Εσπερινού ΕΠΑΛ Κορωπίου.
23) Ο Βουλευτής Ηλείας κ. ΓΙΑΝΝΗΣ ΚΟΥΤΣΟΥΚΟΣ κατέθεσε αναφορά με την οποία ο Δήμαρχος Ανδρίτσαινας - Κρεστένων επισημαίνει την ανάγκη για την άμεση καταβολή της Εξισωτικής Αποζημίωσης και του ΟΣΔΕ στους δικαιούχους της περιοχής.
24) Ο Βουλευτής Β΄ Αθηνών κ. ΑΠΟΣΤΟΛΟΣ ΚΑΚΛΑΜΑΝΗΣ κατέθεσε αναφορά με την οποία η Πανελλαδική Ομοσπονδία Εργατοϋπαλλήλων Εμφιαλωμένων Ποτών καταγγέλλει ότι λόγω απεργίας των εργαζομένων στο εργοστάσιο «COCA COLA 3Ε» στη Θεσσαλονίκη, διακινούνται τα προϊόντα της εταιρείας προς άλλες περιοχές με ευκαιριακό δίκτυο μεταφοράς, παραβιάζοντας τη νομοθεσία και τις φορολογικές προϋποθέσεις. 
25) Ο Βουλευτής Ηλείας κ. ΓΙΑΝΝΗΣ ΚΟΥΤΣΟΥΚΟΣ κατέθεσε αναφορά με την οποία ο Δήμαρχος Ανδρίτσαινας - Κρεστένων επισημαίνει την αναγκαιότητα παράτασης καταβολής των ασφαλιστικών εισφορών των αγροτών της περιοχής μέχρι τέλος του έτους, λόγω των έντονων καιρικών συνθηκών που έπληξαν τον δήμο.
26) Ο Βουλευτής Ηλείας κ. ΓΙΑΝΝΗΣ ΚΟΥΤΣΟΥΚΟΣ κατέθεσε αναφορά με την οποία ο Σύλλογος Ανδριτσάνων - Σωματείο Πατριωτικό διαμαρτύρεται για τις τεράστιες ελλείψεις του Κέντρου Υγείας Κρεστένων, το οποίο εξαιτίας αυτών αδυνατεί να προσφέρει άμεση υγειονομική περίθαλψη στους κατοίκους της περιοχής.
27) Ο Βουλευτής Β΄ Αθηνών κ. ΑΠΟΣΤΟΛΟΣ ΚΑΚΛΑΜΑΝΗΣ κατέθεσε αναφορά με την οποία η Πανελλαδική Ομοσπονδία Εργατοϋπαλλήλων Εμφιαλωμένων Ποτών παραθέτει έγγραφο από την Τροχαία Θεσσαλονίκης για κλήσεις που έλαβαν φορτηγά δημοσίας χρήσεως «COCA COLA 3Ε», τα οποία κινούνταν παράνομα και με ανακριβή στοιχεία, χρησιμοποιώντας απεργοσπαστικό μηχανισμό ενάντια στην απεργία που τελούν οι εργαζόμενοι της εταιρείας.
28) Ο Βουλευτής Πιερίας κ. ΚΩΝΣΤΑΝΤΙΝΟΣ ΚΟΥΚΟΔΗΜΟΣ κατέθεσε αναφορά με την οποία οι πρώην δημοτικοί αστυνομικοί Κατερίνης αιτούνται, η διαδικασία αξιολόγησης και επανατοποθέτησής τους να πληροί τους όρους διαφάνειας και νομιμότητας, σύμφωνα με το πρόγραμμα κινητικότητας.
29) Ο Βουλευτής Α΄ Αθηνών κ. ΝΙΚΗΤΑΣ ΚΑΚΛΑΜΑΝΗΣ κατέθεσε αναφορά με την οποία οι εργαζόμενοι του ραδιοφωνικού σταθμού «Αθήνα 9,84» διαμαρτύρονται για την κυβερνητική απειλή που αφορά το κλείσιμο των Δημοτικών Μέσων Ενημέρωσης.
30) Ο Βουλευτής Β΄ Αθηνών κ. ΑΠΟΣΤΟΛΟΣ ΚΑΚΛΑΜΑΝΗΣ κατέθεσε αναφορά με την οποία η Εθνική Συνομοσπονδία Ατόμων με Αναπηρία (ΕΣΑΜΕΑ) αιτούνται τη διασφάλιση των συντάξεων, των επιδομάτων και της ιατροφαρμακευτικής κάλυψης των ατόμων με αναπηρία.
31) Ο Βουλευτής Κορινθίας κ. ΧΡΙΣΤΟΣ ΔΗΜΑΣ κατέθεσε αναφορά με την οποία το Σωματείο Εργατοτεχνιτών-Ναυτεργατών και Υπαλλήλων Διώρυγας Κορίνθου αιτούνται την επίλυση του ζητήματος που αφορά στο μισθολόγιο Ναυτικών Διώρυγας Κορίνθου.
32) Η Βουλευτής Β΄ Θεσσαλονίκης κ. ΕΛΕΝΗ ΓΕΡΑΣΙΜΙΔΟΥ κατέθεσε αναφορά με την οποία οι Πολίτες για την Κατάργηση Διοδίων Αιγινίου διαμαρτύρονται για τα τεράστια προβλήματα που έχει επιφέρει η τοποθέτηση και η λειτουργία τους εδώ και δέκα μήνες και αιτούνται την κατάργησή τους.
33) Οι Βουλευτές, Νομού Αττικής κ. ΓΕΩΡΓΙΟΣ ΠΑΝΤΖΑΣ, Κυκλάδων κ. ΝΙΚΟΛΑΟΣ ΣΥΡΜΑΛΕΝΙΟΣ, Β΄ Πειραιώς κ. ΕΥΓΕΝΙΑ(ΤΖΕΝΗ) ΒΑΜΒΑΚΑ, Φθιώτιδας κ. ΒΑΣΙΛΕΙΟΣ ΚΥΡΙΑΚΑΚΗΣ, Δωδεκανήσου κ. ΔΗΜΗΤΡΗΣ ΓΑΚΗΣ, Βοιωτίας κ. ΙΩΑΝΝΗΣ ΣΤΑΘΑΣ κατέθεσαν αναφορά με την οποία ο Σύλλογος Ειδικού Εκπαιδευτικού Προσωπικού Ειδικής Αγωγής της Περιφέρειας Στερεάς Ελλάδας (ΣΕΕΠΕΑ-ΣΤΕΛΛΑ), διαμαρτύρεται για την υποστελέχωση των δομών Ειδικής Αγωγής και Εκπαίδευσης των Περιφερειών Στερεάς Ελλάδας και Νοτίου Αιγαίου.
34) Ο Βουλευτής Ευβοίας κ. ΔΗΜΗΤΡΙΟΣ ΑΝΑΓΝΩΣΤΑΚΗΣ κατέθεσε αναφορά με την οποία ο Δήμαρχος Ιστιαίας - Αιδηψού αιτείται την επίλυση του προβλήματος της μεταφοράς μαθητών στα σχολεία Πρωτοβάθμιας και Δευτεροβάθμιας Εκπαίδευσης του Δήμου Ιστιαίας-Αιδηψού.
35) Ο Βουλευτής Ηρακλείου κ. ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ κατέθεσε δημοσίευμα εφημερίδας σχετικά με τη συγχώνευση της Α΄ και Β΄ ΔΟΥ Ηρακλείου Κρήτης.
36) Ο Βουλευτής Ηρακλείου κ. ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ κατέθεσε δημοσίευμα εφημερίδας σχετικά με την ενδεχόμενη αναστολή λειτουργίας στο Ίδρυμα Τεχνολογίας και Έρευνας (ΙΤΕ), στον Οργανισμό Λιμένος Ηρακλείου (ΟΛΗ) και στον Οργανισμό Ανάπτυξης Κρήτης (ΟΑΚ) του Νομού Ηρακλείου.
37) Ο Βουλευτής Ηλείας κ. ΑΝΔΡΕΑΣ ΜΑΡΙΝΟΣ κατέθεσε δημοσίευμα εφημερίδας σχετικά με τις ελλείψεις καθηγητών και ηλεκτρονικών υπολογιστών στο Τμήμα Πληροφορικής και Μέσων Μαζικής Ενημέρωσης στο ΤΕΙ Πύργου του Νομού Ηλείας.
38) Η Βουλευτής Κοζάνης κ. ΡΑΧΗΛ ΜΑΚΡΗ κατέθεσε αναφορά με την οποία η Ένωση Υπαλλήλων Καταστήματος Κράτησης Γρεβενών επισημαίνει τις άθλιες συνθήκες διαβίωσης και υγιεινής που αντιμετωπίζουν στο κατάστημα κράτησης, εξαιτίας της έλλειψης προσωπικού και του υπερπληθυσμού των κρατουμένων.
39) Η Βουλευτής Β΄ Θεσσαλονίκης κ. ΣΤΑΥΡΟΥΛΑ ΞΟΥΛΙΔΟΥ κατέθεσε αναφορά με την οποία η Ένωση Ελληνικού Βιβλίου εκφράζει την απόλυτη αντίθεσή της για την κατάργηση των προστατευτικών διατάξεων που αφορούν το βιβλίο και αιτείται τη διαφύλαξη της ενιαίας τιμής του.
40) Οι Βουλευτές, Επικρατείας κ. ΑΘΑΝΑΣΙΟΣ ΠΑΦΙΛΗΣ, Νομού Αττικής κ. ΙΩΑΝΝΗΣ ΓΚΙΟΚΑΣ και Β΄ Πειραιώς κ. ΔΙΑΜΑΝΤΩ ΜΑΝΩΛΑΚΟΥ κατέθεσαν αναφορά με την οποία ο Σύλλογος Ειδικού Εκπαιδευτικού Προσωπικού Ειδικής Αγωγής Περιφέρειας Στερεάς Ελλάδας (ΣΕΕΠΕΑ-ΣΤΕΛΛΑ) εκφράζουν τη διαμαρτυρία τους και ζητούν άμεσα λύση, σχετικά με τη διακοπή προσλήψεων εκπαιδευτικών και ειδικού εκπαιδευτικού προσωπικού στα ειδικά σχολεία.
41) Οι Βουλευτές, Α΄ Θεσσαλονίκης κ. ΘΕΟΔΟΣΙΟΣ ΚΩΝΣΤΑΝΤΙΝΙΔΗΣ, Β΄ Θεσσαλονίκης κ. ΕΛΕΝΗ ΓΕΡΑΣΙΜΙΔΟΥ κατέθεσαν αναφορά με την οποία η Συντονιστική Επιτροπή Καθηγητών σε Διαθεσιμότητα Θεσσαλονίκης εκφράζει τη διαμαρτυρία της για την κατάργηση σαράντα εννέα ειδικοτήτων εκπαιδευτικών με την εφαρμογή του άρθρου 82 του ν.4172/2013 που είχε σαν αποτέλεσμα να τεθούν σε διαθεσιμότητα δύο χιλιάδες πεντακόσιοι εκπαιδευτικοί τεχνικών ειδικοτήτων.
42) Η Βουλευτής Β΄ Θεσσαλονίκης κ. ΣΤΑΥΡΟΥΛΑ ΞΟΥΛΙΔΟΥ κατέθεσε αναφορά με την οποία ο Σύλλογος Επιστημονικού Υγειονομικού Προσωπικού ΕΟΠΥΥ Θεσσαλονίκης παραθέτει τις θέσεις του Συλλόγου σχετικά με τις προωθούμενες από το Υπουργείο Υγείας μεταρρυθμίσεις και ζητά να μονιμοποιηθούν χίλιοι οκτακόσιοι εξήντα οδοντίατροι μετά την από τετραετίας τελική κατάταξή τους από τον ΑΣΕΠ.
43) Ο Βουλευτής Δωδεκανήσου κ. ΔΗΜΗΤΡΗΣ ΓΑΚΗΣ κατέθεσε αναφορά με την οποία ο Ιατρικός Σύλλογος Επαρχίας Καλύμνου αιτείται την ενίσχυση τόσο σε έμψυχο ιατρικό και νοσηλευτικό προσωπικό, όσο και σε υλικοτεχνική υποδομή στα Νοσοκομεία Καλύμνου και Λέρου.
44) Οι Βουλευτές, Α΄ Θεσσαλονίκης κ. ΘΕΟΔΟΣΙΟΣ ΚΩΝΣΤΑΝΤΙΝΙΔΗΣ, Β΄ Θεσσαλονίκης κ. ΕΛΕΝΗ ΓΕΡΑΣΙΜΙΔΟΥ κατέθεσαν αναφορά με την οποία οι Επιτροπές Αγώνα Χαλκιδικής και Θεσσαλoνίκης Ενάντια στην Εξόρυξη Χρυσού εκφράζουν τη διαμαρτυρία τους για τις εξορυκτικές δραστηριότητες της «ΕΛΛΗΝΙΚΟΣ ΧΡΥΣΟΣ Α.Ε.» και της Καναδικής «ELDORADO GOLD CORP» που απειλούν το περιβάλλον της Χαλκιδικής και θέτουν σε κίνδυνο τη δημόσια υγεία.
45) Η Βουλευτής Σερρών κ. ΑΦΡΟΔΙΤΗ ΣΤΑΜΠΟΥΛΗ κατέθεσε αναφορά με την οποία το Σωματείο Εποχικού Προσωπικού Εργαζομένων στην Ελληνική Βιομηχανία Ζάχαρης Νομού Σερρών αιτείται τη διασφάλιση του εποχικού προσωπικού στην ΕΒΖ Σερρών με υπογραφή εργασιακών συμβάσεων οκτάμηνης διάρκειας επιδοτούμενων μέσω προγραμμάτων του ΟΑΕΔ για το έτος 2014.
46) Ο Βουλευτής Ηρακλείου κ. ΙΩΑΝΝΗΣ ΜΙΧΕΛΟΓΙΑΝΝΑΚΗΣ κατέθεσε αναφορά με την οποία η Ομοσπονδία Επαγγελματιών-Βιοτεχνών και Εμπόρων Νομού Ηρακλείου εκφράζει τη διαμαρτυρία της για τον τρόπο λειτουργίας της ΑΕΠΙ, εταιρείας συλλογικής διαχείρισης πνευματικών δικαιωμάτων, η οποία ενώ αυθαιρετεί, εισπράττει χρήματα από όλα τα καταστήματα και τους ραδιοτηλεοπτικούς σταθμούς της χώρας.
47) Η Βουλευτής Χαλκιδικής κ. ΑΙΚΑΤΕΡΙΝΗ ΙΓΓΛΕΖΗ κατέθεσε αναφορά με την οποία η κ. Μποτνάριουκ Ταμάρα εκφράζει τη διαμαρτυρία της για τη διαδικασία που ακολουθήθηκε από τον ΟΓΑ με την υποβολή της αίτησής της για συνταξιοδότηση.
48) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία το Σωματείο των Εργαζομένων στα Κέντρα Πρόληψης της Χρήσης Εξαρτησιογόνων Ουσιών εκφράζει τη διαμαρτυρία του απέναντι στη διοίκηση του ΟΚΑΝΑ, η οποία ενώ εισπράττει χρήματα δεν αποδίδει όλες τις οφειλές στα Κέντρα Πρόληψης της Εξάρτησης. 
49) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία το Γραφείο Τύπου της Ανώτατης Γενικής Συνομοσπονδίας Συνταξιούχων Ελλάδος εκφράζει τη διαμαρτυρία του για τη μείωση των μισθών και των συντάξεων, τις περικοπές του προσωπικού των νοσοκομείων και εν τέλει την υποβάθμιση της δημόσιας υγείας.
50) Ο Βουλευτής Ηρακλείου κ. ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ κατέθεσε δημοσίευμα εφημερίδας το οποίο αναφέρεται στις νέες λίστες απολύσεων για το 2014.
51) Ο Βουλευτής Ηρακλείου κ. ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ κατέθεσε αναφορά με την οποία η Ομοσπονδία Επιχειρηματιών Ενοικιαζόμενων Διαμερισμάτων-Δωματίων Ανατολικής Κρήτης «Η ΚΝΩΣΣΟΣ», αιτείται να έχουν τα ξενοδοχειακά καταλύματα, φυσικών προσώπων την ίδια φορολόγηση με τις εταιρίες νομικών προσώπων, προκειμένου να αποφευχθούν δυσάρεστες συνέπειες.
52) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία το Διοικητικό Συμβούλιο της ΕΝΑΠ εκφράζει τη διαμαρτυρία του για την παραβίαση των αρχών αξιοκρατίας και ισότητας με την ισχύ της κοινής υπουργικής απόφασης (ΦΕΚ Β΄2408/2013), η οποία θέτει ως κυρίαρχο κριτήριο τα έτη υπηρεσίας στο δημόσιο.
53) Ο Βουλευτής Δράμας κ. ΧΡΗΣΤΟΣ ΚΑΡΑΓΙΑΝΝΙΔΗΣ κατέθεσε αναφορά με την οποία το Σωματείο Υποστήριξης Διεμφυλικών (ΣΥΔ) εκφράζει τη διαμαρτυρία του για κλιμακούμενη ρατσιστική συμπεριφορά από τη διεύθυνση σχολείου της Αθήνας κατά τρανσέξουαλ μαθήτριας και της καθηγήτριας που την υποστήριξε.
54) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία το Γραφείο Τύπου της Ανώτατης Γενικής Συνομοσπονδίας Συνταξιούχων Ελλάδος (ΑΓΣΣΕ) εκφράζει τη διαμαρτυρία του για τη συνεχή φτωχοποίηση του ελληνικού λαού, μέσω της οποίας επιζητείται η ανάκαμψη του πρωτογενούς πλεονάσματος.
55) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία το Κίνημα Πανεπιστημιακής Αναβάθμισης (ΚΙΠΑΝ) εκφράζει τις προτάσεις του για τη διέξοδο του Ελληνικού Δημόσιου Πανεπιστημίου από τα αδιέξοδα του και διερευνά την επίλυση ακαδημαϊκών θεμάτων στα πανεπιστημιακά νοσοκομεία.
56) Ο Βουλευτής Δωδεκανήσου κ. ΔΗΜΗΤΡΗΣ ΓΑΚΗΣ κατέθεσε αναφορά με την οποία η Ένωση Χαλκητών Αθήνας-Πειραιά διαμαρτύρεται για την κατάργηση της απευθείας ακτοπλοϊκής σύνδεσης της Χάλκης με τον Πειραιά και τη μείωση των επιδοτούμενων δρομολογίων της άγονης γραμμής Πειραιάς-Χάλκη-Ρόδος.
57) Ο Βουλευτής Ηρακλείου κ. ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ κατέθεσε δημοσίευμα εφημερίδας το οποίο αναφέρεται σε καθυστέρηση επιστροφής του ΦΠΑ στους αγρότες της Μεσσαράς.
58) Ο Βουλευτής Α΄ Πειραιώς κ. ΘΕΟΔΩΡΟΣ ΔΡΙΤΣΑΣ κατέθεσε αναφορά με την οποία οι κάτοικοι των Αντικυθήρων διαμαρτύρονται για τη διακοπή της ακτοπλοϊκής σύνδεσης του νησιού τους με τον Πειραιά και την Κρήτη.
59) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία η Ανεξάρτητη Κίνηση Οικονομολόγων Ελλάδας αιτείται την ανάκληση του άρθρου 2 του σχεδίου νόμου, που αφορά την αναβάθμιση και βελτίωση των μηχανισμών είσπραξης των ασφαλιστικών φορέων και την αδήλωτη εργασία.
60) Ο Βουλευτής Ηρακλείου κ. ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ κατέθεσε αναφορά με την οποία η Εθνική Συνομοσπονδία Ατόμων με Αναπηρία (ΕΣΑΜΕΑ) διαμαρτύρεται για τη συνεχή ταλαιπωρία των ατόμων με αναπηρία και χρόνιες παθήσεις και αιτείται τη διασφάλιση των συντάξεων, των επιδομάτων και της ιατροφαρμακευτικής κάλυψης τους.
61) Ο Βουλευτής Ηρακλείου κ. ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ κατέθεσε αναφορά με την οποία η Ομοσπονδία Επαγγελματιών-Βιοτεχνών και Εμπόρων του Νομού Ηρακλείου (ΟΕΒΕΝΗ) διαμαρτύρεται για τα κριτήρια ένταξης των επιχειρηματιών στο ειδικό ταμείο ανεργίας και αιτείται να ενημερωθεί για τον ακριβή αριθμό επιχειρηματιών που εντάχθηκαν στο συγκεκριμένο ταμείο, καθώς και για το αποθεματικό του ταμείου τους.
62) Ο Βουλευτής Μεσσηνίας κ. ΙΩΑΝΝΗΣ ΛΑΜΠΡΟΠΟΥΛΟΣ κατέθεσε αναφορά με την οποία ο Δήμαρχος Τριφυλίας του Νομού Μεσσηνίας αιτείται την κήρυξη του Δήμου Τριφυλίας σε κατάσταση έκτακτης ανάγκης λόγω των έκτακτων καιρικών φαινομένων και των εκτεταμένων καταστροφών.
63) Ο Βουλευτής Μαγνησίας κ. ΑΛΕΞΑΝΔΡΟΣ ΜΕΪΚΟΠΟΥΛΟΣ κατέθεσε αναφορά με την οποία ο Σύλλογος Φοροτεχνικών Ελευθέρων Επαγγελματιών του Νομού Μαγνησίας διαμαρτύρεται για την επιβολή προστίμου 10.500 ευρώ για κάθε εργαζόμενο που έχει προσληφθεί, αλλά δεν έχει καταχωρηθεί στην Αναλυτική Περιοδική Δήλωση.
64) Ο Βουλευτής Λευκάδος κ. ΘΕΟΔΩΡΟΣ ΣΟΛΔΑΤΟΣ κατέθεσε αναφορά με την οποία το Επιμελητήριο Λευκάδας αιτείται την κάλυψη των ιατροφαρμακευτικών αναγκών των ασφαλισμένων του ΟΑΕΕ, που αδυνατούν να καταβάλλουν τις εισφορές τους.
65) Ο Βουλευτής Λευκάδος κ. ΘΕΟΔΩΡΟΣ ΣΟΛΔΑΤΟΣ κατέθεσε αναφορά με την οποία ο Σύλλογος Γονέων και Κηδεμόνων του Μουσικού Σχολείου Λευκάδας αιτείται τη μεταφορά και τη σίτιση των μαθητών του Μουσικού Σχολείου.
66) Ο Βουλευτής Μαγνησίας κ. ΠΑΡΙΣΗΣ (ΠΑΡΙΣ) ΜΟΥΤΣΙΝΑΣ κατέθεσε αναφορά με την οποία ο Σύλλογος Φοροτεχνικών Ελευθέρων Επαγγελματιών του Νομού Μαγνησίας διαμαρτύρεται για την επιβολή προστίμου 10.500 ευρώ για κάθε εργαζόμενο που έχει προσληφθεί, αλλά δεν έχει καταχωρηθεί στην Αναλυτική Περιοδική Δήλωση.
67) Ο Βουλευτής Α΄ Θεσσαλονίκης κ. ΙΩΑΝΝΗΣ ΑΜΑΝΑΤΙΔΗΣ κατέθεσε αναφορά με την οποία ο Σύλλογος Γονέων και Κηδεμόνων του 7ου Λυκείου Καλλιθέας αιτείται τη μετεγκατάσταση του 5ου Λυκείου Καλλιθέας σε νέο σχολικό συγκρότημα και τη μεταφορά του 7ου Λυκείου Καλλιθέας στο χώρο που τώρα στεγάζεται το 5ο Λύκειο Καλλιθέας.
68) Ο Βουλευτής Β΄ Αθηνών κ. ΑΠΟΣΤΟΛΟΣ ΚΑΚΛΑΜΑΝΗΣ κατέθεσε αναφορά με την οποία o κ. Ευθύμιος Λιαρόπουλος εκφράζει τη διαμαρτυρία του σχετικά με τη μοριοδότηση των υπαλλήλων που εισέρχονται στη διαθεσιμότητα και ιδιαιτέρως της κατηγορίας ΥΕ, οι οποίοι κατέχουν πτυχία ΠΕΤΕΔΕ, και δεν μοριοδοτούνται γι’ αυτά. 
69) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία ο Σύνδεσμος Εθελοντών Μακράς Θητείας Ενόπλων Δυνάμεων ενημερώνει το Υπουργείο Εθνικής Άμυνας για την επικύρωση του καταστατικού του σωματείου «Σύνδεσμος Εθελοντών Μακράς Θητείας Ενόπλων Δυνάμεων» μετά από διαταγή του Ειρηνοδικείου Αθηνών.
70) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία η Ένωση Αποφοίτων Εθνικής Σχολής Δημόσιας Διοίκησης και Τοπικής Αυτοδιοίκησης εκφράζει τη διαμαρτυρία της για την υπ’ αριθμ. 172315/23.09.2013 κοινή υπουργική απόφαση, η οποία θέτει ως κυρίαρχο στοιχείο των υπαλλήλων που θα τεθούν σε διαθεσιμότητα τα έτη υπηρεσίας.
Β. ΑΠΑΝΤΗΣΕΙΣ ΥΠΟΥΡΓΩΝ ΣΕ ΕΡΩΤΗΣΕΙΣ ΒΟΥΛΕΥΤΩΝ
1. Στην με αριθμό 1231/02-09-2013 ερώτηση του Βουλευτή κ. Καπερνάρου Βασιλείου δόθηκε με το υπ αριθμ. Β13-564/6-11-2013 έγγραφο από τον Υφυπουργό Ανάπτυξης και Ανταγωνιστικότητας η ακόλουθη απάντηση:
�
2. Στην με αριθμό 2134/27-09-2013 ερώτηση των Βουλευτών κ.κ. Διώτη Ηρούς και Θεοπεφτάτου Αφροδίτης δόθηκε με το υπ’ αριθμ. 2133 β/6-11-2013 έγγραφο από τον Αναπληρωτή Υπουργό Περιβάλλοντος, Ενέργειας και Κλιματικής Αλλαγής η ακόλουθη απάντηση:
�
3. Στην με αριθμό 2425/07-10-2013 ερώτηση των Βουλευτών κυρίων Μεϊκόπουλου Αλέξανδρου, Διώτη Ηρούς, Δριτσέλη Παναγιώτας, Γελαλή Δημητρίου και Μιχαλάκη Νικολάου δόθηκε με το υπ αριθμ. 2181 β/6-11-2013 έγγραφο από τον Αναπληρωτή Υπουργό Περιβάλλοντος, Ενέργειας και Κλιματικής Αλλαγής η ακόλουθη απάντηση:
4. Στην με αριθμό 2789/16-10-2013 ερώτηση των Βουλευτών κυρίων Σταυρογιάννη Νικολάου, Κουράκου Ιωάννη, Μουτσινά Παρίση (Πάρη), Παραστατίδη Θεόδωρου, Κασαπίδη Γεωργίου, Ανδρουλάκη Δημητρίου (Μίμη) δόθηκε με το υπ’ αριθμ. ΓΚΕ 1169095 ΕΞ 2013/1040/6-11-2013 έγγραφο από τον Υφυπουργό Οικονομικών η ακόλουθη απάντηση:
5. Στην με αριθμό 2940/21-10-2013 ερώτηση των Βουλευτών κυρίων Γελαλή Δημητρίου, Ζαχαριά Κωνσταντίνου, Συρμαλένιου Νικολάου, Διακάκη Μαρίας, Στρατούλη Δημητρίου, Βαρεμένου Γεωργίου, Κριτσωτάκη Μιχαήλ, Δερμιτζάκη Κωνσταντίνου, Δούρου Ειρήνης (Ρένας), Παπαδημούλη Δημητρίου, Βούτση Νικολάου, Σαμοΐλη Στέφανου, Μπάρκα Κωνσταντίνου, Διώτη Ηρούς, Κοδέλα Δημητρίου, Γάκη Δημητρίου, Τσουκαλά Δημητρίου, Παναγούλη Ευσταθίου (Στάθη), Χατζηλάμπρου Βασιλείου, Μπόλαρη Μαρίας, Βαλαβάνη Όλγας-Νάντιας, Διαμαντόπουλου Ευάγγελου, Τριανταφύλλου Μαρίας, Κανελλοπούλου Μαρίας, Κατριβάνου Βασιλικής, Αμμανατίδου - (Πασχαλίδου) Ευαγγελίας (Λίτσας), Γαϊτάνη Ιωάννας, Μιχαλάκη Νικολάου, Κουρουμπλή Παναγιώτη δόθηκε με το υπ’ αριθμ. Β13-557/6-11-2013 έγγραφο από τον Υφυπουργό Ανάπτυξης και Ανταγωνιστικότητας η ακόλουθη απάντηση:</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Ευχαριστούμε κύριε συνάδελφε.
Κυρίες και κύριοι συνάδελφοι, έχω την τιμή να ανακοινώσω το δελτίο επίκαιρων ερωτήσεων της Παρασκευής 13 Δεκεμβρίου του 2013.
Α. ΕΠΙΚΑΙΡΕΣ ΕΡΩΤΗΣΕΙΣ Πρώτου Κύκλου (Άρθρο 130 παράγραφοι 2 και 3 του Κανονισμού της Βουλής)
1. Η με αριθμό 357/10-12-2013 επίκαιρη ερώτηση του Βουλευτή Δωδεκανήσου της Νέας Δημοκρατίας κ. Εμμανουήλ Κόνσολα προς τους Υπουργούς Οικονομικών και Εργασίας, Κοινωνικής Ασφάλισης και Πρόνοιας, σχετικά με την αναγκαιότητα για την αναστολή της καταβολής φορολογικών, ασφαλιστικών και λοιπών υποχρεώσεων προς χρηματοπιστωτικά ιδρύματα από τους πολίτες και τις επιχειρήσεις που υπέστησαν ζημιές από τις πλημμύρες στη Ρόδο και την Ψέριμο.
2. Η με αριθμό 366/10-12-2013 επίκαιρη ερώτηση του Βουλευτή Ιωαννίνων του Συνασπισμού Ριζοσπαστικής Αριστεράς–Ενωτικού Κοινωνικού Μετώπου κ. Χρήστου Μαντά προς τον Υπουργό Υγείας, σχετικά με τα ψυχιατρικά νοσοκομεία της χώρας.
3. Η με αριθμό 359/10-12-2013 επίκαιρη ερώτηση της Βουλευτού Κοζάνης των Ανεξάρτητων Ελλήνων κ. Ραχήλ Μακρή προς τον Υπουργό Δημοσίας Τάξης και Προστασίας του Πολίτη, σχετικά με τα προβλήματα των αστυνομικών δυνάμεων της Δυτικής Μακεδονίας.
4. Η με αριθμό 370/10-12-2013 επίκαιρη ερώτηση του Βουλευτή Β΄ Αθηνών του Λαϊκού Συνδέσμου – Χρυσή Αυγή κ. Ηλία Παναγιώταρου προς τον Υπουργό Ναυτιλίας και Αιγαίου, σχετικά με την ανάγκη τακτικής θαλάσσιας συγκοινωνίας προς τα μικρά νησιά κατά τους χειμερινούς μήνες.
5. Η με αριθμό 362/10-12-2013 επίκαιρη ερώτηση του Βουλευτή Α΄ Αθηνών της Δημοκρατικής Αριστεράς κ. Ιωάννη Πανούση προς τον Υπουργό Δημόσιας Τάξης και Προστασίας του Πολίτη, σχετικά με την αντιμετώπιση της τρομοκρατίας στη χώρα μας.
6. Η με αριθμό 371/10-12-2013 επίκαιρη ερώτηση του Βουλευτή Β΄ Αθηνών του Κομμουνιστικού Κόμματος Ελλάδας κ. Χρήστου Κατσώτη προς τους Υπουργούς Οικονομικών και Εργασίας, Κοινωνικής Ασφάλισης και Πρόνοιας, σχετικά με το αίτημα μετεγκατάστασης του Καζίνου της Πάρνηθας, το οποίο έχει καταθέσει η εταιρεία «Ελληνικό Καζίνο Πάρνηθας Α.Ε.» στο Υπουργείο Τουρισμού.
Β. ΕΠΙΚΑΙΡΕΣ ΕΡΩΤΗΣΕΙΣ Δεύτερου Κύκλου (Άρθρο 130 παράγραφοι 2 και 3 του Κανονισμού της Βουλής)
1. Η με αριθμό 358/10-12-2013 επίκαιρη ερώτηση του Βουλευτή Ηλείας της Νέας Δημοκρατίας κ. Ανδρέα Μαρίνου προς τον Υπουργό Αγροτικής Ανάπτυξης και Τροφίμων, σχετικά με την επιμήκυνση του χρόνου διατηρησιμότητας του ελληνικού φρέσκου γάλακτος.
2. Η με αριθμό 367/10-12-2013 επίκαιρη ερώτηση του Βουλευτή Ηρακλείου του Συνασπισμού Ριζοσπαστικής Αριστεράς–Ενωτικού Κοινωνικού Μετώπου κ. Μιχαήλ Κριτσωτάκη προς την Υπουργό Τουρισμού, σχετικά με την έλλειψη πολιτικού σχεδιασμού και ανταποδοτικότητας για τον τουρισμό κρουαζιέρας.
3. Η με αριθμό 360/10-12-2013 επίκαιρη ερώτηση της Βουλευτού Α΄ Θεσσαλονίκης των Ανεξάρτητων Ελλήνων κ. Χρυσούλας-Μαρία Γιαταγάνα προς τον Υπουργό Διοικητικής Μεταρρύθμισης και Ηλεκτρονικής Διακυβέρνησης, σχετικά με το διορισμό των επιτυχόντων του ειδικού γραπτού διαγωνισμού του Υπουργείου Δικαιοσύνης του έτους 2009.
4. Η με αριθμό 363/10-12-2013 επίκαιρη ερώτηση της Βουλευτού Β΄ Πειραιώς της Δημοκρατικής Αριστεράς κ. Μαρίας Γιαννακάκη προς τον Υπουργό Εξωτερικών, σχετικά με εφαρμογή της επιχείρησης «Αταλάντα» κατά της πειρατείας στην Μεσόγειο για την καταπολέμηση της εμπορίας ανθρώπων.</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Κυρίες και κύριοι συνάδελφοι, εισερχόμαστε στη συζήτηση των
ΕΠΙΚΑΙΡΩΝ ΕΡΩΤΗΣΕΩΝ
Ξεκινάμε με την τέταρτη υπ’ αριθμό 342/9-12-2013 επίκαιρη ερώτηση πρώτου κύκλου της Βουλευτού Α΄ Θεσσαλονίκης των Ανεξάρτητων Ελλήνων κ. Χρυσούλας–Μαρίας Γιαταγάνα προς τον Υπουργό Δικαιοσύνης, Διαφάνειας και Ανθρωπίνων Δικαιωμάτων, σχετικά με «τους εκβιασμούς και τις απειλές εναντίον δικαστικών από υπάλληλο της τρόικας».
Το λόγο έχει η κ. Γιαταγάνα.
ΧΡΥΣΟΥΛΑ –</ChairmanSpeech> <Speech><Parlmember>ΜΑΡΙΑ ΓΙΑΤΑΓΑΝΑ</Parlmember>: Ευχαριστώ, κύριε Πρόεδρε.
Κύριε Υπουργέ, σύμφωνα με δημοσιεύματα του Τύπου –τα οποία θα καταθέσω για τα Πρακτικά- στις 24-9-2013 μία υπάλληλος της τρόικας –μία Ρωσίδα, το συγκεκριμενοποιούν- εντός του Υπουργείου σας, κάλεσε δύο ανώτερους δικαστές κι ενώπιον δύο ανωτέρων υπαλλήλων του Υπουργείου σας, δύο δακτυλογράφων και δύο διερμηνέων –συγκεκριμένα οι δικαστές αυτοί ασχολούνταν με υπερχρεωμένα νοικοκυριά- τους πίεσε να βγάζουν αποφάσεις υπέρ των τραπεζών. Συγκεκριμένα, τους είπε με τρόπο προκλητικό αυτή η Ρωσίδα υπάλληλος της τρόικα: «Δεν είσαστε σε θέση να προτείνετε. Θα ακούτε και θα εκτελείτε». 
Σας ερωτώ, λοιπόν, αληθεύουν αυτά τα δημοσιεύματα του Τύπου; Αν αληθεύουν, πώς επετράπη –και από ποιον ζητάμε ευθύνες;- να παρεμβαίνει στο έργο των δικαστών, όταν η ανεξαρτησία ενός εκάστου των δικαστών είναι κατοχυρωμένη από το Σύνταγμα; Κι επιτέλους, τους βάζετε στα Υπουργεία σας, μας προσβάλλετε –όλο τον ελληνικό λαό- που αυτή τη στιγμή διοικούμεθα, όχι από την Κυβέρνηση, αλλά από την τρόικα και μάλιστα, από κατώτερους υπαλλήλους της τρόικας, οι οποίοι μπαίνουν με ύφος κατακτητή στα Υπουργεία –τους βλέπουμε από την τηλεόραση- και πάτε να κάνετε το ίδιο και στη δικαιοσύνη, κύριε Υπουργέ; Η δικαιοσύνη είναι το προπύργιο της δημοκρατίας.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή) 
Ολοκληρώνω, κύριε Πρόεδρε. 
Η δικαιοσύνη είναι το τελευταίο αποκούμπι του Έλληνα ενάντια στην αυθαιρεσία της Κυβέρνησης και τώρα και της τρόικας. Θα παρακαλούσα να μας απαντήσετε εάν κάλεσαν δικαστές, εάν παρενέβησαν στο έργο τους και τι θα πράξετε γι’ αυτό.</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Παρακαλώ, κύριε Υπουργέ, έχετε το λόγο.</ChairmanSpeech>
<Speech><Parlmember>ΧΑΡΑΛΑΜΠΟΣ ΑΘΑΝΑΣΙΟΥ</Parlmember> (Υπουργός Δικαιοσύνης, Διαφάνειας και Ανθρωπίνων Δικαιωμάτων): Σας ευχαριστώ, κύριε Πρόεδρε.
Πίστευα, κυρία συνάδελφε, ότι δεν θα χρειαστεί να επανέλθω στο θέμα της ερώτησής σας, ενόψει των διευκρινίσεων που έδωσα στην αρμόδια επιτροπή, όταν ετέθη το συγκεκριμένο θέμα –νομίζω- στις 3 Δεκεμβρίου. Συνεπώς, θα μπορούσα να πω ότι όλη η ερώτησή σας και το ζήτημα που ετέθη στηρίζεται σε εσφαλμένη προϋπόθεση, γιατί δεν έγιναν ποτέ έτσι τα πράγματα. 
Όμως, είμαι υποχρεωμένος να πω μερικά πράγματα, δηλαδή να επαναλάβω τα αυτονόητα. Ξαναλέω, λοιπόν, για να το ακούσουν όλοι, ότι η συνάντηση, πράγματι, έλαβε χώρα. Ήταν, όμως, μια συνάντηση σε επίπεδο τεχνικό, όπως γίνεται σε πάρα πολλές συζητήσεις. Από την Task Force έχουμε πάρει αρκετά χρήματα για την μηχανοργάνωση των δικαστηρίων. 
Στη συνάντηση που έλαβε χώρα παρευρέθηκε εκ μέρους του Διεθνούς Νομισματικού Ταμείου η κ. Νάντια Ρέντινγκ, εκπρόσωποι του Υπουργείου Δικαιοσύνης και του Υπουργείου Ανάπτυξης και δύο ειρηνοδίκες. Όπως ξέρετε, οι ειρηνοδίκες είναι αυτοί οι οποίοι ασχολούνται με τα υποχρεωμένα νοικοκυριά. 
Η συνάντηση είχε καθαρά τεχνικό, πληροφοριακό χαρακτήρα σχετικά με το πού βρίσκονται οι υποθέσεις αυτές, όχι όμως ως προς την ουσία τους –δεν ελέγχει κανείς το δικαιοδοτικό έργο του δικαστή, όπως ξέρετε πολύ καλά ως πρώην δικαστικός λειτουργός- αλλά ως προς το γιατί οι υποθέσεις αυτές είναι τόσο πολλές. Τότε ήταν πάνω από εβδομήντα χιλιάδες, ενώ σήμερα είναι περίπου εβδομήντα οκτώ χιλιάδες οι υποθέσεις που βρίσκονται στα συρτάρια των ειρηνοδικών. 
Δεν είχε, λοιπόν, καμμία αρμοδιότητα ούτε η κ. Ρέντινγκ ούτε οποιοσδήποτε άλλος να παρέμβει στο δικαιοδοτικό έργο του δικαστή και πολύ περισσότερο να εκφέρει άποψη για το δικαιοδοτικό έργο. 
Είναι, βεβαίως, σχεδόν αστεία αυτά τα οποία λέγονται στο δημοσίευμα, ότι δηλαδή έγιναν και συστάσεις να βγαίνουν αποφάσεις υπέρ των τραπεζών. Ουδέν αναληθέστατο! Απλώς, κάποιος δημοσιογράφος από τη φαντασία του έγραψε για το ζήτημα αυτό για να δημιουργήσει εντυπώσεις. Ούτε καν νομική συζήτηση δεν έγινε για τα νομικά ζητήματα. 
Βεβαίως, κανείς δεν μπορεί να παρέμβει στο έργο της Κυβέρνησης και της δικαιοσύνης. Ούτε ο ίδιος ο Υπουργός Δικαιοσύνης δεν μπορεί να παρέμβει στο δικαιοδοτικό έργο των δικαστών. Όλα τα παραπάνω, λοιπόν, ανήκουν στη σφαίρα της φαντασίας του συντάκτη του άρθρου. Η δικαιοσύνη –το γνωρίζετε πολύ καλά- είναι ανεξάρτητη στη χώρα μας, η ανεξαρτησία της είναι συνταγματικά κατοχυρωμένη και επ’ αυτής δεν δικαιούμαι να παρέμβω ούτε εγώ ούτε το Διεθνές Νομισματικό Ταμείο ούτε η Ευρωπαϊκή Ένωση ούτε οποιοσδήποτε άλλος. 
Όπως γνωρίζετε πολύ καλά, αυτός που δεσμεύει τους δικαστές είναι μόνο ο νόμος. Αυτή είναι η αλήθεια και θα τη λέω συνέχεια. Έτσι έχουν τα πράγματα και απορώ πώς εσείς ως πρώην δικαστικός λειτουργός υιοθετήσατε αυτή την πληροφορία, πολύ περισσότερο όταν είχα δώσει τις απαραίτητες διευκρινίσεις στην επιτροπή.</Speech> 
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Ευχαριστούμε, κύριε Υπουργέ. 
Ορίστε, κυρία συνάδελφε, έχετε το λόγο.</ChairmanSpeech> 
<Speech><Parlmember>ΧΡΥΣΟΥΛΑ-ΜΑΡΙΑ ΓΙΑΤΑΓΑΝΑ</Parlmember>: Κύριε Υπουργέ, δεν διαψεύσατε ότι έγινε η συνάντηση. Είπατε ότι έγινε η συνάντηση. 
Αν ήθελαν να μάθουν πόσες είναι οι εκκρεμούσες υποθέσεις, μπορούσε να τους πληροφορήσει και το Υπουργείο σας. Τι δουλειά είχαν να είναι εκεί μέσα οι ειρηνοδίκες, οι οποίοι εκδίδουν τις αποφάσεις; Δεν πείθομαι ότι δεν παρενέβησαν. Ποια δουλειά είχαν να κληθούν στο Υπουργείο σας δύο δικαστές που εκδίδουν αυτού του είδους τις αποφάσεις; 
Επειδή είχα την τιμή να υπηρετήσω στο Δικαστικό Σώμα ως εισαγγελέας, γνωρίζω πολύ καλά ότι, όχι μόνο ο Υπουργός δεν μπορεί, αλλά ούτε ο ιεραρχικός προϊστάμενος του Ειρηνοδικείου ή του Εφετείου ή του Πρωτοδικείου δεν μπορεί να παρέμβει στο έργο των δικαστών. Ελέγχονται πειθαρχικά με άλλο τρόπο για το αν βγάζουν εσφαλμένες αποφάσεις ή για οποιοδήποτε άλλο λόγο. 
Γιατί εκλήθησαν στο Υπουργείο; Εγώ είχα κάθε λόγο να σας ρωτήσω, γιατί πριν θέσει το θέμα η κ. Κωνσταντοπούλου στη συζήτηση για το αντιρατσιστικό, εγώ είχα καταθέσει την ερώτησή μου. Επομένως, καλώς έπραξα. 
Θέλω να διαψεύσετε κατηγορηματικά και να μας πείτε ότι η κυρία αυτή δεν έκανε καμμία σύσταση και επιπλέον να μας δώσετε εξηγήσεις γιατί εκλήθησαν δικαστές. Τα τεχνικά στοιχεία μπορούσε να τα πάρει από τους υπαλλήλους του Υπουργείου σας, αφού το επιτρέπετε εσείς αυτό. Εγώ δεν θα επέτρεπα ούτε αυτό, αν ήμουν στη θέση σας, αλλά εν πάση περιπτώσει. 
Θέλω να μου διευκρινίσετε γιατί εκλήθησαν δικαστές στο Υπουργείο σας σε συνάντηση με υπάλληλο της τρόικας. Δεν πείθομαι από τις εξηγήσεις σας. Ξέρετε ότι σας σέβομαι, σας υπολήπτομαι, αλλά δεν ήσασταν παρών. Αν είναι αποκύημα φαντασίας του δημοσιογράφου, δεν θα έπρεπε να βγείτε και να το διαψεύσετε την επόμενη μέρα; Είναι ένα ερώτημα κι αυτό. 
Επιπλέον, κύριε Υπουργέ –επειδή έχω και λίγο χρόνο ακόμα στη διάθεσή μου- σας άκουσα κατά τη διάρκεια του προϋπολογισμού της Βουλής να λέτε ότι δεν μειώνετε τον προϋπολογισμό της Βουλής, γιατί θα έπρεπε να μειώσετε τις αποδοχές των δικαστών. 
Όπως πολύ καλά γνωρίζετε, δεν είναι ίσες οι αποδοχές των δικαστών με αυτές των Βουλευτών. Τι θα κάνετε; Το Σάββατο οι δικαστές έχουν γενική συνέλευση. Τι θα τους πείτε; Παίρνουν τόσα λίγα χρήματα οι δικαστές. Τους έχει γίνει κούρεμα 52% στις αποδοχές τους. Τι θα κάνετε; 
(Στο σημείο αυτό η Βουλευτής κ. Χρυσούλα-Μαρία Γιαταγάνα καταθέτει για τα Πρακτικά τα προαναφερθέντα δημοσιεύματα, τα οποία βρίσκονται στο Αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Ορίστε, κύριε Υπουργέ, έχετε το λόγο.</ChairmanSpeech>
<Speech><Parlmember>ΧΑΡΑΛΑΜΠΟΣ ΑΘΑΝΑΣΙΟΥ</Parlmember> (Υπουργός Δικαιοσύνης, Διαφάνειας και Ανθρωπίνων Δικαιωμάτων): Χθες, συγκεκριμένα, στο Υπουργείο Δικαιοσύνης ήρθε μία επιτροπή η οποία δραστηριοποιείται για την προστασία των ανθρωπίνων δικαιωμάτων. Είναι διεθνής επιτροπή. Είχα καλέσει και τους αρμόδιους εισαγγελείς, οι οποίοι ασχολούνται με το ζήτημα αυτό, καθώς και μια άλλη επιτροπή προχθές για να δει πώς πάει η ηλεκτρονική κατάθεση δικογράφων, χρήματα που παίρνουμε από την Ευρωπαϊκή Ένωση, να δουν αν πιάνουν τόπο. Είναι κακό να έχουν πληροφορίες σε αυτά; 
Εν πάση περιπτώσει, παρ’ όλες τις εξηγήσεις που έδωσα για το θέμα προηγουμένως στην πρωτολογία μου, βλέπω να επιμένετε. Αν δεν σας γνώριζα προσωπικά, καθώς και αν δεν είχα ίδιαν αντίληψη για το ήθος σας και για το ενδιαφέρον σας για τα ζητήματα της δικαιοσύνης, ομολογώ ότι σήμερα θα ένιωθα προσβεβλημένος, όταν ειδικά μια συνάδελφος και πρώην δικαστική λειτουργός μου υπέβαλε αυτή την ερώτηση.
Νομίζω ότι οι εξηγήσεις ήταν σαφέστατες και δεν χρειάζεται καμμία παρερμηνεία.
Ευχαριστώ πολύ.</Speech> 
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Ευχαριστούμε πολύ, κύριε Υπουργέ.</ChairmanSpeech> 
<Speech><Parlmember>ΧΡΥΣΟΥΛΑ-ΜΑΡΙΑ ΓΙΑΤΑΓΑΝΑ</Parlmember>: Για το άλλο θέμα με το μισθολόγιο των δικαστών;</Speech> 
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Δεν είναι θέμα απάντησης σήμερα αυτό. Θα σας τα πει ο κύριος Υπουργός ιδιαιτέρως.
Συνεχίζουμε με την τρίτη υπ’ αριθμ. 347/9-12-2013 επίκαιρη ερώτηση δεύτερου κύκλου του Βουλευτή Αρκαδίας του Πανελλήνιου Σοσιαλιστικού Κινήματος κ. Οδυσσέα Κωνσταντινόπουλου προς τον Υπουργό Περιβάλλοντος, Ενέργειας και Κλιματικής Αλλαγής, σχετικά με τη στήριξη των ελληνικών επιχειρήσεων.
Το λόγο έχει ο συνάδελφος κ. Κωνσταντινόπουλος.</ChairmanSpeech> 
<Speech><Parlmember>ΟΔΥΣΣΕΑΣ ΚΩΝΣΤΑΝΤΙΝΟΠΟΥΛΟΣ</Parlmember>: Ευχαριστώ, κύριε Πρόεδρε. 
Κύριε Υπουργέ, έχουμε συζητήσει πάρα πολλές φορές σε αυτή την Αίθουσα για το πώς μπορούμε να στηρίξουμε την ελληνική βιομηχανία και πώς μπορούμε να την κάνουμε ανταγωνιστική και να ανταποκριθεί στις νέες προκλήσεις. 
Ένα από τα ζητήματα που σας είχα θέσει στις 21-6-2013 ήταν το θέμα του ενεργειακού κόστους. Δηλαδή επιχειρήσεις που υπάρχουν στη χώρα, επιχειρήσεις με νέες τεχνολογίες δεν μπορούν να είναι ανταγωνιστικές, γιατί το ενεργειακό κόστος στη χώρα δεν δημιουργεί ανταγωνισμό και οι ευρωπαϊκές επιχειρήσεις μπορούν να έχουν πιο φθηνό προϊόν. 
Τότε μας είχατε πει ότι θα έρθει νομοσχέδιο και πράγματι, έγινε πριν ένα-δύο μήνες, με ρυθμίσεις του Υπουργείου σας, στο οποίο υπήρξαν ρυθμίσεις που στήριζαν αυτή την διαδικασία, η επονομαζόμενη και διακοψιμότητα. 
Είχατε πει ότι το επόμενο χρονικό διάστημα θα φέρνατε μια υπουργική απόφαση. Εμείς σας δώσαμε το πράσινο φως, αλλά για να υλοποιηθεί αυτό έπρεπε να γίνει μέσω υπουργικής απόφασης. Μας είχατε πει τότε ότι αυτή η υπουργική απόφαση θα ανέλυε ποιες επιχειρήσεις, πάνω από ποιες κιλοβατώρες θα ήταν μέσα σε αυτή τη διαδικασία και πώς θα γινόταν όλη αυτή η διαδικασία για να έχει πραγματικά θετική ανταπόκριση στις ελληνικές επιχειρήσεις και στους εργαζόμενους και στην ανταγωνιστικότητα.
Μέχρι σήμερα δεν έχει γίνει κάτι. Και θέλω να σας ρωτήσω το εξής: Πού βρίσκεται αυτή η διαδικασία και πόσο σύντομα θα ολοκληρωθεί;</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Το λόγο έχει ο Υφυπουργός Περιβάλλοντος, Ενέργειας και Κλιματικής Αλλαγής κ. Ασημάκης Παπαγεωργίου.</ChairmanSpeech>
<Speech><Parlmember>ΑΣΗΜΑΚΗΣ ΠΑΠΑΓΕΩΡΓΙΟΥ</Parlmember> (Υφυπουργός Περιβάλλοντος, Ενέργειας και Κλιματικής Αλλαγής): Ευχαριστώ πολύ, κύριε Πρόεδρε.
Κατ’ αρχήν να πω το εξής: Οι συμβάσεις διακοψιμότητας είναι ένα από τα εργαλεία που έχουμε θεσπίσει, για να μπορέσουμε να βοηθήσουμε την εξισορρόπηση, εάν θέλετε, του ενεργειακού κόστους στη χώρα μας, τόσο για τους μεγάλους βιομηχανικούς καταναλωτές, όσο και για τους μικρότερους.
Η ουσία, όμως, είναι ότι αυτό έχει γίνει μέσα σε ένα πλαίσιο που αφορά τον εξορθολογισμό της ενεργειακής αγοράς. Όπως ξέρετε -επειδή το έχουμε συζητήσει και άλλη φορά στην επιτροπή- είχε δημιουργηθεί μία απίστευτη βαβέλ ρυθμίσεων και ρυθμιστικών θεμάτων που οδηγούσαν σε ένα υψηλό κόστος ενέργειας στη βιομηχανία. 
Αυτό το οποίο κάνουμε όλο αυτό το διάστημα -και μέσα σε αυτό το πλαίσιο είναι η διακοψιμότητα- για να βοηθήσουμε την εξωστρέφεια και την ανταγωνιστικότητα των επιχειρήσεων, είναι κατ’ αρχήν η απαλλαγή από τις στρεβλώσεις του συστήματος -που είναι βασικό- τόσο στην προμήθεια όσο και στην παραγωγή. Με αυτό τον τρόπο, μαζί με στοχευμένες ενέργειες, θέλουμε να κατεβάσουμε το ενεργειακό κόστος γι’ αυτούς τους βιομηχανικούς πελάτες, πράγμα το οποίο είναι πάρα πολύ σημαντικό για να επιβιώσουν, να μπορέσουν να ανταγωνιστούν στο εξωτερικό και να διατηρήσουν και το επίπεδο από πλευράς, αν θέλετε, επιχειρησιακής δυνατότητας.
Μέσα σε αυτά τα πλαίσια, πέραν των ρυθμιστικών αλλαγών που έγιναν -που, όπως ξέρετε, έγινε το μεταβατικό ρυθμιστικό πλαίσιο, ώστε να πάμε σε ένα χρόνο από τώρα σε πλήρη εναρμόνιση με το ευρωπαϊκό ρυθμιστικό πλαίσιο- υπήρξε –υπενθυμίζω- η απόφαση, σε συνεργασία με τη ΔΕΗ, για την ενεργοβόρο μέση τάση νέων ειδικών τιμολογίων. Ταυτόχρονα, σταδιακά και αρμονικά καταργούνται οι υποστηρικτικοί μηχανισμοί που υπήρχαν στον τομέα της ενέργειας.
Το πλαφόν του ΕΤΜΕΑΡ μπήκε σε ένα συγκεκριμένο πλαίσιο για τις βιομηχανίες -γιατί όπως ξέρετε είναι πάρα πολύ υψηλό- σε συμφωνία με την ευρωπαϊκή επιτροπή, σε τέτοιο επίπεδο, ώστε να μην πνίγονται από αυτό. 
Μία επίσης στοχευμένη ενέργεια είναι η διακοψιμότητα, η οποία είναι μια μέθοδος την οποία χρησιμοποιούν πάρα πολύ στην Ευρώπη και αρκετοί ευρωπαίοι διαχειριστές και έχει να κάνει με τη διαθεσιμότητα της ηλεκτρικής ενέργειας προς τη βιομηχανία. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Υφυπουργού) 
Μισό λεπτό, κύριε Πρόεδρε.
Το συγκεκριμένο μέτρο είναι ουσιαστικά ένα προληπτικό μέτρο, ώστε και την ευστάθεια του συστήματος να εξασφαλίσουμε και ταυτόχρονα να δώσουμε τη δυνατότητα στις βιομηχανίες να κινηθούν ανάλογα με το δικό τους προφίλ παραγωγής.
Επειδή, όμως, ο χρόνος τελείωσε, θα συμπληρώσω τα υπόλοιπα στη δευτερολογία μου.
Ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Το λόγο έχει ο κ. Κωνσταντινόπουλος.</ChairmanSpeech>
<Speech><Parlmember>ΟΔΥΣΣΕΑΣ ΚΩΝΣΤΑΝΤΙΝΟΠΟΥΛΟΣ</Parlmember>: Κύριε Υπουργέ, τα άκουσα όλα αυτά. Δεν πήρα, όμως, απάντηση. Ελπίζω στη δευτερολογία να είστε πιο σαφής. 
Μας είχατε πει ότι θα έρθει μία υπουργική απόφαση. Αυτή η υπουργική απόφαση πρέπει να είναι συγκεκριμένη -εσείς μας το είχατε πει- σχετικά με το ποιους αφορά η διαθεσιμότητα και γιατί μέχρι στιγμής δεν έχει γίνει. Έχουμε κάποιο πρόβλημα; Υπάρχουν κάποιες διαπραγματεύσεις; Τι είναι αυτό που μας σταματάει εδώ και δύο μήνες και δεν μπορούμε να βρούμε από πόσα εκατομμύρια κιλοβατώρες και πάνω –ίσως κάνω λάθος, γιατί δεν είμαι ειδικός- θα μπορούν να επωφεληθούν από αυτή τη διαδικασία; Ποιοι είναι αυτοί; 
Ξέρετε, ότι όσο αυτό αργεί και καθυστερεί, τόσο μεγαλύτερα προβλήματα δημιουργεί.
Όσο για τον εξορθολογισμό της ενεργειακής αγοράς -πολύ σωστά το είπατε- ίσως είναι ένα καλό θέμα που πρέπει να συζητήσουμε κάποια στιγμή στη Βουλή και το πώς μπορεί να γίνει. 
Άκουσα με μεγάλη χαρά προχθές ότι το Υπουργείο σας υπέγραψε για ακόμα μερικά αιολικά πάρκα. Ελπίζω ότι θα συνεχίσετε τις διαδικασίες. Είχαμε συζητήσει και για τα fast track και διάβασα ότι προχωρούν κι αυτά. Ελπίζω όλα αυτά να είναι στοχευμένα σε ένα πλαίσιο, διότι θα βοηθήσουν και την παραγωγή και την απασχόληση, αλλά κυρίως θα βοηθήσουν -αυτό που λέτε- τον εξορθολογισμό και το ενεργειακό μείγμα της χώρας. 
Περιμένω από εσάς να μου πείτε πού ακριβώς βρισκόμαστε αυτή τη στιγμή. Νομίζω ότι είναι ένα θέμα το οποίο δεν αφορά μόνο τους βιομήχανους, τους επιχειρηματίες, αλλά κυρίως πενήντα χιλιάδες θέσεις εργασίας, τις οποίες θα στηρίξουμε. 
Ευχαριστώ.</Speech>
 ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Κύριε Υπουργέ, θέλοντας να συμπληρώσω και να προσθέσω στην ερώτηση του κυρίου Υπουργού…</ChairmanSpeech>
<Speech><Parlmember>ΟΔΥΣΣΕΑΣ ΚΩΝΣΤΑΝΤΙΝΟΠΟΥΛΟΣ</Parlmember>: Κύριε Πρόεδρε…</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Το εύχομαι. Με το καλό. Νέος είστε. Σας ευχόμαστε να έχετε τέτοιο βίο που να φτάσετε να γίνετε Υπουργός, διότι και καλό παιδί είστε και άξιος.
Ήθελα να πω ότι κοντά σε αυτό που έθεσε ο κύριος συνάδελφος υπάρχει, επίσης, το πρόβλημα στήριξης των επιχειρήσεων που είναι ενεργοβόρες και εκτός του ηλεκτρικού ρεύματος χρησιμοποιούν φυσικό αέριο.  Τι θα γίνει με αυτές τις εταιρίες, οι οποίες είναι όντως ενεργοβόρες και οι οποίες πρέπει να έχουν ταυτόσημη αντιμετώπιση; 
Συγγνώμη για την παρέμβαση. 
Κύριε Υπουργέ, έχετε το λόγο.</ChairmanSpeech> 
<Speech><Parlmember>ΑΣΗΜΑΚΗΣ ΠΑΠΑΓΕΩΡΓΙΟΥ</Parlmember> (Υφυπουργός Περιβάλλοντος, Ενέργειας και Κλιματικής Αλλαγής): Ευχαριστώ, κύριε Πρόεδρε.
 Η διακοψιμότητα αφορά την υψηλή τάση. Δεν αφορά τη μέση τάση. Για το λόγο αυτό, κάναμε την ενέργεια που είπα προηγουμένως για τις βιομηχανίες μέσης τάσης, τα ειδικά τιμολόγια με τη ΔΕΗ.
Τι γίνεται τώρα: Η τακτική, την οποία έχουμε ακολουθήσει το τελευταίο διάστημα είναι όταν κάνουμε τέτοιου είδους παρεμβάσεις καινούριες ή αλλαγές ρυθμιστικού, αυτές να δίνονται και να ενημερώνουμε την Ευρωπαϊκή Επιτροπή -τη  Γενική Διεύθυνση Ενέργειας για την ακρίβεια- ώστε να μην έχουμε κατόπιν πιθανές παρεμβάσεις. 
Μόλις χθες το απόγευμα, η Γενική Διεύθυνση Ενέργειας έδωσε κάποιες παρατηρήσεις επί του συγκεκριμένου στον τρόπο εφαρμογής και στη μεθοδολογία, την οποία θα ακολουθήσουμε. Οπότε εμείς τις παρατηρήσεις της Γενικής Διεύθυνσης Ενέργειας θα τις επεξεργαστούμε άμεσα –από σήμερα εννοώ, γιατί πρέπει να βγει αυτή η απόφαση όπως είπατε και συμφωνώ απόλυτα- με την Επιτροπή και τη Ρυθμιστική Αρχή Ενέργειας, ώστε να τελειώνουμε και να εναρμονίσουμε ακριβώς τις όποιες παρατηρήσεις στη μεθοδολογία που έχουν, να κλείσει το θέμα και να προχωρήσουμε με την έγκρισή τους. 
Από την άλλη πλευρά, όμως, θα ήθελα να προσθέσω ότι δεν είναι μεμονωμένα μέτρα αυτά. Όπως είπα και πριν, λαμβάνουμε και κάνουμε κινήσεις στοχευμένες για τη βιομηχανία σε πολλά επίπεδα. 
Παραδείγματος χάριν, πέραν της διακοψιμότητας, η οποία αφορά την υψηλή τάση, υπάρχει και η ενεργοβόρος μέση τάση, που αφορά πάρα πολύ σημαντικές εταιρείες και βιομηχανίες. Να σας θυμίσω ότι στην υψηλή τάση μιλάμε για τη χαλυβουργία, την τσιμεντοβιομηχανία και τη βαριά βιομηχανία. 
Οι ενεργοβόρες μέσες τάσεις είναι μικρότερες επιχειρήσεις από άποψη -αν θέλετε- του πώς λειτουργούν και πόσο ενεργοβόρες είναι, τις οποίες όμως προσπαθούμε κι αυτές -διότι απασχολούν πάρα πολύ κόσμο, όπως ξέρετε και έχουν εξαγωγικό χαρακτήρα- να βοηθήσουμε και με τη σταδιακή μείωση του ειδικού φόρου κατανάλωσης και με την εξίσωση των χρεώσεων ΥΚΩ, εξίσωση ενεργοβόρου μέσης με την υψηλή τάση, πράγμα το οποίο θα τους βοηθήσει πάρα πολύ.
 Επίσης, το ίδιο κάνουμε και με το ΕΤΜΕΑΡ, δηλαδή, να εξισωθούν οι πολύ ενεργοβόροι μέσης τάσης με την υψηλή τάση, ώστε να αποκτήσουν ένα ενεργειακό κόστος, ένα επίπεδο, το οποίο είναι καλό για να μπορέσουν να ανταγωνιστούν την αγορά του εξωτερικού.
Όσον αφορά το φυσικό αέριο, μιας και το έθεσε ο Πρόεδρος, αυτή τη στιγμή η ΔΕΠΑ βρίσκεται στο τελευταίο στάδιο διαπραγματεύσεων με την «GAZPROM». Αυτό έχει σημασία, γιατί πράγματι πολλές βιομηχανίες -και μέσης τάσης και υψηλής- χρησιμοποιούν φυσικό αέριο είτε ως πρώτη ύλη είτε ως ενίσχυση των λειτουργιών τους. 
Είμαστε σε πάρα πολύ καλό σημείο με αυτές τις διαπραγματεύσεις. Θα ολοκληρωθούν, πιστεύω, την ερχόμενη εβδομάδα. Οπότε η όποια έκπτωση η οποία θα υπάρξει -γιατί μιλούμε σαφώς για μείωση τιμής, δεν υπάρχει καμμία άλλη συζήτηση, νομίζω είναι ξεκάθαρο σε όλους αυτό και θεωρώ ότι θα είναι και καλή μείωση τιμής- θα περάσει τόσο στους βιομηχανικούς, όσο και στους οικιακούς καταναλωτές.
Ευχαριστώ πολύ.</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Κι εμείς ευχαριστούμε, κύριε Υπουργέ.
Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού προηγουμένως ξεναγήθηκαν στην έκθεση της αίθουσας «ΕΛΕΥΘΕΡΙΟΣ ΒΕΝΙΖΕΛΟΣ» και ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, δεκατρείς μαθητές και μαθήτριες και δύο εκπαιδευτικοί-συνοδοί τους από το 1ο Γενικό Λύκειο Βριλησσίων. 
Η Βουλή τούς καλωσορίζει.
(Χειροκροτήματα απ’ όλες τις πτέρυγες της Βουλής)
Η πρώτη με αριθμό 345/9-12-2013 επίκαιρη ερώτηση πρώτου κύκλου του Βουλευτή Καρδίτσης της Νέας Δημοκρατίας κ. Παύλου Σιούφα προς τον Υπουργό Εργασίας, Κοινωνικής Ασφάλισης και Πρόνοιας, σχετικά με την ανάγκη τροποποίησης διατάξεως του ν. 4093/2012 που αφορά στη θέσπιση νέων προϋποθέσεων για την περικοπή συντάξεων των ανασφάλιστων υπερηλίκων, δεν θα συζητηθεί λόγω παραιτήσεως του ερωτώντα από το βουλευτικό αξίωμα και διαγράφεται.
Επίσης, η δεύτερη με αριθμό 348/9-12-2013 επίκαιρη ερώτηση πρώτου κύκλου του Βουλευτή Α’ Θεσσαλονίκης του Συνασπισμού Ριζοσπαστικής Αριστεράς - Ενωτικού Κοινωνικού Μετώπου κ. Αναστασίου Κουράκη προς τον Υπουργό Παιδείας και Θρησκευμάτων, σχετικά με την ανάκληση της υπουργικής απόφασης σύμφωνα με την οποία τίθεται σε διαθεσιμότητα ο καθηγητής του &#160;Πανεπιστημίου Θεσσαλίας κ. Κωνσταντίνος Κάππας, δεν θα συζητηθεί μετά από συνεννόηση του ερωτώντα Βουλευτή με τον αρμόδιο Υπουργό και διαγράφεται.
Η τρίτη με αριθμό 343/9-12-2013 επίκαιρη ερώτηση πρώτου κύκλου του Βουλευτή Δωδεκανήσου του Πανελλήνιου Σοσιαλιστικού Κινήματος κ. Δημητρίου Κρεμαστινού προς την Υπουργό Τουρισμού, σχετικά με την έλλειψη υποδομών σε τουριστικές περιοχές της Ρόδου, δεν θα συζητηθεί λόγω αναρμοδιότητας και διαγράφεται.
Η δεύτερη με αριθμό 349/9-12-2013 επίκαιρη ερώτηση δεύτερου κύκλου του Βουλευτή Φθιώτιδας του Συνασπισμού Ριζοσπαστικής Αριστεράς - Ενωτικού Κοινωνικού Μετώπου κ. Βασιλείου Κυριακάκη προς τον Υπουργό Υγείας, σχετικά με την Προγραμματική Σύμβαση για τη λειτουργία Κέντρων Πρόληψης και τις οφειλές ΟΚΑΝΑ, δεν θα συζητηθεί λόγω κωλύματος του Υπουργού και διαγράφεται.
Η έκτη με αριθμό 353/9-12-2013 επίκαιρη ερώτηση δεύτερου κύκλου του Βουλευτή Α’ Θεσσαλονίκης του Κομμουνιστικού Κόμματος Ελλάδας κ. Θεοδοσίου Κωνσταντινίδη προς τους Υπουργούς Εσωτερικών και Οικονομικών, σχετικά με τα προβλήματα στη λειτουργία του Γυμναστικού Συλλόγου «Ο ΗΡΑΚΛΗΣ», δεν θα συζητηθεί λόγω αναρμοδιότητας και διαγράφεται.
Τέλος, η έβδομη με αριθμό 354/9-12-2013 επίκαιρη ερώτηση δεύτερου κύκλου του Βουλευτή Αχαΐας των Ανεξάρτητων Δημοκρατικών Βουλευτών κ. Νικολάου Νικολόπουλου προς τον Υπουργό Οικονομικών, σχετικά με το πρόστιμο στον ραδιοφωνικό σταθμό «Real fm» από το Εθνικό Ραδιοτηλεοπτικό Συμβούλιο, δεν θα συζητηθεί λόγω αναρμοδιότητας και διαγράφεται.
Εισερχόμεθα τώρα στη συζήτηση της πέμπτης υπ’ αριθμ. 350/9-12-2013 επίκαιρης ερώτησης πρώτου κύκλου του Βουλευτή Αχαΐας της Δημοκρατικής Αριστεράς κ. Νικολάου Τσούκαλη προς τους Υπουργούς Οικονομικών και Ναυτιλίας και Αιγαίου, σχετικά με την μελέτη αξιοποίησης της λιμενικής ζώνης στην Πάτρα από το ΤΑΙΠΕΔ.
Το λόγο έχει ο συνάδελφος Βουλευτής Αχαΐας κ. Τσούκαλης.</ChairmanSpeech>
<Speech><Parlmember>ΝΙΚΟΛΑΟΣ ΤΣΟΥΚΑΛΗΣ</Parlmember>: Ευχαριστώ πολύ, κύριε Πρόεδρε.
Κύριε Υπουργέ, στην πρόσφατη επίσκεψη που πραγματοποιήσατε στην Πάτρα και στις επαφές που είχατε με τους φορείς ανακοινώσατε, γνωστοποιήσατε μία ιδέα του Υπουργείου σας και της Κυβέρνησης να παραχωρηθεί στον Δήμο της Πάτρας μία λωρίδα από τη ζώνη του Παλαιού Λιμένα περίπου τριακόσιων,  τριακοσίων πενήντα μέτρων έναντι των τριών χιλιάδων πεντακοσίων μέτρων, που είχε περιληφθεί στο πρωτόκολλο, το οποίο είχε υπογράψει η Κυβέρνηση του ΠΑΣΟΚ με τους φορείς της Πάτρας.
Όπως καταλαβαίνετε, η ανακοίνωσή σας αυτή ανέτρεπε συλλήβδην αποφάσεις οι οποίες είχαν ληφθεί σε υψηλότατο κυβερνητικό επίπεδο. Συγκεκριμένα, ανατρέπατε ειλημμένες αποφάσεις δύο Πρωθυπουργών, του κ. Παπανδρέου, αλλά και προεκλογική του κ. Σαμαρά, δύο Αντιπροέδρων Κυβερνήσεων, του κ. Πάγκαλου και του κ. Βενιζέλου, ο οποίος σημειωτέον αυτήν τη στιγμή είναι Αρχηγός του συγκυβερνώντος κόμματος.
Συγχρόνως, ανατρέψατε και έγγραφα, τα οποία είχαν υπογραφεί. Αναφέρομαι στο πρωτόκολλο και στην προσωρινή σύμβαση παραχώρησης που έγινε με εντολή του κ. Βενιζέλου. 
Έτσι, λοιπόν, έχουμε μία απίστευτη αναστάτωση στην πόλη για τη διαφαινόμενη αυτή αλλαγή της πολιτικής. 
Εχθές συνεδρίασε για άλλη μια φορά το Δημοτικό Συμβούλιο της Πάτρας και έλαβε ομόφωνη απόφαση, αντίθετη με τις διαφαινόμενες αυτές σκέψεις σας. Και αναφέρομαι σε σκέψεις της Κυβέρνησης, δεν αναφέρομαι σε εσάς προσωπικά. 
Επίσης, χθες εκδόθηκε και μία οξύτατη ανακοίνωση της Νομαρχιακής Επιτροπής του ΠΑΣΟΚ, την οποία, βεβαίως, και θα καταθέσω.
Οι ερωτήσεις είναι σαφείς: Γνωρίζετε ότι υπάρχουν αυτές οι ειλημμένες κυβερνητικές αποφάσεις αυτού του υψηλού επιπέδου προς τους φορείς της Πάτρας; Γνωρίζετε ότι υπάρχουν αυτά τα έγγραφα τα οποία έχουν υπογραφεί; Με ποια διαδικασία άλλαξαν αυτές οι ειλημμένες αποφάσεις, εάν άλλαξαν;
Το δεύτερο ερώτημα είναι κατά πόσο θα υλοποιηθεί η ειλημμένη, επίσης,  απόφαση, ότι κατά τη διαδικασία κατάρτισης της μελέτης αξιοποίησης του παλαιού λιμένα θα συμμετείχε και ο Δήμος της Πάτρας και άλλοι φορείς της πόλης όσον αφορά την κατάρτιση των συμπερασμάτων.
Ευχαριστώ πολύ.</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Κύριε Υπουργέ,  έχετε το λόγο.</ChairmanSpeech>
<Speech><Parlmember>ΜΙΛΤΙΑΔΗΣ ΒΑΡΒΙΤΣΙΩΤΗΣ</Parlmember> (Υπουργός Ναυτιλίας και Αιγαίου): Ευχαριστώ τον εκλεκτό συνάδελφο, τον κ. Τσούκαλη, για την ερώτησή του, γιατί πρέπει ορισμένα πράγματα να τα βάζουμε σε μία τάξη.
Είναι γεγονός ότι όντως κατόπιν εντολής του τότε Αντιπροέδρου της Κυβέρνησης και νυν Αντιπροέδρου της Κυβέρνησης, κ. Βενιζέλου, παραχωρήθηκε προσωρινά προς τον Δήμο Πατρέων –προσωρινά!- ένα μέτωπο περίπου τρεισήμισι χιλιόμετρων που περιλαμβάνει το χώρο βορείως του καινούριου λιμανιού, ο οποίος είναι ο μοναδικός χώρος, στον οποίο μπορεί να επεκταθεί το λιμάνι όταν παραστεί ανάγκη, όλο το παλιό λιμάνι και η μαρίνα της Πάτρας στο Δήμο της Πάτρας.
Αυτή η προσωρινή παραχώρηση ουδέποτε έγινε οριστική. Για τη  μεταβίβαση δημόσιας περιουσίας δεν αρκεί απλώς το συνυποσχετικό μεταξύ του Οργανισμού Λιμένα Πατρών και του Δήμου της Πάτρας, αλλά χρειάζεται και μία πράξη, με την οποία θα εκχωρηθεί οριστικά η δημόσια περιουσία, η οποία ποτέ δεν έγινε.
Σε αντίθεση, πέρσι τον Νοέμβριο ο Οργανισμός Λιμένα Πατρών και το σύνολο της περιουσίας που διαχειρίζεται ο Οργανισμός Λιμένα Πατρών μεταβιβάστηκε στο ΤΑΙΠΕΔ.
Το ΤΑΙΠΕΔ ως βασικός και μόνος μέτοχος πλέον του Οργανισμού Λιμένος Πατρών έχει ορισμένες αρχές, βάσει των οποίων κινείται για την αξιοποίηση της δημόσιας περιουσίας. Η πρώτη είναι να βρει επενδυτές γι’ αυτή την περιουσία και η δεύτερη είναι ότι δεν μεταβιβάζει περιουσία του δημοσίου, ιδιαίτερα δε σε Οργανισμούς Τοπικής Αυτοδιοίκησης. 
Για το λόγο αυτό το ΤΑΙΠΕΔ έχει καταρτίσει ένα master plan για την αξιοποίησή του. Αφουγκραζόμενη το λογικό αίτημα της κοινωνίας της Πάτρας ότι οι Πατρινοί θα πρέπει να έχουν μια διέξοδο στη θάλασσα, η Κυβέρνηση παρενέβη προς το ΤΑΙΠΕΔ και ζήτησε μετά από αλλεπάλληλες και δικές μου πιέσεις να παραχωρηθεί ένα κεντρικό κομμάτι προς το Δήμο της Πάτρας για χρήση και εκμετάλλευση των δημοτών και του δήμου. Αυτό το έχουμε καταφέρει αυτή τη στιγμή και το έχουμε καταφέρει, ξεπερνώντας πάρα πολλές δυσκολίες. 
Κατόπιν αυτών πραγματικά δεν αντιλαμβάνομαι το μέγεθος αυτής της αναστάτωσης. Αντί ο δήμος της Πάτρας να σκεφτεί πώς θα αξιοποιήσει το κομμάτι, το οποίο παραχωρείται, διεκδικεί ακόμα περισσότερα, ενώ ήδη έχουν ανακοινωθεί οι ανάλογες αναπλάσεις σε αυτές τις περιοχές. Και όπως διαπίστωσα όταν επισκέφθηκα την Πάτρα, η μεγάλη αγωνία της τοπικής κοινωνίας είναι πώς θα αξιοποιηθεί η γεωστρατηγική θέση του λιμανιού και της μαρίνας για αναπτυξιακούς σκοπούς και όχι η προσπόριση στο δήμο εσόδων από ενοίκια καφετεριών. 
Κύριε Τσούκαλη, πρέπει να είμαστε πολύ ειλικρινείς. Ας ξεκαθαρίσουμε ποια είναι η αναπτυξιακή ματιά που βάζουμε στη χώρα. Αν είναι η αναπτυξιακή ματιά να είναι μόνο καφετέριες από τις οποίες ο δήμος θα εισπράττει ενοίκια, εμείς διαφωνούμε. Εμείς πιστεύουμε ότι η αναπτυξιακή ματιά στη χώρα είναι να δημιουργήσουμε υποδομές, ένα περιβάλλον για πρόκληση διεθνών επενδύσεων, ώστε η Πάτρα, που χειμάζεται από την ανεργία και την οικονομική δυσπραγία, να αποκτήσει πραγματικά αναπτυξιακά ερείσματα. 
Ευχαριστώ, κύριε Πρόεδρε.</Speech> 
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Και εμείς ευχαριστούμε, κύριε Υπουργέ. 
Κύριε Τσούκαλη, έχετε το λόγο.</ChairmanSpeech> 
<Speech><Parlmember>ΝΙΚΟΛΑΟΣ ΤΣΟΥΚΑΛΗΣ</Parlmember>: Κύριε Υπουργέ, δεν ξέρω αν πρέπει να εκλάβω την απάντησή σας ως επίσημη θέση της Κυβέρνησης –και με συγχωρείτε- και βεβαίως ως θέση του κ. Βενιζέλου και του ΠΑΣΟΚ. Όμως θα μου επιτρέψετε να σας πω ότι οι απαντήσεις σας ήταν άκρως υποτιμητικές για τους δημοκρατικούς θεσμούς της χώρας. 
Να σας διευκρινίσω κάτι: Το αίτημα δεν είναι του Δήμου της Πάτρας, είναι σύσσωμης της πόλης, όλων των φορέων και μάλιστα φορέων που πρόσκεινται στο κόμμα σας. 
Δεύτερον, είναι άκρως υποτιμητικό για έναν αυτοδιοικητικό θεσμό, όπως ο Δήμος της τρίτης πόλης της Ελλάδας, ότι οποιαδήποτε διαχειριστική πράξη κάνει στο χώρο αυτό θα είναι καφετέριες και οτιδήποτε άλλο. Ποιος σας είπε ότι ένας δήμος του μεγέθους της Πάτρας ή της Θεσσαλονίκης ή της Αθήνας δεν μπορεί να επιτελέσει διαχειριστικές και αναπτυξιακές πράξεις καλύτερες και από το ΤΑΙΠΕΔ; Ποιος σας το είπε αυτό; Το ξέρετε ότι έχει ολοκληρωμένη μελέτη ο Δήμος της Πάτρας; 
Τρίτον, σας έθεσα ένα σοβαρό και κρίσιμο πολιτικό θέμα: Οι αποφάσεις οι οποίες έχουν ληφθεί είναι υψηλότατου πολιτικού επιπέδου. Αφορούν δύο Πρωθυπουργούς, δύο Αντιπροέδρους της Κυβέρνησης και ξαφνικά ανακοινώνεται η αλλαγή αυτής της πολιτικής από το Γενικό Γραμματέα της Αποκεντρωμένης Διοίκησης σε όλους τους φορείς! 
Εσείς το θεωρείτε πρέπον αυτό; Οι φορείς της πόλης, λοιπόν, σύσσωμοι, όχι μόνο ο Δήμος της Πάτρας, έχουν ζητήσει διευκρινίσεις από τον κ. Σαμαρά και τον κ. Βενιζέλο, δηλαδή από τα δύο πολιτικά πρόσωπα τα οποία είχαν αναλάβει τη δέσμευση αυτή. 
Κύριε Υπουργέ, ξέρουμε πάρα πολύ καλά και το ξέρετε και εσείς ότι το ΤΑΙΠΕΔ υλοποιεί πολιτικές αποφάσεις. Οι μετοχές του ΟΛΠ μεταβιβάστηκαν στο ΤΑΙΠΕΔ με εντολή της Κυβέρνησης και βεβαίως με απόφαση και της Βουλής. 
Δεν υπάρχει τίποτα ανυπέρβλητο, σας το λέω. Πολιτική απόφαση και πολιτική βούληση χρειάζεται, ούτως ώστε η συγκεκριμένη έκταση να αφαιρεθεί από τη διαχείριση του ΤΑΙΠΕΔ, να επανέλθει στο δημόσιο και το δημόσιο μετά βεβαίως, να τη διαχειριστεί ως δημόσια περιουσία. Δεν μεταβιβάζεται η κυριότητα στο δήμο και το ξέρετε πάρα πολύ καλά. Η συνεργασία και η σύμβαση θα μπορεί να είναι από εκεί και πέρα μεταξύ του δημοσίου και του Δήμου της Πάτρας. 
Θα κλείσω με το εξής, κύριε Υπουργέ. Όταν το 2007 συζητήσαμε σε αυτήν εδώ την Αίθουσα το θεσμικό πλαίσιο για το σύστημα ασφαλείας των λιμένων, το λεγόμενο ISPS, από αυτήν εδώ τη θέση ακριβώς απευθυνόμενος στον Υπουργό Ναυτιλίας τότε, όταν έθεσα το θέμα, του είπα ότι καμμία αναπτυξιακή ενέργεια δεν μπορεί να γίνει και να είναι βιώσιμη, αν δεν υπάρχει το καλό κλίμα στις τοπικές κοινωνίες. 
Και όταν αναφερόμαστε σε μια πόλη σαν την Πάτρα, το τρίτο αστικό κέντρο, και με δεδομένο ότι οποιαδήποτε αναπτυξιακή διαδικασία, ενέργεια θα γίνει μέσα στον αστικό ιστό της πόλης, καμμία από αυτές δεν θα έχει προοπτική. 
Κύριε Υπουργέ, η Πάτρα ζηλεύει τις άλλες παραθαλάσσιες πόλεις της χώρας. Ζηλεύει τη Θεσσαλονίκη που πρόσφατα της παραδόθηκε μια παραλία-στολίδι, ζηλεύει το Βόλο, ζηλεύει την Αλεξανδρούπολη, ζηλεύει την Καλαμάτα, ζηλεύει ακόμα και το Ηράκλειο αυτή η πόλη, η οποία δεν διαθέτει ούτε ένα μέτρο τέτοιας αστικής παραλίας που έχουν οι άλλες πόλεις. Είναι μια ξεχωριστή περίπτωση. Αν θυσιαστεί το μέλλον αυτής της πόλης μόνο και μόνο επειδή δεν θέλει το δημόσιο και το ΤΑΙΠΕΔ να αποχωριστεί κάποια τετραγωνικά μέτρα του παλιού λιμανιού, θα μου επιτρέψετε να σας πω ότι τότε πλέον δεν μιλάμε για ιδιωτικοποιήσεις και παραχωρήσεις. Και μένω εδώ. 
Ευχαριστώ πολύ. 
(Στο σημείο αυτό ο Βουλευτής κ. Νικόλαος Τσούκαλης καταθέτει για τα Πρακτικά το προαναφερθέν έγγραφο, το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Έχετε το λόγο, κύριε Υπουργέ. 
Ολοκληρώστε, γιατί είπατε ότι δίνετε ένα κομμάτι.</ChairmanSpeech> 
<Speech><Parlmember>ΝΙΚΟΛΑΟΣ ΤΣΟΥΚΑΛΗΣ</Parlmember>: Τριακόσια πενήντα μέτρα!</Speech>
<Speech><Parlmember>ΜΙΛΤΙΑΔΗΣ ΒΑΡΒΙΤΣΙΩΤΗΣ</Parlmember> (Υπουργός Ναυτιλίας και Αιγαίου): Κύριε Πρόεδρε, για να το κάνουμε σαφές, να το ξεκαθαρίσουμε, να ξέρουμε τι λέμε και να είμαστε ειλικρινείς απέναντι στους πολίτες, τα τρεισήμισι χιλιόμετρα, τα οποία περιγράφονται και τα οποία σήμερα διεκδικεί με έντονο τρόπο ο κ. Τσούκαλης αφορούν τους εξής χώρους και ας σταματήσουμε να λαϊκίζουμε εύκολα. Το ένα κομμάτι είναι ο μοναδικός φυσικός χώρος, στον οποίο μπορεί να επεκταθεί η εμπορική δραστηριότητα του λιμανιού της Πάτρας, αν χρειαστεί να επεκταθεί. 
Θέλει ο δήμος και θέλουν –λέτε- όλοι οι φορείς –εγώ δεν βλέπω όλους τους φορείς, βλέπω πολύ συγκεκριμένους φορείς- να μην υπάρχει η δυνατότητα ποτέ να επεκταθεί η εμπορική δραστηριότητα του λιμανιού της Πάτρας.</Speech> 
<Speech><Parlmember>ΝΙΚΟΛΑΟΣ ΤΣΟΥΚΑΛΗΣ</Parlmember>: Έχετε λάθος πληροφόρηση, κύριε Υπουργέ.</Speech> 
<Speech><Parlmember>ΜΙΛΤΙΑΔΗΣ ΒΑΡΒΙΤΣΙΩΤΗΣ</Parlmember> (Υπουργός Ναυτιλίας και Αιγαίου): Αν κάποιοι νομίζουν…</Speech>
<Speech><Parlmember>ΝΙΚΟΛΑΟΣ ΤΣΟΥΚΑΛΗΣ</Parlmember>: Έχετε λάθος πληροφόρηση!</Speech>
<Speech><Parlmember>ΜΙΛΤΙΑΔΗΣ ΒΑΡΒΙΤΣΙΩΤΗΣ</Parlmember> (Υπουργός Ναυτιλίας και Αιγαίου): Σας παρακαλώ πάρα πολύ, κύριε Τσούκαλη. Σας άκουσα με πολύ σεβασμό και έχω ακούσει και όλη την τοπική κοινωνία της Πάτρας. Έχω βρεθεί σε εκδηλώσεις στην Πάτρα, έχω συζητήσει με τους τοπικούς φορείς.</Speech> 
<Speech><Parlmember>ΝΙΚΟΛΑΟΣ ΤΣΟΥΚΑΛΗΣ</Parlmember>: Μάλιστα.</Speech> 
<Speech><Parlmember>ΜΙΛΤΙΑΔΗΣ ΒΑΡΒΙΤΣΙΩΤΗΣ</Parlmember> (Υπουργός Ναυτιλίας και Αιγαίου): Αυτό δεν μπορεί να γίνει. 
Σε αυτόν το χώρο ο ΟΛΠΑ αναλαμβάνει την υποχρέωση να κάνει αστική ανάπλαση, αλλά παράλληλα θα διατηρεί τη δυνατότητα να επεκτείνει τις εμπορικές δραστηριότητές του όποτε χρειαστεί, γιατί αυτό είναι στρατηγικής σημασίας γι’ αυτό για το οποίο όλη η Πάτρα ονομάζει «δυτική πύλη της Ελλάδος». 
Σε ό,τι αφορά το κομμάτι της μαρίνας και τις δύο λιμενολεκάνες, στις οποίες έχει ήδη σχεδιαστεί, έχει ήδη προκηρυχθεί από τον ΟΛΠΑ η κατασκευή ναυδέτων για τη μαρίνα των μέγα-γιοτς, τη μοναδική στη δυτική πλευρά της χώρας. Να ξέρετε ένα πράγμα, ότι δεν μπορεί σε καμμία περίπτωση να πετύχει οποιαδήποτε επένδυση, αν υπάρχει δίπλα ανταγωνιστική μαρίνα από άλλο φορέα. Καμμία επένδυση στο θαλάσσιο τουρισμό, καμμία! Αυτό είναι ένα σαφές πόρισμα που βγαίνει από όλες τις συζητήσεις με όλους τους υποψήφιους επενδυτές. 
Αυτό το οποίο προτείνουμε  είναι να αποκτήσει η πόλη την πρόσβαση που δεν είχε μέχρι σήμερα, γιατί συμφωνώ μαζί σας ότι είναι στερημένη. Ο δήμος πρέπει να δείξει ότι μπορεί να αξιοποιήσει αυτόν το χώρο, ο οποίος του παραχωρείται σήμερα, γιατί στα δύο χρόνια που έχουν περάσει δεν έχω δει να γίνεται καμμιά ανάπλαση και ούτε εσείς την έχετε δει.
Η εκμετάλλευση της προσωρινής παραχώρησης ήταν μόνο σε επίπεδο του ποιος εισπράττει τα υφιστάμενα ενοίκια. Μόνο αυτό είχε γίνει μέχρι σήμερα. Δεν υπήρχε καμμία άλλη πράξη ανάπλασης, εξωραϊσμού ή οτιδήποτε άλλο.</Speech>
<Speech><Parlmember>ΝΙΚΟΛΑΟΣ ΤΣΟΥΚΑΛΗΣ</Parlmember>: Να πάρει θέση ο κ. Βενιζέλος.</Speech>
<Speech><Parlmember>ΜΙΛΤΙΑΔΗΣ ΒΑΡΒΙΤΣΙΩΤΗΣ</Parlmember> (Υπουργός Ναυτιλίας και Αιγαίου): Εσείς μπορεί να θέλετε να στοχοποιείτε τον Αντιπρόεδρο της Κυβέρνησης, εγώ πολύ απλά σας λέω ότι εδώ δεν έρχεται κανένας να στερήσει τους Πατρινούς από το δικαίωμα της πρόσβασης στη θάλασσα. 
Δίνουμε στο Δήμο της Πάτρας ένα μεγάλο κομμάτι παραλίας, το οποίο ευελπιστούμε να αναπλάσει. Ο ΟΛΠΑ προχωράει στην ανάπλαση του υπολοίπου, διατηρώντας το δικαίωμα, σε περίπτωση ανάγκης, να επεκταθούν οι εμπορικές δραστηριότητες και μακάρι να παραστεί ανάγκη, γιατί αυτό θα σημαίνει δουλειά και ανάπτυξη για την Πάτρα. Βεβαίως, προχωρούμε και στην ανάπτυξη του θαλασσίου τουρισμού. 
Αν μεθαύριο οι αρχές της Πάτρας αποφασίσουν να μπλοκάρουν μία επένδυση, είναι πάρα πολύ απλό: Μαύρες σημαίες σηκώσαμε σε πάρα πολλά σημεία της χώρας. Διώξαμε διεθνείς επενδυτές και φτάσαμε στο σημείο στο οποίο φτάσαμε. 
Αν θέλουμε να επαναλάβουμε τις ίδιες λογικές που μας οδήγησαν εδώ σήμερα ας τις επαναλάβουμε. Κακό του κεφαλιού μας θα κάνουμε όμως.
Ευχαριστώ, κύριε Πρόεδρε.</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Ευχαριστούμε και εμείς, κύριε Υπουργέ.
Συνεχίζουμε με την έκτη υπ’ αριθμόν 352/9-12-2013 επίκαιρη ερώτηση πρώτου κύκλου του Βουλευτή Β΄ Αθηνών του Κομμουνιστικού Κόμματος Ελλάδας κ. Κατσώτη προς τον Υπουργό Εργασίας, Κοινωνικής Ασφάλισης και Πρόνοιας σχετικά με τις απολύσεις στην αλλαντοβιομηχανία «ΝΙΚΑΣ».
Κύριε συνάδελφε, έχετε το λόγο.</ChairmanSpeech>
<Speech><Parlmember>ΧΡΗΣΤΟΣ ΚΑΤΣΩΤΗΣ</Parlmember>: Ευχαριστώ, κύριε Πρόεδρε.
Κύριε Υπουργέ, στις 6-11-2013 υπήρχε εικοσιτετράωρη απεργία και στην αλλαντοβιομηχανία «ΝΙΚΑΣ» απήργησαν οι εργαζόμενοι με πολύ μεγάλο ποσοστό. Μεγάλο ρόλο σε αυτό έπαιξε η σωματειακή επιτροπή, την οποία την επόμενη μέρα ακριβώς η επιχείρηση απέλυσε. Από τους πέντε εργαζόμενους απέλυσε τους τρεις. Την επόμενη ημέρα, αφού οι εργαζόμενοι της αλλαντοβιομηχανίας πραγματοποίησαν εικοσιτετράωρη απεργία ενάντια στις απολύσεις των μελών της σωματειακής επιτροπής, απέλυσε άλλους πέντε, μεταξύ αυτών βέβαια και τους δύο της σωματειακής επιτροπής που είχαν απομείνει στο εργοστάσιο. 
Στην απεργία που πραγματοποιήθηκε από τη σωματειακή επιτροπή και το κλαδικό συνδικάτο των τροφίμων η επιχείρηση, με την ιδιωτική ασφάλεια που διαθέτει, κτύπησε τους απεργούς, για να τους διασπάσει και να σπάσει την απεργία που είχε ως αίτημα την ανάκληση των οκτώ τρομοκρατικών απολύσεων στο εργοστάσιο.
Η ερώτηση που σας έχουμε θέσει, κύριε Υπουργέ, είναι πώς τοποθετείστε απέναντι σε αυτήν την απαράδεκτη πρακτική της εργοδοσίας να απολύει εργάτες, επειδή οργανώνουν την πάλη για την απεργία τους και τι μέτρα θα πάρετε, ώστε να παρθούν πίσω αυτές οι τρομοκρατικές απολύσεις και να σταματήσει η διαδικασία τρομοκράτησης των εργαζομένων.
Είναι γνωστό σε εσάς ότι απόλυση μετά την απεργία, τουλάχιστον από το νόμο, ορίζεται ότι δεν μπορεί να πραγματοποιηθεί.
Θέλουμε πάνω σε αυτό την απάντησή σας.</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Κύριε Υπουργέ, έχετε το λόγο.</ChairmanSpeech>
<Speech><Parlmember>ΒΑΣΙΛΕΙΟΣ ΚΕΓΚΕΡΟΓΛΟΥ</Parlmember> (Υφυπουργός Εργασίας, Κοινωνικής Ασφάλισης και Πρόνοιας): Ευχαριστώ, κύριε Πρόεδρε.
Ο κύριος συνάδελφος θέτει ένα θέμα, το οποίο έγινε αντικείμενο εργατικής διαφοράς μετά από αίτημα και καταγγελία των εργαζομένων στις 14 Νοεμβρίου, μία εβδομάδα μετά, που διενεργήθηκε από το Τμήμα Κοινωνικής Επιθεώρησης Άνοιξης.
Η κατάληξη της εργατικής διαφοράς -γιατί ο ν.1264 ακριβώς προστατεύει τη συνδικαλιστική δράση και το δικαίωμα της απεργίας- είχε να κάνει με τη σύσταση της υπηρεσίας στην επιχείρηση για άμεση επαναπρόσληψη των απολυθέντων, φυσικά αφού έθεσε υπ&apos; όψιν τις διατάξεις των σχετικών άρθρων του ν.1264/82 για τη συνδικαλιστική ελευθερία και τα συνδικαλιστικά δικαιώματα. Για να μην αναφέρουμε συγκεκριμένες διατάξεις, ο ν.1264 προστατεύει αυτό το δικαίωμα, όπως και τη συνδικαλιστική δράση. 
Στη συνέχεια και επειδή δεν υπήρξε εξέλιξη από την πλευρά της επιχείρησης, μετά τη σύσταση που έκανε το Τμήμα Κοινωνικής Επιθεώρησης Άνοιξης, έγινε αίτημα από τους εργαζομένους και πραγματοποιήθηκε τριμερής συμφιλιωτική διαδικασία στο Υπουργείο, όπου κλήθηκαν άμεσα οι εκπρόσωποι της εταιρείας «ΝΙΚΑΣ» μαζί με τους εργαζόμενους και την υπηρεσία. 
Κατήγγειλαν τις απολύσεις των οκτώ συναδέλφων τους στις οποίες αναφέρθηκε και ο κ. Κατσώτης, αλλά και τις δύο απολύσεις που έγιναν σε δεύτερη φάση. Υπήρξαν δηλαδή δέκα απολύσεις. Τις κατήγγειλαν ως εκδικητικές, γιατί αφορούν, όπως είπαν, εργαζόμενους - μέλη της εργοστασιακής επιτροπής. Ζήτησαν την αποκατάσταση, αλλά και την άποψη του Υπουργείου, όπως τη ζητάει και ο κύριος συνάδελφος. Η εταιρεία από την πλευρά της υποστήριξε δεν είχαν σχέση οι απολύσεις αυτές με τη συνδικαλιστική δράση. 
Η δική μας τοποθέτηση στην τριμερή και κατά συνέπεια και στη Βουλή, απαντώντας στην ερώτησή σας, κύριε συνάδελφε, είναι η εξής: Αν δεν είχαν σχέση με τη συνδικαλιστική δράση –δικό μου ερώτημα προς την επιχείρηση- τότε γιατί δεν προχώρησε πριν τις αποφάσεις στην αναγκαία ενημέρωση και διαβούλευση, όπως προβλέπεται από το π.δ. 240;
Το ερώτημα είναι βασικό, γιατί ή έγιναν στα πλαίσια μιας αναδιάρθρωσης που δεν έχει σχέση με την απεργία και πρέπει να αιτιολογηθούν και θα έπρεπε να προηγηθεί και η διαδικασία που προβλέπεται από το προεδρικό διάταγμα ή έχουν σχέση με την απεργία, οπότε είναι άκυρες και παράνομες.
Εμείς ζητήσαμε από την επιχείρηση, σύμφωνα και με την εργατική διαφορά που είχε διενεργηθεί πριν, να προχωρήσει σε επαναπροσλήψεις και εφόσον οι απολύσεις αυτές σχετίζονται με οποιοδήποτε τρόπο με τις απεργιακές κινητοποιήσεις, γιατί χρονικά ταυτίζονται –αυτή είναι η διαπίστωση- και εφόσον αφορούν παράβαση νόμου, είναι ευθέως υποχρεωμένη η επιχείρηση να προχωρήσει στην επαναπρόσληψή τους. 
Όμως, επειδή υπήρχαν διαφορετικές τοποθετήσεις από τα δύο μέρη σχετικά με το θέμα, η υπηρεσία που παρευρισκόταν στην τριμερή εισηγήθηκε –και το έκανα αποδεκτό- να ζητήσουμε εντός εύλογου χρόνου να καταθέσουν οι δυο πλευρές γραπτό υπόμνημα, προκειμένου να προχωρήσει η υπηρεσία στον έλεγχο των τεθέντων στοιχείων από την κάθε πλευρά και εφόσον έχει δικαιοδοσία, να προχωρήσει και σε γραπτή γνωμάτευση, για να το πω απλά. 
Πέρα από αυτό υπάρχει η δικαστική, διαδικασία που έχει να κάνει με τον έλεγχο, με την ίδια τη διαδικασία επί της ουσίας. Το γεγονός που πρέπει να διερευνηθεί είναι στην ουσία το αν σχετίζονται οι απολύσεις με την απεργία και αν λόγω της απεργίας και της συμμετοχής των εργαζομένων προχώρησε η επιχείρηση στις απολύσεις. Σε τέτοια περίπτωση, σύμφωνα με τον ν.1264, αυτές θα κριθούν από το δικαστήριο με βάση το σκεπτικό του νόμου ότι είναι άκυρες και παράνομες.</Speech> 
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Κύριε συνάδελφε, έχετε το λόγο.</ChairmanSpeech>
<Speech><Parlmember>ΧΡΗΣΤΟΣ ΚΑΤΣΩΤΗΣ</Parlmember>: Κύριε Υφυπουργέ, είναι γνωστό ότι αυτές οι ελάχιστες δημοκρατικές ελευθερίες, τα συνδικαλιστικά δικαιώματα, όπως φαίνεται από τη διαδρομή αυτών των χρόνων, σταματούν στις πύλες των εργοστασίων. Μόλις περάσει ο εργάτης από τις πύλες αυτές, τότε είναι κάτω από τις εντολές του εργοδότη. Φαίνεται ότι εκεί κυριαρχεί ο νόμος του εργοδότη και το δίκιο του εργοδότη. 
Δεν είναι λίγες οι φορές που εργοδότες απολύουν συνδικαλιστές, απολύουν πρωτοπόρους εργαζόμενους που οργανώνουν τη πάλη για να περιφρουρήσουν τα δικαιώματά τους. 
Αυτό γίνεται και στην αλλαντοβιομηχανία «ΝΙΚΑΣ». Δεν είχε σωματείο η αλλαντοβιομηχανία. Όταν, λοιπόν, οι ίδιοι οι εργαζόμενοι, κάτω από αυτές τις συνθήκες της πίεσης, της μείωσης των αποδοχών τους, των αλλαγών των εργασιακών σχέσεων, πήγαν και οργανώθηκαν για να μπορέσουν απέναντι στον εργοδότη να αντιτάξουν την ενότητά τους και την αποφασιστικότητά τους και να διασφαλίσουν τα δικαιώματά τους, ο εργοδότης, όπως όλοι και κάτω από τον αέρα που του δίνει η πολιτική της Κυβέρνησης, απέλυσε αυτούς που ήταν μπροστά και αγωνιζόταν ενάντια στις επιλογές της εργοδοσίας.
Λέτε σήμερα ότι έγιναν αυτές οι διαβουλεύσεις στην Επιθεώρηση Εργασίας, στο Υπουργείο κ.λπ.. Δεν διαφωνούμε ότι έγιναν, και δεν διαφωνούμε με την πρόθεση. Όμως, η πρόθεση δεν είναι αρκετή. 
Υποτίθεται ότι ο νόμος απαγορεύει τις απολύσεις και υποχρεώνει τον εργοδότη να πάει στην επιτροπή του άρθρου 15 του ν. 1264. Όμως, κανείς εργοδότης, πια, δεν πάει στην Επιτροπή του άρθρου 15 για να ζητήσει την άρση της συνδικαλιστικής ιδιότητας, για να απολύσει κάποιον εργαζόμενο, ο οποίος πρωτοστατεί στην οργάνωση της πάλης.
Τι έχουμε εδώ; Έχουμε δίωξη της συνδικαλιστικής δράσης. Και εδώ η Κυβέρνηση φαίνεται ότι είναι με το μέρος των εργοδοτών. Αυτό αποδείχθηκε στη Χαλυβουργία, αυτό αποδείχθηκε στα πρακτορεία. Αποδεικνύεται κάθε μέρα ότι όπου υπάρχει δραστηριότητα και κινητοποίηση των εργαζομένων, η Κυβέρνηση στέλνει τα ΜΑΤ, δίπλα από τους εργοδότες, για να χτυπήσει τον αγώνα τους, που είναι ένας αγώνας διασφάλισης των δικαιωμάτων τους.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή) 
Άρα, και εδώ λέτε ότι θα πάνε στα δικαστήρια και λέτε ότι η εταιρεία ισχυρίζεται ότι δεν έχει σχέση. Πώς δεν έχει σχέση; Την επόμενη μέρα της απεργίας, απολύθηκαν. Και την επόμενη μέρα της εικοσιτετράωρης απεργίας που κήρυξαν οι ίδιοι -το κλαδικό συνδικάτο- στην αλλαντοβιομηχανία απολύθηκαν οι υπόλοιποι. Ο νόμος είναι σαφέστατος. Δεν μπορεί, λοιπόν, εδώ, αφού ισχυρίζεται η εταιρεία ότι δεν έχει σχέση, εσείς να αποδέχεστε αυτό που λέει η εταιρεία. 
Νομίζω ότι σ’ αυτό το πράγμα η θέση του Υπουργείου Εργασίας θα πρέπει να είναι σαφέστατη ότι είναι άκυρες και εκδικητικές οι απολύσεις και ότι το Υπουργείο Εργασίας συστήνει την επαναπρόσληψη. Και τι θα πει γραπτό υπόμνημα; Όχι, βέβαια! Να το κάνουμε τι το γραπτό υπόμνημα;
Τελειώνοντας, κύριε Υπουργέ, νομίζω ότι στο θέμα αυτό οι ευθύνες της Κυβέρνησης είναι τεράστιες. Διώκονται οι ελάχιστες ελευθερίες και τα δικαιώματα που έχουν οι εργαζόμενοι και εδώ οι ευθύνες σας είναι μεγάλες.</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Κύριε Υπουργέ έχετε το λόγο.</ChairmanSpeech>
<Speech><Parlmember>ΒΑΣΙΛΕΙΟΣ ΚΕΓΚΕΡΟΓΛΟΥ</Parlmember> (Υφυπουργός Εργασίας, Κοινωνικής Ασφάλισης και Πρόνοιας): Ο συνάδελφος τώρα γενίκευσε τη συζήτηση. Εγώ νομίζω ούτε τα ΜΑΤ κλήθηκαν στη συγκεκριμένη περίπτωση ούτε η Κυβέρνηση αντιμετώπισε την περίπτωση με τα ΜΑΤ. Αντίθετα, έγιναν δύο διαδικασίες που προβλέπονται από το νόμο. 
Η δικιά μου τοποθέτηση ήταν ακριβώς αυτή η οποία περιγράφεται και από τα λεγόμενά σας ότι, εφόσον οι απολύσεις έχουν σχέση και είναι αποτέλεσμα της συνδικαλιστικής δράσης των συγκεκριμένων ανθρώπων, είναι παράνομες είναι άκυρες, η επιχείρηση πρέπει να τους επαναπροσλάβει. 
Δήλωσα ότι εμείς ενδιαφερόμαστε για τη διατήρηση των θέσεων εργασίας, όχι μόνο των συνδικαλιστών, αλλά και όλων των εργαζομένων.
Και βεβαίως, κάναμε τη διαπίστωση ότι εάν πράγματι, όπως ισχυρίζεται η επιχείρηση, οι απολύσεις δεν είχαν σχέση με την απεργία, τότε υποχρεούνταν να έχουν ακολουθήσει την άλλη διαδικασία υποχρεωτικά. Γι’ αυτό ζητήσαμε το γραπτό υπόμνημα. Εάν δεν έχουν σχέση, έχουν παραβεί κάποιο άλλο νόμο από την πλευρά τους, λοιπόν, στο π.δ. 240. Εάν όμως έχουν σχέση, είναι άκυρες. 
Γιατί ζητήσαμε το υπόμνημα; Για να μπορεί να εκφραστεί η υπηρεσία σε σχέση με το νόμο και γραπτά, αν θέλετε. Από εκεί και πέρα, η προσφυγή στο δικαστήριο από τους έχοντες έννομο συμφέρον προβλέπεται από το νόμο, ακριβώς για να κηρυχθούν άκυρες ή μη, σε περίπτωση που πράγματι αυτά τα οποία διαπιστώνουμε, γίνουν αποδεκτά από το δικαστήριο. Γιατί διαπίστωσα και εγώ ταύτιση χρονική και μη τήρηση της άλλης διαδικασίας, εάν επρόκειτο περί αναδιάρθρωσης. Νομίζω ότι είναι σαφέστατη η θέση. Και ο έλεγχος, η γνώμη της υπηρεσίας, με βάση τα υπομνήματα νομίζω ότι θα είναι σταθερή και ασφαλής. Εάν γίνει μόνο με βάση της προφορικές συζητήσεις, πιστεύω ότι δεν είναι τόσο ασφαλής. Γι’ αυτό ζητήσαμε τα υπομνήματα. 
Η διαδικασία είναι σε εξέλιξη. Ελπίζω τις επόμενες ημέρες να έρθουν από τις δύο πλευρές, δεν έχουν κατατεθεί ακόμα, ούτως ώστε να έχουμε την κατάληξη. 
Σας ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Και εμείς σας ευχαριστούμε, κύριε Υπουργέ.
Συνεχίζουμε με την τέταρτη υπ’ αριθμόν 344/9-12-2013 επίκαιρη ερώτηση δεύτερου κύκλου της Βουλευτού Μαγνησίας των Ανεξαρτήτων Ελλήνων κ. Μαρίνας Χρυσοβελώνη προς τον Υπουργό Εργασίας, Κοινωνικής Ασφάλισης και Πρόνοιας, σχετικά με τις εξοικονομήσεις και τους ελέγχους των ασφαλιστικών παροχών. 
Η κυρία συνάδελφος έχει το λόγο για να αναπτύξει την ερώτησή της.</ChairmanSpeech> 
<Speech><Parlmember>ΜΑΡΙΝΑ ΧΡΥΣΟΒΕΛΩΝΗ</Parlmember>: Ευχαριστώ, κύριε Πρόεδρε.
Το θέμα που αφορά η επίκαιρη ερώτησή μου είναι τεράστιο, όχι μόνο εξαιτίας του οικονομικού του μεγέθους, αλλά κυρίως επειδή θεωρώ ότι σηματοδοτεί την ύπαρξη αναξιοπιστίας από τη πλευρά της Κυβέρνησης. Θυμίζω ότι ο Υπουργός κ. Βρούτσης είχε ισχυριστεί ότι «Επιτεύχθηκαν εξοικονομήσεις 50 εκατομμυρίων ευρώ στο ασφαλιστικό σύστημα». Πώς επετεύχθη αυτό το θαύμα; Το ρωτάμε και εμείς. Το ρώτησα, εξάλλου, πάρα πολλές φορές με ερωτήσεις και επίκαιρες ερωτήσεις, που απηύθυνα στον κύριο Υπουργό στις 20 Αυγούστου του 2012, στις 22 Οκτωβρίου του 2012, επερώτηση στις 17 Οκτωβρίου του 2012, στις 31 Δεκεμβρίου του 2012, νέες επίκαιρες το Μάρτιο του 2013, στις 4 και 12 Μαρτίου, στις 24 Μαΐου του 2013. Δεν θα αναφερθώ τώρα σε κάθε μία απ’ αυτές για την οικονομία του χρόνου. Άλλωστε, η πλευρά του Υπουργείου θεωρώ ότι τις γνωρίζει. 
Ήδη, από το 2010, οι διαδοχικές μνημονιακές κυβερνήσεις σε επαναλαμβανόμενους κάθε λίγους μήνες ανακοινώσεις τους, επεσήμαναν «Την τεράστια αιμορραγία του δημοσίου από την παράνομη χορήγηση συντάξεων και άλλων ασφαλιστικών παροχών σε Έλληνες πολίτες». Η λογική, λοιπόν, του «μαζί τα φάγαμε» επέβαλε, φαίνεται για προπαγανδιστικούς λόγους, τη στοχοποίηση εκατοντάδων χιλιάδων Ελλήνων που παρουσιάζονταν συλλήβδην σαν «μαϊμού συνταξιούχοι»,  «τυφλοί που βλέπουν» και άλλα σχετικά, αλλά δεν επιβεβαιώθηκε ποτέ από συγκεκριμένα στοιχεία.
Παρά ταύτα, βεβαίως η Ελλάδα δυσφημίστηκε διεθνώς από την πλευρά των διαδοχικών συγκυβερνήσεων, κάτι το οποίο, δυστυχώς, συνεχίζεται και μέχρι σήμερα και από την πλευρά του Υπουργείου και ειδικά του Υπουργού του κ. Βρούτση, ο οποίος πρόσφατα επανέλαβε τον ισχυρισμό «Περί ετήσιας σπατάλης 500 εκατομμυρίων ευρώ σε παράνομες συντάξεις και προνοιακά επιδόματα». 
Επειδή, λοιπόν, υπάρχει η εντύπωση ότι δημιουργείται τεχνηέντως θα έλεγα, μία κατάσταση σύγχυσης για τα πραγματικά δεδομένα της κοινωνικής ασφάλισης σε βάρος του ελληνικού λαού, ερωτάσθε:
Ποια ποσά εξοικονομήσατε μέσα στο 2013 από διακοπές και επιστροφές αχρεωστήτως καταβληθεισών ασφαλιστικών παροχών; 
Πόσες ήταν οι εξοικονομήσεις από διακοπές, πόσες από επιστροφές τέτοιων παροχών παρελθόντων ετών, για τα έτη 2010, 2011 και 2012; 
Και επίσης, θα πρόσθετα και το εξής –γιατί πραγματικά προσπάθησα να το βρω στον προϋπολογισμό του 2014 και δεν κατέστη εφικτό- ποια είναι η πρόβλεψη του Υπουργείου σας σε ευρώ για τα αντίστοιχα νούμερα κατά τη νέα χρονιά; 
Σας ευχαριστώ.</Speech> 
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Ορίστε, κύριε Υπουργέ, έχετε το λόγο.</ChairmanSpeech> 
<Speech><Parlmember>ΒΑΣΙΛΕΙΟΣ ΚΕΓΚΕΡΟΓΛΟΥ</Parlmember> (Υφυπουργός Εργασίας, Κοινωνικής Ασφάλισης και Πρόνοιας): Κυρία συνάδελφε, θα μου επιτρέψετε να σας απαντήσω, με όλη την εκτίμηση που σας έχω, και με βάση το γεγονός ότι από τους παριστάμενους, συμπεριλαμβανομένου του κ. Σηφουνάκη, πρέπει να έχω τη μεγαλύτερη εμπειρία στον κοινοβουλευτικό έλεγχο. 
Όπως είναι διατυπωμένη η ερώτηση, που ζητάει αναλυτικά τα στοιχεία…</Speech>
<Speech><Parlmember>ΝΙΚΟΛΑΟΣ ΣΗΦΟΥΝΑΚΗΣ</Parlmember>: Είστε μακριά πολύ. Εγώ είμαι με τον Πρόεδρο.</Speech>
<Speech><Parlmember>ΒΑΣΙΛΕΙΟΣ ΚΕΓΚΕΡΟΓΛΟΥ</Parlmember> (Υφυπουργός Εργασίας, Κοινωνικής Ασφάλισης και Πρόνοιας):  Εγώ, κύριε Σηφουνάκη, δεν ήθελα να αναφερθώ στα χρόνια.</Speech> 
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Νεότερός σου είναι σε ηλικία.</ChairmanSpeech> 
<Speech><Parlmember>ΒΑΣΙΛΕΙΟΣ ΚΕΓΚΕΡΟΓΛΟΥ</Parlmember> (Υφυπουργός Εργασίας, Κοινωνικής Ασφάλισης και Πρόνοιας): Έτσι όπως είναι η ερώτηση διατυπωμένη που ζητάει αναλυτικά τα στοιχεία, κατά την άποψή μου θα μπορεί να απαντηθεί λεπτομερέστατα, εφόσον κατατεθεί ως ερώτηση και αίτηση κατάθεσης εγγράφων. Στα πλαίσια της επίκαιρης ερώτησης δεν υπάρχει πάντα η δυνατότητα αυτή. Τα πρώην ασφαλιστικά ταμεία είναι εκατόν τριάντα. Σήμερα είναι δεκατρία με διάφορους κλάδους ή τρία-τέσσερα τα βασικά. Χρειάζεται συγκεκριμένη διαδικασία για να απαντηθεί και δεν γίνεται μέσα σε δύο μέρες. 
Σε κάθε περίπτωση όμως, η απάντηση που θα πάρετε πιστεύω ότι είναι ικανοποιητική, με την έννοια ότι θα σας δώσω στοιχεία που έχουν να κάνουν με την ετήσια εξοικονόμηση και που πραγματικά μπορούν να εμπλουτιστούν αν υπάρξει συνέχεια με μια αίτηση κατάθεσης εγγράφων. 
Θα μιλήσω πρώτα για το ΙΚΑ και τα επικουρικό ΤΕΑΜ. Ο έλεγχος ξεκίνησε από το 2011 με βάση τις απογραφές και τις καταγραφές. Θα πρέπει να πούμε με τη φυσική παρουσία όλα όσα γνωρίζετε. Για το 2011 με βάση την απογραφή είχαμε τρεις χιλιάδες πεντακόσιους εξήντα εννέα αποβιώσαντες και το 2012 εννιακόσιους τέσσερις που δεν είχαν δηλωθεί. 
Συνολικά να πούμε ότι δεν καταγράφηκαν για κύριες και επικουρικές συντάξεις επιπλέον των αποβιωσάντων, δεν απογράφηκαν δηλαδή, για το 2011 και το 2012 άλλοι πέντε χιλιάδες εκατόν εξήντα ένας. Για το 2013 η διαδικασία διασταύρωσης είναι σε εξέλιξη και σε συνδυασμό με τη θεσμική μεταβολή που έγινε ότι, δηλαδή, για κάθε πράξη που έχει να κάνει με τη μεταβολή της οικογενειακής κατάστασης, γάμος ή θάνατος, πριν την έκδοση ληξιαρχικής πράξης γίνεται απαραίτητη ενημέρωση μέσω του ΑΜΚΑ. Όμως αυτό δεν ίσχυε από την αρχή της χρονιάς. 
(Στο σημείο αυτό κτυπάει προειδοποιητικά το κουδούνι λήξεως του χρόνου ομιλίας του κυρίου Υφυπουργού)
Να ολοκληρώσω, κύριε Πρόεδρε, δύο-τρία στοιχεία και στη δευτερομιλία μου θα πω τα υπόλοιπα. 
 Να πούμε ότι ταυτόχρονα γίνεται η διαδικασία για τα αχρεωστήτως καταβληθέντα από αυτούς που τα εισέπραξαν χωρίς να τα δικαιούνται. Βεβαίως, όταν δεν καταλήγει με την απλή οδό, με την οποία τα ζητάει πίσω το ΙΚΑ, απευθύνεται στους αρμόδιους εισαγγελείς με μηνυτήριες αναφορές. Έχουμε πεντακόσιες εξήντα πέντε  μηνυτήριες αναφορές σε εξέλιξη. 
Να πω ότι για το ΝΑΤ η απογραφή έδειξε διακόσιους ογδόντα εννέα και σαράντα έξι για το ΚΕΑΜ. Συνεχίζεται όμως, άρα μπορεί να μην είναι το τελικό νούμερο αυτό. Ξεκίνησε τελευταία στο ΝΑΤ αυτή η απογραφή. Για τον ΟΑΕΕ έχουμε χίλιους επτακόσιους τριάντα έναν αναπόγραφους και αποβιώσαντες και εκατόν πενήντα τέσσερις από επιμέρους ταμεία που έχουν ενταχθεί στον ΟΑΕΕ. Στον ΟΓΑ έχουμε τρεις χιλιάδες δεκατέσσερις για το 2011 και το 2012. Για το 2013 συνεχίζεται. Βεβαίως έχουμε και τον έλεγχο των διπλοσυνταξιούχων στον ΟΓΑ. 
Φυσικά, θα πρέπει να αναφερθώ και στη διασταύρωση των στοιχείων που έχουν να κάνουν με τα προνοιακά που έχει γίνει σε δυο φάσεις. Πρώτα απ’ όλα, με τη δημιουργία του εθνικού μητρώου στο οποίο περιλαμβάνεται ο αριθμός των δικαιούχων ανά δήμο. Απ’ αυτή τη δημιουργία και μόνο του εθνικού μητρώου βρέθηκαν να υπάρχουν διπλοεγγραφές. Δηλαδή έπαιρναν από δυο δήμους επίδομα. Χωρίς να μπαίνουμε στην ουσία και τον επανέλεγχο που κάνει το ΚΕΠΑ, μόνο από διοικητικό έλεγχο, προκύπτει ότι είχαμε διακόσιες σαράντα δύο χιλιάδες ενενήντα δύο δικαιούχους αριθμητικά και οι πραγματικοί δικαιούχοι ήταν διακόσιες τρεις χιλιάδες εννιακόσιοι. Αυτό σημαίνει τριάντα έξι χιλιάδες διακόσιες ενενήντα τέσσερις διπλοεισπράκτορες. Δεν θα τους πω διπλοεγγεγραμμένους, ότι κάνανε λάθος, δηλαδή και τους γράψανε. 
Να σας πω το ποσό γι’ αυτό; Μόνο γι’ αυτό είναι 110 εκατομμύρια ευρώ το ετήσιο ποσό. Θα σας πω και για τα υπόλοιπα ποσά των ταμείων στη δευτερομιλία μου. 
Ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Κυρία συνάδελφε, έχετε το λόγο.</ChairmanSpeech> 
<Speech><Parlmember>ΜΑΡΙΝΑ ΧΡΥΣΟΒΕΛΩΝΗ</Parlmember>: Ευχαριστώ, κύριε Πρόεδρε.
Θα ήθελα να πω στον Υπουργό –επειδή μου υπέδειξε να κάνω και ερώτηση με αίτημα κατάθεσης εγγράφων- ότι εγώ αυτήν την ιστορία προσπαθώ και την παλεύω από τον Αύγουστο του 2012, με όλα τα μέσα Κοινοβουλευτικού Ελέγχου που υπάρχουν κι απάντηση δεν έχω πάρει. Και δυστυχώς, κύριε Υπουργέ, από τα στοιχεία τα οποία τώρα καταθέσατε, πάλι απάντηση δεν παίρνω. 
Εν πάση περιπτώσει, εγώ ακούω προσεκτικά τα νούμερα τα οποία εισφέρατε σήμερα και ασφαλώς θα μελετήσω όποια τεκμηριωμένα στοιχεία προσκομίσετε και θελήσετε να συνεισφέρετε στο δημόσιο διάλογο. Όταν, όμως, από τη δική σας την πλευρά μιλάτε –αναπόδεικτα, θα έλεγα- για εξοικονομήσεις 500 εκατομμυρίων κάθε χρόνο, που δεν επιβεβαιώνονται πουθενά –εξακολουθούν να μην επιβεβαιώνονται- μας δίνετε, δυστυχώς, το δικαίωμα να μιλήσουμε για μνημονιακή εξαπάτηση των Ελλήνων πολιτών. Δηλαδή τι κάνετε; Επιβεβαιώνετε πως η πολιτική της Κυβέρνησης στον τομέα της ασφάλισης δεν αποσκοπεί σε τίποτα άλλο παρά μόνο στη συγκάλυψη των τεράστιων καταστροφών, που προκαλέσατε μέσα στα τριάμισι χρόνια του μνημονίου. 
Γιατί, πώς αλλιώς θα μπορούσε να χαρακτηρίσει κανείς την απουσία ενός κατατεθειμένου, κύριε Υπουργέ, κοινωνικού προϋπολογισμού; Λέω, δηλαδή –και πιστεύω ότι κι εσείς το γνωρίζετε άριστα- ότι έχετε σταματήσει να δημοσιεύετε κοινωνικό προϋπολογισμό καθ’ όλη την περίοδο του μνημονίου. Αυτό δεν συνιστά απόκρυψη οικονομικών στοιχείων; Θεωρώ πως αυτό είναι δεδομένο.
Σε ό,τι αφορά, τώρα, τις σημερινές δηλώσεις και τις διαβεβαιώσεις σας, τις καταγράφω, όμως, θέλω να πω το εξής: Πέρασε το 2012, σε λίγες μέρες τελειώνει το 2013 κι ακόμα –όπως σας είπα και στην αρχή- δεν έχουμε καμμία πειστική απάντηση. Αυτό που είχαμε και συνεχίζουμε να έχουμε είναι κάποιες δηλώσεις, κάποιες διαπιστώσεις, αλλά πειστική απάντηση δεν υπάρχει.
Έτσι, λοιπόν, ξεκινήσατε το 2012 –αναφέρομαι στον Υπουργό κ. Βρούτση- με υποσχέσεις εξοικονομήσεων, κύριε Υπουργέ, ύψους 400 εκατομμυρίων ευρώ, για να κλιμακώσετε την επικοινωνιακή σας προσπάθεια με τους ισχυρισμούς περί 500 εκατομμυρίων ευρώ μέσα στο 2013. Εσείς όμως θεωρώ ότι έχετε και το βάρος της απόδειξης όλων αυτών των «εξωφρενικών» τα οποία κατά καιρούς ισχυρίζεστε. Ήδη από το 2010 οι διαδοχικές μνημονιακές κυβερνήσεις σε επαναλαμβανόμενες κάθε λίγους μήνες ανακοινώσεις τους επεσήμαναν -και το λέω επί λέξει όπως αναφέρεται- «την τεράστια αιμορραγία του δημοσίου από την παράνομη χορήγηση συντάξεων κι άλλων ασφαλιστικών παροχών σε Έλληνες πολίτες». Είχαμε, επομένως, κάθε λίγους μήνες ανακοινώσεις από το Υπουργείο σας για τον εντοπισμό πλήθους νέων τέτοιων περιπτώσεων, που κάθε φορά έρχονταν να προστεθούν σε προηγούμενες όμοιες –δήθεν- αποκαλύψεις. 
Ας έρθουμε στην πραγματικότητα όμως. Η πραγματικότητα δεν είναι τα 500 εκατομμύρια ευρώ που ισχυρίστηκε ο κ. Βρούτσης ότι χάνονται κάθε χρόνο στις τσέπες επιτηδείων. 
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού)
Θα ήθελα λίγο χρόνο παραπάνω, κύριε Πρόεδρε.
Στα χρόνια του μνημονίου είναι δεδομένο ότι έχουν φαγωθεί δισεκατομμύρια ευρώ, όπως επίσης είναι δεδομένο ότι αυτά δεν έχουν πάει στις τσέπες ούτε συγγενών ούτε συνταξιούχων. Είναι βέβαιο ότι έχουν καταλήξει σε άλλες τσέπες. Θα μου πείτε, βέβαια, ότι η Νέα Δημοκρατία και το ΠΑΣΟΚ δεν συγκυβερνούσαν πάντοτε. Για παράδειγμα ο Υπουργός κ. Βρούτσης, δεν είναι δυνατόν να φέρει την ευθύνη για το «μαζί τα φάγαμε», το οποίο είχε επικαλεστεί ο κ. Πάγκαλος. Να, όμως, που ο κύριος Υπουργός είπε το ίδιο ακριβώς πράγμα με δικά του λόγια. Δηλαδή, στις 27 Δεκεμβρίου –το λέω αυτολεξεί- σε δελτίο τύπου του Υπουργείου σας μας ενημέρωσε πως «από τα μέχρι σήμερα απογραφικά στοιχεία σε μεγάλους ασφαλιστικούς οργανισμούς, ΙΚΑ, ΟΓΑ κ.λπ. έχουν ήδη εντοπιστεί σαράντα έξι χιλιάδες περιπτώσεις παράνομης λήψης συντάξεων. Το αποτέλεσμα ήταν να χαθούν περισσότερα από 5 δισεκατομμύρια σε μία δεκαετία από την απόδοση παράνομων συντάξεων». 
Εμείς, κύριε Υπουργέ, προσπαθούμε, όχι να δικαιολογήσουμε, αλλά να εξηγήσουμε στην προκείμενη περίπτωση τι συμβαίνει, γιατί αν δεν αντιληφθούμε ποιο είναι το πρόβλημα, αυτό θα συνεχίσει να υπάρχει και τίποτα δεν θα αντιμετωπιστεί.
Παρακαλώ, να έχω συγκεκριμένη απάντηση σε αυτό που σας ρώτησα, διότι το θέμα είναι πραγματικά πάρα πολύ σοβαρό. Βεβαίως, επιφυλάσσομαι να μελετήσω τα στοιχεία τα οποία θα εισφέρετε στο δημόσιο διάλογο, αλλά θα ήθελα και σήμερα να έχω μία πιο πειστική απάντηση.
Ευχαριστώ.</Speech> 
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Κύριε Υπουργέ, έχετε το λόγο.</ChairmanSpeech>
<Speech><Parlmember>ΒΑΣΙΛΕΙΟΣ ΚΕΓΚΕΡΟΓΛΟΥ</Parlmember> (Υφυπουργός Εργασίας, Κοινωνικής Ασφάλισης και Πρόνοιας): Από τη δευτερομιλία σας, κυρία συνάδελφε, συνάγεται ότι για σας δεν υπάρχει κανένα πρόβλημα. Διότι αν μου λέγατε ότι το ύψος δεν είναι 400.000.000 ευρώ, δεν είναι 200.000.000 ευρώ, αλλά είναι 50.000.000 ευρώ ή 5.000.000 ευρώ και δεν είναι σημαντικό, τότε θα έκανα μια άλλη εκτίμηση. Όμως, μου λέτε ότι δεν υπάρχει θέμα.</Speech> 
<Speech><Parlmember>ΜΑΡΙΝΑ ΧΡΥΣΟΒΕΛΩΝΗ</Parlmember>: Δεν προσέξατε τι είπα, κύριε Υπουργέ.</Speech> 
<Speech><Parlmember>ΒΑΣΙΛΕΙΟΣ ΚΕΓΚΕΡΟΓΛΟΥ</Parlmember> (Υφυπουργός Εργασίας, Κοινωνικής Ασφάλισης και Πρόνοιας): Πρόσεξα πολύ καλά, κυρία συνάδελφε.  Μου είπατε ότι δεν υπάρχει…</Speech>
<Speech><Parlmember>ΜΑΡΙΝΑ ΧΡΥΣΟΒΕΛΩΝΗ</Parlmember>: Αν είναι δυνατόν να μου λέτε ότι δεν υπάρχει πρόβλημα. Είναι σοβαρή απάντηση αυτή του Υπουργείου σας; Για όνομα του Θεού!</Speech> 
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Κυρία συνάδελφε, σας παρακαλώ!</ChairmanSpeech>
<Speech><Parlmember>ΒΑΣΙΛΕΙΟΣ ΚΕΓΚΕΡΟΓΛΟΥ</Parlmember> (Υφυπουργός Εργασίας, Κοινωνικής Ασφάλισης και Πρόνοιας): Μου είπατε ότι δεν υπάρχει καμμία παράνομη σύνταξη. Αυτό μου είπατε με απλά λόγια. Υπάρχουν ή δεν υπάρχουν παράνομες συντάξεις; Υπήρχαν ή δεν υπήρχαν;</Speech> 
<Speech><Parlmember>ΜΑΡΙΝΑ ΧΡΥΣΟΒΕΛΩΝΗ</Parlmember>: Σας ρώτησα να μου πείτε πόσα χρήματα έχουν…</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Σας παρακαλώ, κυρία συνάδελφε!</ChairmanSpeech> 
<Speech><Parlmember>ΒΑΣΙΛΕΙΟΣ ΚΕΓΚΕΡΟΓΛΟΥ</Parlmember> (Υφυπουργός Εργασίας, Κοινωνικής Ασφάλισης και Πρόνοιας): Δεν ακούσατε τα στοιχεία που σας είπα και διαβάσατε απλώς τη δευτερομιλία.</Speech>
<Speech><Parlmember>ΜΑΡΙΝΑ ΧΡΥΣΟΒΕΛΩΝΗ</Parlmember>: Τη διάβασα πάρα πολύ καλά.</Speech> 
<Speech><Parlmember>ΒΑΣΙΛΕΙΟΣ ΚΕΓΚΕΡΟΓΛΟΥ</Parlmember> (Υφυπουργός Εργασίας, Κοινωνικής Ασφάλισης και Πρόνοιας): Ναι, τη διαβάσατε, όπως την είχατε …</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Κυρία Χρυσοβελώνη, σας παρακαλώ! Δεν υπάρχει λόγος, κυρία Χρυσοβελώνη, γι’ αυτό που κάνετε. Ακούστε την απάντηση!</ChairmanSpeech> 
<Speech><Parlmember>ΜΑΡΙΝΑ ΧΡΥΣΟΒΕΛΩΝΗ</Parlmember>: Μισό λεπτό, διάβασα αυτολεξεί …</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Κυρία συνάδελφε, σας παρακαλώ! Δεν έχετε το λόγο. 
Κύριε Υπουργέ, συνεχίστε.</ChairmanSpeech> 
<Speech><Parlmember>ΒΑΣΙΛΕΙΟΣ ΚΕΓΚΕΡΟΓΛΟΥ</Parlmember> (Υφυπουργός Εργασίας, Κοινωνικής Ασφάλισης και Πρόνοιας): Εγώ αναφέρομαι ως προς τα στοιχεία. Σας εξήγησα, για παράδειγμα, ότι τα στοιχεία για το ΕΤΕΑ δεν τα έχω και σας είπα τα στοιχεία από δύο, τρία άλλα ταμεία. 
Μπορούμε, λοιπόν, να σημειώσουμε τα επιπλέον στοιχεία; Αναφέρθηκα σε τρεις χιλιάδες πεντακόσιους εξήντα εννέα αποβιώσαντες το 2011 και 2012 στο ΙΚΑ που συνολικά, όπως σας είπα, αφορούν –σημειώστε το ετήσιο ποσό- 19.677.000  ευρώ. Δεν καταγράφηκαν για κύριες και επικουρικές συντάξεις επιπλέον των αποβιωσάντων, πέντε χιλιάδες εκατόν εξήντα μία. Το συνολικό ποσό –σημειώστε- είναι 16.600.000 ευρώ. 
Η διαδικασία διασταύρωσης του 2013 συνεχίζεται. Δεν έχω το στοιχείο, αλλά θα έρθει. 
Έχουμε 12.300.000 ευρώ από μηνυτήριες αναφορές για λοιπές περιπτώσεις από το ΙΚΑ. 
Πάμε τώρα στο ΝΑΤ, για το οποίο αναφέρθηκα με στοιχεία, αλλά δεν τα αντιστοίχισα με ποσά, διότι δεν έχει ολοκληρωθεί η διαδικασία. Στο ΝΑΤ, λοιπόν, δεν απογράφηκαν διακόσιοι ογδόντα εννέα και στο ΚΕΑΝ σαράντα έξι. 
Στο ΕΤΑΠ-ΜΜΕ δεν απογράφηκαν είκοσι οκτώ από τους εξακόσιους πενήντα επτά. Είχαν αποβιώσει εννέα. 
Στον ΟΑΕΕ το νούμερο είναι χίλιοι επτακόσιοι τριάντα ένας και εκατόν πενήντα τέσσερις στα διάφορα ταμεία που ενσωματώθηκαν. Το ετήσιο ποσό είναι 14.000.000 ευρώ. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Υφυπουργού)
Όσον φορά τον ΟΓΑ, βάσει της απογραφής το 2011 και το 2012, έχουμε τρεις χιλιάδες δεκατέσσερις. Δεν έχω το νούμερο σ’ αυτό, αλλά έχω το νούμερο από τον έλεγχο των διπλών συντάξεων. Όσον αφορά το δημόσιο, είχαμε χίλιους εκατό διπλοσυνταξιούχους. Το ετήσιο ποσό είναι 8.712 ευρώ. 
Στο ΙΚΑ είχαμε χίλιους πενήντα διπλοσυνταξιούχους με ετήσιο ποσό 5.670.000. 
Το 2013 είχαμε τρεις χιλιάδες εβδομήντα διπλοσυνταξιούχους με ετήσιο ποσό 13.262.000 ευρώ. 
Συνολικά, μόνο απ’ αυτά τα ταμεία που σας λέω είναι περίπου 80.000.000 με 90.000.000 ευρώ. 
Όμως, ο σκοπός μου δεν είναι να αποδείξω ούτε τα 400.000.000 ευρώ ούτε τα 500.000.000 ευρώ. Έστω και ένα εκατομμύριο να υπάρχει, έστω και μία σύνταξη, δεν πρέπει να υπάρχει. Εξάλλου, εσείς αναδείξατε το θέμα και όχι εγώ. 
Πάμε τώρα στα προνοιακά. Σας είπα ότι από τον πρώτο έλεγχο ήταν τριάντα έξι χιλιάδες δύο ενενήντα τέσσερις διπλοεγγεγραμμένοι. Δεν έχει σχέση με τον έλεγχο των ΚΕΠΑ το αν επί της ουσίας δικαιούται ή όχι. Αυτό είναι ένα άλλο θέμα, το οποίο δεν το αναφέρω καθόλου. Στους τριάντα έξι χιλιάδες διακόσιους ενενήντα τέσσερις, λοιπόν, αντιστοιχούν 110.000.000 ευρώ. 
Η τελευταία διασταύρωση που κάναμε πριν από λίγες ημέρες ανέδειξε ακόμα οκτακόσιες ογδόντα περιπτώσεις όπου οι συγγενείς δεν δήλωσαν την αποβίωση. Συνεχίζεται, λοιπόν, ο έλεγχος για να δούμε τι γίνεται με αυτές. 
Σας δίνω, λοιπόν, ορισμένα στοιχεία και αναφέρθηκα σε ορισμένα μόνο ταμεία με πάνω από 200.000.000 ετησίως. Το πρόβλημα είναι αν είναι 200.000.000 ή 300.000.000;</Speech> 
<Speech><Parlmember>ΜΑΡΙΝΑ ΧΡΥΣΟΒΕΛΩΝΗ</Parlmember>: Το πρόβλημα είναι…</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Κύρια Χρυσοβελώνη, σας παρακαλώ! Σας απαντάει ο κύριος Υπουργός.</ChairmanSpeech> 
<Speech><Parlmember>ΒΑΣΙΛΕΙΟΣ ΚΕΓΚΕΡΟΓΛΟΥ</Parlmember> (Υφυπουργός Εργασίας, Κοινωνικής Ασφάλισης και Πρόνοιας): Το πρόβλημα, κυρία Χρυσοβελώνη, είναι να συνεννοηθούμε εδώ ότι ένας από τους παράγοντες της βιωσιμότητας του ασφαλιστικού συστήματος, εκτός των άλλων, είναι και η απονομή των συντάξεων και των παροχών στους πραγματικούς δικαιούχους. 
Εάν δεν παίρνουν οι πραγματικοί δικαιούχοι και παίρνει ένας επιπλέον πληθυσμός, με διάφορους τρόπους και για διάφορους λόγους, τότε δεν είναι δυνατόν να επιβιώσει το ασφαλιστικό σύστημα ό,τι και να κάνουμε, ακόμα και με το νομοσχέδιο που συζητάμε, με οποιονδήποτε τρόπο και αν το ενισχύουμε από τον κρατικό προϋπολογισμό. Σε αυτό πρέπει να είμαστε μαζί όλοι. 
Κατά την άποψή μου, αυτό που θα έπρεπε να αναδείξετε είναι αν μπήκαν κακώς κάποιοι μέσα στους χιλιάδες παράνομους, οι οποίοι αναδείχθηκαν από τις διπλοεγγραφές, ενώ ήταν στους δικαιούχους. Υπάρχουν τέτοιες περιπτώσεις. Αυτό πρέπει να αναδείξετε και το αν γίνεται σωστά ο έλεγχος. Ας σας υποδείξω και τι πρέπει να αναδείξετε.</Speech> 
<Speech><Parlmember>ΜΑΡΙΝΑ ΧΡΥΣΟΒΕΛΩΝΗ</Parlmember>: Κύριε Υπουργέ, ...</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Κυρία Χρυσοβελώνη, σας παρακαλώ! Τι πάθατε σήμερα;</ChairmanSpeech>
<Speech><Parlmember>ΒΑΣΙΛΕΙΟΣ ΚΕΓΚΕΡΟΓΛΟΥ</Parlmember> (Υφυπουργός Εργασίας, Κοινωνικής Ασφάλισης και Πρόνοιας): Και να συνεννοηθούμε, γιατί πραγματικά είναι ένα θέμα που αφορά όλη την κοινωνία και δεν μπορεί να υπερασπίζεστε κάποιον, ο οποίος έπαιρνε παράνομα τη σύνταξη του πατέρα του, της μάνας του ή του ξαδέρφου του! Δεν είναι στα δικαιώματα αυτό.</Speech>
<Speech><Parlmember>ΜΑΡΙΝΑ ΧΡΥΣΟΒΕΛΩΝΗ</Parlmember>: Δεν υπερασπίζομαι κανέναν! Είστε απαράδεκτοι!</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Δεν υπερασπίζεται κανέναν, κύριε Υπουργέ. Άλλο το ένα άλλο το άλλο.</ChairmanSpeech> 
<Speech><Parlmember>ΒΑΣΙΛΕΙΟΣ ΚΕΓΚΕΡΟΓΛΟΥ</Parlmember> (Υφυπουργός Εργασίας, Κοινωνικής Ασφάλισης και Πρόνοιας): Δεν μπορούμε να το αντιμετωπίσουμε, λοιπόν, αν δεν συνεννοηθούμε σε αυτό.</Speech> 
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Ολοκληρώσατε.</ChairmanSpeech> 
<Speech><Parlmember>ΜΑΡΙΝΑ ΧΡΥΣΟΒΕΛΩΝΗ</Parlmember>: Τα νούμερα εσείς τα είπατε. Δεν τα είπα εγώ.</Speech> 
<Speech><Parlmember>ΒΑΣΙΛΕΙΟΣ ΚΕΓΚΕΡΟΓΛΟΥ</Parlmember> (Υφυπουργός Εργασίας, Κοινωνικής Ασφάλισης και Πρόνοιας): Αφού θέλετε διάλογο, κατά την άποψή σας, πόσο είναι το ποσό;</Speech> 
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Όχι, κύριε Υπουργέ, σας παρακαλώ. Δεν μπορεί να γίνει διάλογος!</ChairmanSpeech>
<Speech><Parlmember>ΒΑΣΙΛΕΙΟΣ ΚΕΓΚΕΡΟΓΛΟΥ</Parlmember> (Υφυπουργός Εργασίας, Κοινωνικής Ασφάλισης και Πρόνοιας): Σας τα είπα. Γιατί τα αμφισβητείτε;</Speech> 
<Speech><Parlmember>ΜΑΡΙΝΑ ΧΡΥΣΟΒΕΛΩΝΗ</Parlmember>: Εσείς τα είπατε, εσείς λοιπόν πρέπει και να τα αποδείξετε.</Speech> 
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Κύριε Υπουργέ, δεν αμφισβητεί η κυρία συνάδελφος.</ChairmanSpeech> 
<Speech><Parlmember>ΒΑΣΙΛΕΙΟΣ ΚΕΓΚΕΡΟΓΛΟΥ</Parlmember> (Υφυπουργός Εργασίας, Κοινωνικής Ασφάλισης και Πρόνοιας): Τότε, τι κάνει;</Speech> 
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Δεν αμφισβητεί. Δεν μπορεί να αμφισβητήσει τα στοιχεία.</ChairmanSpeech> 
<Speech><Parlmember>ΒΑΣΙΛΕΙΟΣ ΚΕΓΚΕΡΟΓΛΟΥ</Parlmember> (Υφυπουργός Εργασίας, Κοινωνικής Ασφάλισης και Πρόνοιας): Με όλο το σεβασμό, δυστυχώς, δεν πρέπει να φτάνουμε σε αυτό το σημείο.</Speech> 
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Ευχαριστούμε πολύ. 
Έχω την τιμή να ανακοινώσω στο Σώμα ότι η Ένωση Καταναλωτών Ποιότητα Ζωής –ΕΚΠΟΙΖΩ- καταθέτει ψήφισμα με το οποίο εκφράζει την αντίθεσή της στους πλειστηριασμούς ακινήτων. Το ψήφισμα, για την οικονομία του χρόνου, θα κατατεθεί στα Πρακτικά της σημερινής συνεδρίασης. 
(Στο σημείο αυτό κατατίθεται για τα Πρακτικά το προαναφερθέν ψήφισμα –Αριθμ. Πρωτ. 3598/10-12-2013-, τα οποίο βρίσκεται στο Αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού προηγουμένως ξεναγήθηκαν στην έκθεση της αίθουσας «ΕΛΕΥΘΕΡΙΟΣ ΒΕΝΙΖΕΛΟΣ» και ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, είκοσι έξι μαθητές και μαθήτριες και δύο εκπαιδευτικοί-συνοδοί τους από το Γενικό Λύκειο Μαραθώνα. 
Η Βουλή τούς καλωσορίζει.
(Χειροκροτήματα απ’ όλες τις πτέρυγες της Βουλής)
Συνεχίζουμε με την πέμπτη υπ’ αριθμ. 351/9-12-2013 επίκαιρη ερώτηση δεύτερου κύκλου της Βουλευτού Α΄ Θεσσαλονίκης της Δημοκρατικής Αριστεράς κ. Ασημίνας Ξηροτύρη-Αικατερινάρη προς τον Υπουργό Ανάπτυξης και Ανταγωνιστικότητας, σχετικά με την ανάγκη αντιμετώπισης της ακρίβειας των βασικών ειδών πρώτης ανάγκης.
Η κυρία συνάδελφος έχει το λόγο.</ChairmanSpeech> 
<Speech><Parlmember>ΑΣΗΜΙΝΑ ΞΗΡΟΤΥΡΗ-ΑΙΚΑΤΕΡΙΝΑΡΗ</Parlmember>: Ευχαριστώ, κύριε Πρόεδρε. 
Κύριε Υπουργέ, είχα καταθέσει πριν από ένα μήνα την ερώτησή μου,  με κάποια επικαιροποίηση με τις τελευταίες εξελίξεις και την επανακαταθέτω. 
Όπως σας έλεγα, η ακρίβεια στις τιμές των αγαθών και ιδιαίτερα των ειδών πρώτης ανάγκης αποτελεί ζωτικής σημασίας πρόβλημα των ελληνικών νοικοκυριών, αν λάβουμε υπ’ όψιν μας τις αρνητικές συνέπειες που πολλαπλασιάζονται με τη δραματική μείωση των μισθών και συντάξεων, τα τεράστια ποσοστά της ανεργίας, καθώς και την επιχειρούμενη εσωτερική υποτίμηση που υπολογίζεται ότι στέρησε το 50% του εισοδήματος των πολιτών. 
Να μην αναφερθώ τώρα και στα τελευταία στοιχεία της ΕΛΣΤΑΤ και της EUROSTAT για το 2012, που δείχνουν πόσο έχει φτωχοποιηθεί περαιτέρω ο πληθυσμός της χώρας και πόσο έχουν αυξηθεί οι ανισότητες μεταξύ των φτωχών και πλουσίων. 
Επομένως, τίθεται ένα πάρα πολύ μεγάλο θέμα που πρέπει να δούμε και έπρεπε από πολύ πιο νωρίς να ληφθούν μέτρα τουλάχιστον στις τιμές για το καλάθι της νοικοκυράς, γι’ αυτά τα βασικά είδη και προϊόντα διατροφής. 
Οι τιμές από το 2011, αντί να μειώνονται με αυτήν την τεράστια κρίση με τον αποπληθωρισμό ο οποίος υπάρχει, έχουν αυξηθεί κατά 2,1% στις πραγματικές τιμές, ενώ στα βασικά προϊόντα που σας είπα πριν έχουν αυξηθεί κατά 5,1%. Τους τελευταίους μήνες υπάρχουν αυξήσεις, κάθε μήνα της τάξεως του 0,5% κ.ο.κ.. 
Οι κύριες αιτίες για την ανεξέλεγκτη διαμόρφωση των τιμών, σύμφωνα με την Τράπεζα της Ελλάδος και την ΕΛΣΤΑΤ και άλλους φορείς, έχουν εντοπιστεί ότι είναι οι ενδοομιλικές συναλλαγές ξένων και πολυεθνικών επιχειρήσεων που κυριαρχούν στην αγορά, η αύξηση των συντελεστών του ΦΠΑ και κυρίως οι πολλαπλές στρεβλώσεις στις αγορές που εμποδίζουν την ανάπτυξη του υγιούς ανταγωνισμού. 
Στις διάφορες μελέτες του ΟΟΣΑ διαπιστώνεται η δραματική επιδείνωση της αγοραστικής δύναμης των Ελλήνων, σε συνδυασμό με την εσωτερική υποτίμηση και την ακρίβεια των ειδών πρώτης ανάγκης. 
Αυτό τον καιρό συζητάμε την έκθεση του ΟΟΣΑ, που είχε παραγγελθεί πριν από αρκετά χρόνια, η οποία μας προτείνει τώρα το πώς θα γίνουν οι παρεμβάσεις αυτές για τον ανταγωνισμό. 
Εμείς, όπως σας λέμε και στην ερώτηση, κύριε Υπουργέ –θα τα πω και στη δευτερολογία μου- θεωρούμε, βέβαια, ότι η Κυβέρνηση, όπως και οι προηγούμενες απ’ αυτή, δεν έκανε τίποτα μέχρι τώρα και περίμενε μια έκθεση του ΟΟΣΑ, η οποία όμως έχει πραγματικά στοιχεία, αλλά πρέπει να προσαρμοστεί στην ελληνική πραγματικότητα και κυρίως, πρέπει εμείς να δούμε τις κύριες στρεβλώσεις που έχει η αγορά, τη λειτουργία της Επιτροπής Ανταγωνισμού και να λάβετε συγκεκριμένα μέτρα, έστω και αργά –δεν αντέχει άλλο η κοινωνία- για να μπορέσει να επιτευχθεί ο έλεγχος και η μείωση των τιμών.</Speech>  
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Ορίστε, κύριε Υπουργέ, έχετε το λόγο.</ChairmanSpeech> 
<Speech><Parlmember>ΑΘΑΝΑΣΙΟΣ ΣΚΟΡΔΑΣ</Parlmember> (Υφυπουργός Ανάπτυξης και  Ανταγωνιστικότητας): Ευχαριστώ, κύριε Πρόεδρε. 
Συμμερίζομαι την ευαισθησία και της ερωτώσας Βουλευτού και κάθε μέλους του Κοινοβουλίου για την αντιμετώπιση του μεγάλου αυτού προβλήματος. Ενώ όμως περιγράφετε με τον τρόπο σας την κρίση, που όλοι αντιλαμβανόμαστε, επιχειρείτε να συγκρίνετε πράγματα που υπερβαίνουν και το έργο και την διαδρομή αυτής της Κυβέρνησης. 
Θα καταθέσω πίνακα που δείχνει την πορεία των τιμών το τελευταίο δωδεκάμηνο. Θα δει και ο πλέον δύσπιστος, πέραν κάθε αμφιβολίας, ότι οι τιμές μειώνονται. Φυσικά, δεν εφησυχάζουμε με αυτό. Άλλο πράγμα, όμως, είναι η απαίτηση για αντιμετώπιση της φτωχοποίησης, όπως είπατε, των νοικοκυριών και άλλο η κριτική για την πορεία των τιμών και την αντιμετώπιση της ακρίβειας. 
Ενδεικτικά είναι τα στοιχεία του Γενικού Δείκτη Τιμών Καταναλωτή για το Νοέμβριο. Παρουσιάζει αρνητική μεταβολή -2,9% για ένατο συνεχή μήνα και έχει φτάσει στη χαμηλότερη τιμή από το 1960, οπότε είχαν αρχίσει να συλλέγονται στοιχεία. Θα καταθέσω επίσης σχετικό πίνακα. 
Οι έντεκα από τις δώδεκα ομάδες του δείκτη παρουσιάζουν μείωση τιμών. Σύμφωνα μάλιστα με τους συντελεστές στάθμισης του δείκτη, αυτές οι έντεκα ομάδες αντιστοιχούν σε ποσοστό μεγαλύτερο από το 90% των δαπανών ενός νοικοκυριού και αυτή η εξέλιξη ισοδυναμεί με αύξηση του πραγματικού διαθεσίμου εισοδήματος. Πώς το προσπερνάτε επομένως; Μια ομάδα μόνο αυξάνει τα αλκοολούχα και αυτό λόγω φορολογίας. Οι δε επιμέρους αυξήσεις σε κάποια μεμονωμένα προϊόντα, που παρουσιάζονται στην κατηγορία των τροφίμων, έχει να κάνει αποκλειστικά και μόνο με την εποχικότητα των προϊόντων. 
Θα καταθέσω επίσης συγκριτικό πίνακα για την πορεία των τιμών σε κάθε ομάδα αγαθών και υπηρεσιών στην Ελλάδα, σε σχέση τόσο με την Ευρωζώνη των δέκα επτά όσο και με την Ευρωπαϊκή Ένωση των είκοσι οκτώ κρατών-μελών. Οι αριθμοί είναι αποκαλυπτικοί, αρκεί κάποιος να τους διαβάσει. 
Επίσης, καταθέτω επιπροσθέτως στα Πρακτικά πίνακα με σύγκριση της πορείας του εναρμονισμένου δείκτη τιμών καταναλωτή στην Ελλάδα, στην Ευρωζώνη των δέκα επτά και την Ευρωπαϊκή Ένωση των είκοσι οκτώ. Στη χώρα μας σημειώνονται οι μεγαλύτερες μειώσεις τιμών.
(Στο σημείο αυτό ο Υφυπουργός Ανάπτυξης και Ανταγωνιστικότητας κ. Αθανάσιος Σκορδάς καταθέτει για τα Πρακτικά τους τέσσερις προαναφερθέντες πίνακες, οι οποίοι βρίσκονται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
Σημειώστε, σας παρακαλώ, ότι ακόμα και στα είδη διατροφής, που έχουν τη χαμηλότερη ελαστικότητα, είμαστε η μόνη χώρα που παρουσιάζει μείωση τιμών. Σημειώστε επίσης ότι ο δομικός πληθωρισμός καταγράφει σημαντική αποκλιμάκωση για δέκατο όγδοο συνεχή μήνα κατά 4,4%. 
Βέβαια, δεν τα λέω όλα αυτά για να ισχυριστώ ότι στην Κυβέρνηση πανηγυρίζουμε. Αντιθέτως, περιμένουμε περισσότερα τόσο από την ωρίμανση των θεσμικών αλλαγών που κάνουμε όσο και από την ενεργό στήριξη των αλλαγών αυτών στην αγορά. 
Επίσης, έχω εξηγήσει πολλές φορές ότι είναι αυθαίρετη η ευθεία σύνδεση εισοδημάτων και τιμών στην αγορά. Η διαμόρφωση των τιμών πολλές φορές υπακούει και σε άλλα κριτήρια, που έχουν να κάνουν με το φορολογικό ή με το ενεργειακό κόστος και γι’ αυτό δεν μπορεί κανείς να παρακολουθήσει απόλυτα το μέγεθος συρρίκνωσης των εισοδημάτων με την εξέλιξη της πορείας των τιμών, ενώ, αν θέλετε να μιλήσουμε και για τα εισαγόμενα είδη, για κανένα λόγο οι μεταβολές στους μισθούς στην Ελλάδα δεν μπορούν να επηρεάσουν το κόστος παραγωγής των εισαγόμενων αγαθών.
Ξαναλέω πως δεν ισχυρίζομαι ότι λύθηκε το πρόβλημα. Αντιθέτως, σεβόμαστε και σέβομαι προσωπικά πάρα πολύ τον αγώνα και την αγωνία κάθε νοικοκυριού να φέρει βόλτα κάθε μήνα τα έξοδά του, κυρίως λόγω της μείωσης των εισοδημάτων. 
Δεν μπορούμε, όμως, να μην συμφωνήσουμε ότι οι τιμές πέφτουν. Γι’ αυτό και θα συνεχίσουμε τις μεταρρυθμίσεις, με στόχο να αντιμετωπίσουμε τα αίτια που οδηγούν στην ακρίβεια και όχι τα συμπτώματά της. Περισσότερη ελευθερία και ανταγωνισμός, περισσότερη εποπτεία και έλεγχος, περισσότερη αποτελεσματικότητα στην εφαρμογή της αντιολιγοπωλιακής νομοθεσίας. Υιοθετούμε, όπως ξέρετε, την πλειοψηφία των προτάσεων του ΟΟΣΑ και υιοθετούμε προσεχώς και νέους κανόνες σε ό,τι αφορά τις τιμολογιακές πρακτικές μεταξύ προμηθευτών και λιανεμπόρων. 
Ευχαριστώ, κύριε Πρόεδρε.</Speech> 
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Παρακαλώ την κυρία συνάδελφο να πάρει τον λόγο.</ChairmanSpeech> 
<Speech><Parlmember>ΑΣΗΜΙΝΑ ΞΗΡΟΤΥΡΗ-ΑΙΚΑΤΕΡΙΝΑΡΗ</Parlmember>: Κύριε Υπουργέ, ξέρετε ότι το έχουμε συζητήσει πολλές φορές, αλλά δεν είναι δυνατόν να μου κάνετε κριτική γιατί συνδέω το θέμα της φτωχοποίησης του πληθυσμού, που είναι σε τραγική κατάσταση αυτή τη στιγμή, με τιμές στο καλάθι της νοικοκυράς. Αυτός πρέπει να είναι ο μόνιμος εφιάλτης όλων μας και της Κυβέρνησης ιδιαίτερα. Αυτός είναι ο εφιάλτης μας. Αυτό πρέπει να αντιμετωπίσουμε. Έπρεπε ήδη να είχαμε πάρει μέτρα και τώρα πρέπει να επιταχύνουμε.  
Δεύτερον, εγώ έχω άλλα στοιχεία -και από την ΕΛΣΤΑΤ- ότι οι τιμές των προϊόντων είτε παραμένουν σταθερές είτε αυξάνονται. Ενώ στις άλλες χώρες –και σε αυτές που υπάρχει κρίση, αλλά και σε αυτές που δεν υπάρχει κρίση- οι τιμές μειώνονται. Και μην τις μπερδεύετε με τις τιμές στα θέματα της ένδυσης και της υπόδησης. Εκεί, πράγματι, επειδή έχουμε το μεγαλύτερο αποπληθωρισμό των τελευταίων πενήντα ετών, έχουμε χαμηλές τιμές αλλά στο καλάθι των βασικών προϊόντων για ένα νοικοκυριό, από το 2011 και μέχρι φέτος αυτά έχουν ακριβύνει, όπως σας είπα, κατά 2,1% και τα βασικά προϊόντα έχουν αυξηθεί κατά 5,1% και κάθε μήνα υπάρχει αυτή η αύξηση. 
Αυτά δεν τα λέω εγώ, τα λέει η ΕΛΣΤΑΤ, ενώ η Τράπεζα της Ελλάδος λέει τις αιτίες. Κι εγώ σας λέω ότι αυτήν τη στιγμή –βασιζόμενη στην πρωτολογία σας- είστε πιο πίσω από αυτά που εξαγγείλατε προχθές και ο κ. Χατζηδάκης και η Επιτροπή Ανταγωνισμού. Η Επιτροπή Ανταγωνισμού μετά από μεγάλη καθυστέρηση, άργησε να ενεργοποιείται. Ενεργοποιήθηκε, όμως. Και τι κάνει; Αξιοποιεί μια έκθεση με στοιχεία από το 1995 μέχρι το 2011 για τα βασικά οπωροκηπευτικά προϊόντα. 
Αυτή η έκθεση λέει ότι σε όλη αυτή τη διαδικασία είναι τεράστιο το άνοιγμα της ψαλίδας των τιμών από τον παραγωγό στον τελικό καταναλωτή. Αναδεικνύει την απόλυτη προτεραιότητα για να γίνουν άμεσες διαθρωτικές αλλαγές. Εμείς λέμε: Μείωση του περιθωρίου των κερδών των χοντρεμπόρων και των λιανεμπόρων. Μείωση του αριθμού των μεσαζόντων. Αύξηση του αριθμού των προϊόντων και της ποσότητος κάθε προϊόντος που διακινεί ο κάθε χοντρέμπορος και αντιμετώπιση των ελληνοποιήσεων των αγροτικών προϊόντων. Ενίσχυση των δημοπρατηρίων. Ενίσχυση των λαϊκών αγορών. Ενίσχυση των θεμάτων της προώθησης των αγορών των παραγωγών. 
Επίσης –το είπατε- πρέπει να δούμε τη μείωση του ενεργειακού κόστους στα θέματα της αγροτικής παραγωγής, να δούμε τα θέματα της ρευστότητας –έχετε δίπλα τον Υφυπουργό Οικονομίας- των μικρομεσαίων επιχειρήσεων, που δεν μπορούν να ανταποκριθούν στη δουλειά τους λόγω έλλειψη ρευστότητας κ.ο.κ. Αυτό είναι μία μεγάλη σειρά αναγκών και αντίστοιχων μέτρων την οποία και εσείς και η Επιτροπή Ανταγωνισμού είπατε ότι θα ενεργοποιήσετε. 
Άκουσα προσεκτικά τις εξαγγελίες του κ. Χατζηδάκη. Κατ’ αρχάς η Επιτροπή Ανταγωνισμού ανακοίνωσε ότι στη συνέχεια θα εξετάσει σαράντα πέντε πολύ σημαντικές υποθέσεις, σε κρίσιμους κλάδους της αγοράς, όπου εφαρμόζονται αντιαναταγωνιστικές πρακτικές. Και είπε ο κ. Χατζηδάκης ότι ζήτησε από την Επιτροπή και να επισπεύσει τους ελέγχους και να υπάρχει διαφάνεια.
Το Υπουργείο, όντως –εγώ λέω πάρα πολύ καθυστερημένα, αλλά ας γίνει αυτό και θέλω να μου πείτε τώρα πια τις ενέργειες- θα εξετάσει όλα τα προβλήματα που δημιουργούν οι εμπορικές πρακτικές που ακολουθούν οι αλυσίδες, ιδιαίτερα των σούπερ μάρκετ. 
Επίσης, θα εξετάσει τις στρεβλώσεις που κυριαρχούν σε τέσσερις βασικούς κλάδους, στο λιανικό εμπόριο, στην επεξεργασία των τροφίμων, στα οικοδομικά υλικά, στις παρεχόμενες υπηρεσίες από τον τουρισμό κ.ο.κ., καθώς και στην υιοθέτηση ορισμένων θεμάτων της έκθεσης του ΟΟΣΑ που εμείς λέμε ότι πρέπει να τα συνδυάσετε με την ελληνική πραγματικότητα και να μην έχουμε κάποιες στρεβλώσεις παραδείγματος χάριν για το θέμα του γάλακτος, του ψωμιού κ.λπ..
Αυτές είναι και δικές σας διαπιστώσεις. Εσείς, κύριε Υπουργέ -και ξέρετε ότι σας εκτιμώ- στην πρωτολογία σας μας είπατε ότι δεν υπάρχει πρόβλημα. Υπάρχει πρόβλημα. Και όλοι θέλουμε να λυθεί αυτό το πρόβλημα. Και έπρεπε από πιο νωρίς να κάνουμε όλες αυτές τις ενέργειες. 
Θα ήθελα, λοιπόν, στη δευτερολογία σας να μου πείτε, ένα, δύο, τρία. 
Η έκθεση της Επιτροπής Ανταγωνισμού ήρθε με καθυστέρηση. Από εδώ και πέρα τι θα κάνει; Ο Πρόεδρος αυτής εξαγγέλλει διάφορα μεγαλεπήβολα πλέον πράγματα. Μακάρι να τα κάνει. Και εσείς ως Υπουργείο την περασμένη εβδομάδα κάνατε μια σειρά εξαγγελιών. Πείτε τα μας για να τα σημειώσω κι εγώ και να σας ξαναρωτήσω.</Speech> 
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Το λόγο έχει ο κύριος Υπουργός.</ChairmanSpeech>
<Speech><Parlmember>ΑΘΑΝΑΣΙΟΣ ΣΚΟΡΔΑΣ</Parlmember> (Υφυπουργός Ανάπτυξης και Ανταγωνιστικότητας): Ευχαριστώ, κύριε Πρόεδρε.
Κυρία Ξηροτύρη, επειδή σας εκτιμώ κι εγώ και επειδή έχουμε συζητήσει αρκετές φορές αυτά τα ζητήματα, θα παρακαλέσω να δείτε τα στοιχεία στους πίνακες που κατέθεσα.
Δεν βοηθάμε, κυρίως τους πολίτες που μας παρακολουθούν, με το να αμφισβητούμε την αλήθεια. 
ΑΣΗΜΙΝΑ ΞΗΡΟΤΥΡΗ – ΑΙΚΑΤΕΡΙΝΑΡΗ: Κύριε Υπουργέ…</Speech>
<Speech><Parlmember>ΑΘΑΝΑΣΙΟΣ ΣΚΟΡΔΑΣ</Parlmember> (Υφυπουργός Ανάπτυξης και Ανταγωνιστικότητας): Μισό λεπτό.
Δεν αμφισβήτησε κανένας μας το ότι υπάρχει πρόβλημα φτώχειας στην Ελλάδα κυρίως λόγω της συρρίκνωσης των εισοδημάτων. Άλλο πράγμα αυτό -ξαναλέω- και άλλο πράγμα να συζητάμε για το τι κάνουν οι τιμές. Θέλουμε, δεν θέλουμε, δεν μπορούμε να μην δούμε την πραγματικότητα. Τα στοιχεία δεν είναι του Υπουργείου. Είναι της ΕΛΣΤΑΤ και της EUROSTAT.
Θα σας πω και κάτι: Δεν θέλετε να αναγνωρίσετε την πραγματικότητα και τα στοιχεία. Αδικείτε τον εαυτό σας και το κόμμα σας. Και  θα σας πω το γιατί: Δεν ψηφίσατε μαζί μας την αναθεώρηση της Αγορανομικής Νομοθεσίας; Δεν ψηφίσατε μαζί μας την αναθεώρηση των υγειονομικών διατάξεων; Δεν ψηφίσατε μαζί μας την μετατροπή των δημοσίων συμβάσεων σε ηλεκτρονικές; Δεν ψηφίσατε μαζί μας τη θέσπιση τεσσάρων εκπτωτικών περιόδων; Δεν είναι αυτά μέτρα καταπολέμησης της ακρίβειας;
ΑΣΗΜΙΝΑ ΞΗΡΟΤΥΡΗ - ΑΙΚΑΤΕΡΙΝΑΡΗ: Δεν έγιναν όμως.</Speech>
<Speech><Parlmember>ΑΘΑΝΑΣΙΟΣ ΣΚΟΡΔΑΣ</Parlmember> (Υφυπουργός Ανάπτυξης και Ανταγωνιστικότητας): Κοιτάξτε, μιας και θέτετε αυτά τα ζητήματα…</Speech>
<Speech><Parlmember>ΑΣΗΜΙΝΑ ΞΗΡΟΤΥΡΗ-ΑΙΚΑΤΕΡΙΝΑΡΗ</Parlmember>: Ψηφίσαμε και τα μέτρα για την πάταξη του λαθρεμπορίου στα καύσιμα.</Speech>
<Speech><Parlmember>ΑΘΑΝΑΣΙΟΣ ΣΚΟΡΔΑΣ</Parlmember> (Υφυπουργός Ανάπτυξης και Ανταγωνιστικότητας): Δεν μπορεί να λέτε, επομένως, ότι δεν έκανε τίποτα η Κυβέρνηση, όταν έχει κάνει όλα αυτά και μάλιστα με την ψήφο σας. Δεν μπορεί να μην αναγνωρίζετε ότι μειώσαμε τις τιμές στις κλειστές αγορές. Δεν μπορείτε να διαφωνείτε ή να μην βλέπετε τα πρόστιμα που μπήκαν για τις ενδοομιλικές τιμολογήσεις. Δεν μπορείτε να διαφωνείτε με τη δημιουργία του συντονιστικού κέντρου για το παρεμπόριο ούτε για τις πρωτοβουλίες του Συνηγόρου του Καταναλωτή και της Επιτροπής Ανταγωνισμού.
ΑΣΗΜΙΝΑ ΞΗΡΟΤΥΡΗ - ΑΙΚΑΤΕΡΙΝΑΡΗ: Για την απόδοση διαφωνούμε.</Speech>
<Speech><Parlmember>ΑΘΑΝΑΣΙΟΣ ΣΚΟΡΔΑΣ</Parlmember> (Υφυπουργός Ανάπτυξης και Ανταγωνιστικότητας): Είναι ψευδές ότι ανοίξαμε την αγορά καταναλωτή στου Ρέντη και χιλιάδες κόσμος από όλη τη δυτική Αθήνα ψωνίζει σε τιμές χονδρικής; 
Είναι κρίμα να λέτε ότι δεν έγινε τίποτα. Είναι κρίμα να επιχειρείτε να αποδομήσετε μία προσπάθεια που εξελίσσεται επί ενάμιση χρόνο, παράγει αποτελέσματα και θα συνεχίσει να παράγει.
Κοιτάξτε να δείτε που έχουμε φτάσει: Επειδή πλέον είναι οφθαλμοφανές ότι οι τιμές πέφτουν, κάποιοι έχουν αρχίσει τις τελευταίες μέρες που ανακοίνωσε η ΕΛΣΤΑΤ τα αποτελέσματα των τιμών, να ασκούν πλέον κριτική και να θέτουν ερωτήματα για τις αρνητικές συνέπειες του αποπληθωρισμού. Ακόμα δεν τον είδαμε, Γιάννη τον βγάλαμε!
ΑΣΗΜΙΝΑ ΞΗΡΟΤΥΡΗ - ΑΙΚΑΤΕΡΙΝΑΡΗ: Αυτό ισχύει για άλλα προϊόντα, όχι για το καλάθι της νοικοκυράς.</Speech>
<Speech><Parlmember>ΑΘΑΝΑΣΙΟΣ ΣΚΟΡΔΑΣ</Parlmember> (Υφυπουργός Ανάπτυξης και Ανταγωνιστικότητας): Ισχύει για όλα, κυρία Ξηροτύρη. Δείτε σας παρακαλώ τα στοιχεία. Θεωρώ ότι είστε καλής πίστης. Θεωρώ ότι θα κάνετε εποικοδομητική και γόνιμη κριτική. Και τη θέλουμε αυτή. Δείτε, σας παρακαλώ, τα στοιχεία.</Speech>
<Speech><Parlmember>ΑΣΗΜΙΝΑ ΞΗΡΟΤΥΡΗ-ΑΙΚΑΤΕΡΙΝΑΡΗ</Parlmember>: Σας λέω για τα βασικά είδη διατροφής.</Speech>
<Speech><Parlmember>ΑΘΑΝΑΣΙΟΣ ΣΚΟΡΔΑΣ</Parlmember> (Υφυπουργός Ανάπτυξης και Ανταγωνιστικότητας): Κλείνω, κύριε Πρόεδρε, λέγοντας και πάλι ότι η Κυβέρνηση ούτε πανηγυρίζει ούτε εφησυχάζει. Θα συνεχίσουμε να εργαζόμαστε για την αντιμετώπιση κάθε παθογένειας που γεννά ακρίβεια. Δεν μπορούμε, όμως, να μην στιγματίσουμε τη μιζέρια και την γκρίνια που εκπέμπουν κάποιοι.
Ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Και εμείς ευχαριστούμε.
Ακολουθεί η έβδομη με αριθμό 341/9-12-2013 επίκαιρη ερώτηση πρώτου κύκλου του Βουλευτή Φθιώτιδας των Ανεξάρτητων Δημοκρατικών Βουλευτών κ. Νικολάου Σταυρογιάννη προς τον Υπουργό Οικονομικών, σχετικά με την κατάργηση της Περιφερειακής Διεύθυνσης ΣΔΟΕ Στερεάς Ελλάδας.
Κύριε Σταυρογιάννη, έχετε το λόγο για να αναπτύξετε την επίκαιρη ερώτηση.</ChairmanSpeech>
<Speech><Parlmember>ΝΙΚΟΛΑΟΣ ΣΤΑΥΡΟΓΙΑΝΝΗΣ</Parlmember>: Ευχαριστώ, κύριε Πρόεδρε.
Κύριε Υπουργέ, πρόσφατα δημοσιεύματα του έντυπου και ηλεκτρονικού τοπικού και περιφερειακού Τύπου αναφέρονται στην κατάργηση ως αυτοτελούς μονάδας της Περιφερειακής Διεύθυνσης του ΣΔΟΕ Στερεάς Ελλάδας που εδρεύει στη Λαμία και τη μεταφορά των αρμοδιοτήτων στο ΣΔΟΕ Θεσσαλίας με έδρα τη Λάρισα.   
Τα ίδια, μάλιστα, δημοσιεύματα αναφέρονται σε αυτήν τη μεταφορά αρμοδιοτήτων και ουσιαστικά τη δημιουργία ενός τμήματος του ΣΔΟΕ Θεσσαλίας με έδρα τη Λαμία. Και αναφέρουν ότι δεν υπάρχει κανένας λόγος για την κατάργηση της Περιφερειακής Διεύθυνσης, η οποία είναι η πλέον αποτελεσματική με βάση τα στοιχεία που υπάρχουν κι έχουν έρθει και στη δική μου ενημέρωση. 
Μάλιστα, με εντολή οι οικονομικοί εισαγγελείς ζητούν τη στελέχωση των Περιφερειακών Διευθύνσεων των ΣΔΟΕ προκειμένου να καταπολεμηθεί η φοροδιαφυγή. 
Με βάση τα όσα έχει γνωρίσει η Περιφέρεια Στερεάς Ελλάδος και η Λαμία, η έδρα της Περιφέρειας, το τελευταίο χρονικό διάστημα, όπου βλέπουμε να μεταφέρονται συνεχώς υπηρεσίες και διευθύνσεις πέρα από την έδρα της Περιφέρειας, από τη Λαμία, θέλω να μου πείτε εάν ισχύουν όλα αυτά και με ποια κριτήρια λαμβάνονται οι αποφάσεις για την αναδιάρθρωση των υπηρεσιών του ΣΔΟΕ. Θέλω να μου πείτε, δηλαδή, αν υπάρχει σχετική μελέτη και τα κριτήρια. 
Αν δεν ισχύουν όλα αυτά, να μας πείτε, κύριε Υφυπουργέ, εάν προτίθεστε να βοηθήσετε στην καλύτερη στελέχωση της Περιφερειακής Διεύθυνσης του ΣΔΟΕ Στερεάς Ελλάδας με εξειδικευμένο προσωπικό -όπως ανάφερα προηγουμένως αυτό ζητείται και από τους οικονομικούς εισαγγελείς- προκειμένου να παταχθεί το αντικοινωνικό φαινόμενο της φοροδιαφυγής και με δεδομένο ότι οι συνεπείς φορολογούμενοι, οι αγρίως φορολογούμενοι Έλληνες πολίτες κουβαλούν και το βάρος των Ελλήνων πολιτών που φοροδιαφεύγουν. 
Ευχαριστώ πολύ, κύριε Πρόεδρε.</Speech> 
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού προηγουμένως συμμετείχαν στο εκπαιδευτικό πρόγραμμα «Εργαστήρι Δημοκρατίας» που οργανώνει το Ίδρυμα της Βουλής, είκοσι μαθήτριες κι ένας εκπαιδευτικός συνοδός τους από το 4ο Δημοτικό Σχολείο Ζεφυρίου.
Η Βουλή τούς καλωσορίζει.
(Χειροκροτήματα απ’ όλες τις πτέρυγες της Βουλής)
Κύριε Υπουργέ, έχετε το λόγο.</ChairmanSpeech> 
<Speech><Parlmember>ΓΕΩΡΓΙΟΣ ΜΑΥΡΑΓΑΝΗΣ</Parlmember> (Υφυπουργός Οικονομικών): Ευχαριστώ, κύριε Πρόεδρε.
Κύριε Πρόεδρε, κύριε Βουλευτά, θα ήθελα σε σχέση με την ερώτηση την οποία έχετε υποβάλλει, να ενημερώσω ότι στο πλαίσιο της εφαρμογής των διατάξεων της παραγράφου 4 του άρθρου 35 του ν. 4024/2011 η αρμόδια Επιτροπή αξιολόγησης του Υπουργείου Διοικητικής Μεταρρύθμισης και Ηλεκτρονικής Διακυβέρνησης υπέβαλλε την έκθεση «Αναδιοργάνωση των δομών των οργανικών μονάδων του Υπουργείου Οικονομικών και των πλάνων στελέχωσης αυτών», η οποία κι έγινε με συγκεκριμένα κριτήρια και διαδικασίες, οι οποίες καθορίστηκαν από το Υπουργείο Διοικητικής Μεταρρύθμισης και Ηλεκτρονικής Διακυβέρνησης. 
Με απόφαση του Υπουργού Οικονομικών της 13ης Ιουνίου 2013 συστάθηκε επιτροπή με έργο την υλοποίηση και εφαρμογή των αποφάσεων του Κυβερνητικού Συμβουλίου Μεταρρύθμισης, σχετικά με τις μεταρρυθμιστικές δράσεις και το νέο οργανισμό του Υπουργείου Οικονομικών, η οποία κι έχει ολοκληρώσει το έργο της. 
Περαιτέρω, βρίσκεται σε εξέλιξη νομοτεχνική επεξεργασία και η σύνταξη των διατάξεων του προεδρικού διατάγματος του νέου οργανισμού του Υπουργείου Οικονομικών -στον οποίο περιλαμβάνονται και οι υπηρεσίες του ΣΔΟΕ- από νομοπαρασκευαστική επιτροπή η οποία συστάθηκε με απόφαση του Υπουργείου Οικονομικών και η οποία έχει πάρει παράταση για την ολοκλήρωση του έργου της μέχρι την 31η Ιανουαρίου 2014.
Με την ολοκλήρωση του έργου της νομοπαρασκευαστικής επιτροπής και την έκδοση του σχετικού προεδρικού διατάγματος, θα οριστικοποιηθεί και το νέο -σύμφωνα με τα προαναφερόμενα- οργανόγραμμα του ΣΔΟΕ. 
Αυτονόητο είναι ότι η τελική διαμόρφωση του οργανογράμματος του ΣΔΟΕ θα λαμβάνει υπ’ όψιν το γεγονός ότι με σχετικές διατάξεις και ήδη εκδοθείσα υπουργική απόφαση, η οποία εκδόθηκε στις 31 Οκτωβρίου 2013 σε εκτέλεση του ν. 4093/2012, στο πλαίσιο της αυτονόμησης της Γενικής Γραμματείας Δημοσίων Εσόδων, μεταφέρθηκαν από 31-10-2013 οι αρμοδιότητες του προληπτικού και προσωρινού ελέγχου εφαρμογής φορολογικής νομοθεσίας, εφαρμογής τελωνειακής νομοθεσίας, καθώς και αναγκαίοι πόροι και το προσωπικό για την άσκηση των αρμοδιοτήτων αυτών από το ΣΔΟΕ στην προαναφερόμενη Γενική Γραμματεία, στην οποία είναι υπό σύσταση ειδική αποκεντρωμένη υπηρεσία προληπτικού ελέγχου. 
Συνεπώς το ΣΔΟΕ έχει πλέον επιφορτιστεί, όπως αναφέρει και η σχετική νομοθεσία, με το έργο της δίωξης του σοβαρού οικονομικού εγκλήματος, της απάτης, των παράνομων επιχορηγήσεων και άλλων γενικών διατάξεων που αφορούν εν γένει το οικονομικό έγκλημα.
Θα ήθελα, επίσης, να σας πω ότι είναι βέβαιο πως η Λαμία δεν θα μείνει χωρίς την απαραίτητη και αναγκαία υποδομή προκειμένου το ΣΔΟΕ να επιτελέσει το έργο το οποίο πλέον εκτελεί με βάση την αλλαγή της νομοθεσίας.
Ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Με επιστολή του προς τον Πρόεδρο της Βουλής ο πρώην Πρωθυπουργός κ. Γεώργιος Παπανδρέου ζητεί άδεια ολιγοήμερης απουσίας, καθώς εχθές βρισκόταν στο Μάντσεστερ της Μεγάλης Βρετανίας προσκεκλημένος του Κέντρου Αριστείας Ζαν Μονέ του Πανεπιστημίου του Μάντσεστερ. Η Βουλή εγκρίνει;</ChairmanSpeech>
<Speech><Parlmember>ΟΛΟΙ ΟΙ ΒΟΥΛΕΥΤΕΣ</Parlmember>: Μάλιστα, μάλιστα.</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Η Βουλή ενέκρινε τη ζητηθείσα άδεια.
Κύριε Σταυρογιάννη, έχετε τον λόγο.</ChairmanSpeech>
<Speech><Parlmember>ΝΙΚΟΛΑΟΣ ΣΤΑΥΡΟΓΙΑΝΝΗΣ</Parlmember>: Κύριε Υπουργέ, δεν μας διαφωτίσατε με την απάντησή σας αν πρόκειται -και με βάσει ποια κριτήρια- να παραμείνει ως αυτοτελής μονάδα, ως Περιφερειακή Διεύθυνση, δηλαδή, Δίωξης του Οικονομικού Εγκλήματος. Γνωρίζετε φαντάζομαι τα αποτελέσματα της Περιφερειακής Διεύθυνσης του ΣΔΟΕ Στερεάς Ελλάδας στην καταπολέμηση και του οικονομικού εγκλήματος. 
Τώρα, όσον αφορά τα υπόλοιπα που είπατε, βεβαίως είναι γνωστές οι αποφάσεις του Υπουργού Οικονομικών προκειμένου να δοθεί στη Γενική Γραμματεία Δημοσίων Εσόδων ο προληπτικός έλεγχος, στις ΔΟΥ δηλαδή. Φαντάζομαι ότι γνωρίζετε πως με εντολή της Γενικής Γραμματείας Δημοσίων Εσόδων, προκειμένου να στελεχωθεί αυτή η υπηρεσία, δόθηκε εντολή να μετακινηθούν έξι υπάλληλοι που υπηρετούν στο ΣΔΟΕ και οι τρεις εξ αυτών με τρόπο που δεν είναι σύννομος, έξω από τα προβλεπόμενα από τη σχετική νομοθεσία, οι οποίοι και έχουν προσφύγει σε όλες τις νόμιμες διαδικασίες. 
(Στο σημείο αυτό την Προεδρική Έδρα καταλαμβάνει ο Ε΄ Αντιπρόεδρος της Βουλής κ. ΙΩΑΝΝΗΣ ΔΡΙΒΕΛΕΓΚΑΣ )
Εγώ θέλω ειλικρινά να σας πω πως η Περιφέρεια Στερεάς Ελλάδας με αποφάσεις και της δικής σας Κυβέρνησης, που έρχονται ως συνέχεια των αποφάσεων των προηγουμένων δύο κυβερνήσεων, έχει αποδυναμωθεί όσον αφορά πολλές και αποτελεσματικές υπηρεσίες, όπως είναι το ΣΔΟΕ Στερεάς Ελλάδας. 
Επειδή μετά τα δημοσιεύματα επισκέφτηκα την Περιφερειακή Διεύθυνση και έλαβα γνώση και των αποτελεσμάτων όσον αφορά τη δίωξη του οικονομικού εγκλήματος και τους προληπτικούς ελέγχους που μέχρι πρότινος ανήκαν στο ΣΔΟΕ, οι οποίοι είναι πάνω και από το μέτρο που είχαν τεθεί από τις αρμόδιες υπηρεσίες, θα ήθελα να σας παρακαλέσω να μου δώσετε μία ευθεία απάντηση -αν γνωρίζετε και αν μέχρι τώρα υπάρχει αυτή η απάντηση- σχετικά με το τι θα κάνετε. Θα παραμείνει ως αυτοτελής μονάδα, ως Περιφερειακή Διεύθυνση το ΣΔΟΕ Στερεάς Ελλάδας, κυνηγώντας το οικονομικό έγκλημα που μέχρι τώρα έχει κορυφαία αποτελέσματα, από ό,τι πληροφορήθηκα από την προϊσταμένη και τους εργαζόμενους ή θα την καταργήσετε στο πλαίσιο της λογικής ότι καταργούμε υπηρεσίες γιατί έτσι πιστεύουμε -αποδεικνύεται στην πράξη ότι δεν είναι- και έτσι μπορούμε να πείσουμε τους δανειστές και ελεγκτές μας ότι με αυτόν τον τρόπο θα μαζέψουμε τα δημοσιονομικά της χώρας;
Σας ευχαριστώ πολύ, κύριε Πρόεδρε.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Κύριε Υπουργέ, έχετε τον λόγο για τρία λεπτά.</ChairmanSpeech>
<Speech><Parlmember>ΓΕΩΡΓΙΟΣ ΜΑΥΡΑΓΑΝΗΣ</Parlmember> (Υφυπουργός Οικονομικών): Θα ήθελα και πάλι να τονίσω ότι υπό το πρίσμα των αρμοδιοτήτων που πλέον ανήκουν στο ΣΔΟΕ, θα ληφθεί κάθε μέριμνα ώστε η Λαμία να έχει την απαραίτητη υποδομή να εκτελέσει τις δραστηριότητες και τις υποχρεώσεις με βάση τις αρμοδιότητες οι οποίες παραμένουν στη δικαιοδοσία του ΣΔΟΕ.
Συνεπώς όταν ολοκληρωθεί όλη αυτή η διαδικασία, θα δείτε κι εσείς ότι η απαραίτητη υποδομή για το ΣΔΟΕ της Λαμίας θα υπάρχει και θα συνεχίσει το έργο του. 
Συμφωνώ μαζί σας ότι είχε πάρα πολύ σημαντικές επιτυχίες στον τομέα της καταπολέμησης της φοροδιαφυγής. Και στο εναπομείναν πλέον τμήμα των αρμοδιοτήτων, που έχει σχέση με το βαρύ οικονομικό έγκλημα, ελπίζω ότι κι εκεί θα συνεχίσει να έχει τις επιτυχίες που είχε και στον τομέα της φοροδιαφυγής.
Επειδή τέθηκε και το θέμα της στελέχωσης, θα ήθελα να αναφέρω ότι, όπως ενημερωθήκαμε από τη Γενική Γραμματεία Δημοσίων Εσόδων, τη Διεύθυνση Διαχείρισης Ανθρωπίνου Δυναμικού, σε κάθε περίπτωση δίνεται έμφαση στη στελέχωση των ελεγκτικών υπηρεσιών οι οποίες θεωρούνται κρίσιμες για την επίτευξη των στόχων και στις οποίες περιλαμβάνεται και το ΣΔΟΕ. 
Στο πλαίσιο αυτό εξετάζονται όλες οι εναλλακτικές λύσεις που προβλέπονται στην κείμενη νομοθεσία -μετακινήσεις, αποσπάσεις, μεταθέσεις υπαλλήλων- και μελετάται η δυνατότητα πρόσληψης νέων ατόμων, ώστε να στελεχωθούν οι ανωτέρω υπηρεσίες με το απαιτούμενο προσωπικό και να ενισχυθεί το ελεγκτικό δυναμικό, ώστε να ασκείται αποτελεσματικά το έργο για την καταπολέμηση του οικονομικού εγκλήματος και την προστασία του δημοσίου συμφέροντος.
Ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Κι εμείς ευχαριστούμε τον κύριο Υπουργό.
Ακολουθεί η πρώτη με αριθμό 346/9-12-2013 επίκαιρη ερώτηση δευτέρου κύκλου της Βουλευτού Σερρών της Νέας Δημοκρατίας κ. Φωτεινής Αραμπατζή προς τον Υπουργό Οικονομικών, σχετικά με την αναγκαιότητα παρεμβάσεων στο συνοριακό σταθμό του Προμαχώνα Σερρών.&#160;
Θα απαντήσει ο Υφυπουργός κ. Γεώργιος Μαυραγάνης.
Κυρία συνάδελφε, έχετε το  λόγο για δύο λεπτά για να αναπτύξετε την επίκαιρη ερώτηση.</ChairmanSpeech>
<Speech><Parlmember>ΦΩΤΕΙΝΗ ΑΡΑΜΠΑΤΖΗ</Parlmember>: Ευχαριστώ, κύριε Πρόεδρε.
Κύριε Υπουργέ, ένας από τους σημαντικότερους συνοριακούς σταθμούς της χώρας μας, αυτός του Προμαχώνα, που αποτελεί την πύλη της Μακεδονίας και όλης της Ελλάδας με τη γειτονική Βουλγαρία, με αριθμό διελεύσεων που ξεπερνά το ένα εκατομμύριο κατ’ έτος, παρουσιάζει, δυστυχώς, εδώ και χρόνια εικόνα πλημμελέστατων υποδομών ελέγχου, ελλιπέστατο προσωπικό -δύο με τρία άτομα στη βάρδια, όταν η γειτονική Βουλγαρία διαθέτει την ίδια στιγμή τουλάχιστον δεκαπέντε- ανύπαρκτες υποδομές ελέγχου.
Αρκεί να αναφερθεί ότι μέχρι πριν λίγους μήνες ακόμη και οι δύο γεφυροπλάστιγγες που διέθετε ο σταθμός, εκτός της διόδου διέλευσης των οχημάτων -και το σημειώνω αυτό- ήταν εκτός λειτουργίας λόγω οικονομικής αδυναμίας επισκευής, με αποτέλεσμα όλα τα διερχόμενα φορτία να κυκλοφορούν ανενόχλητα, προκαλώντας ουσιαστικά το διασυνοριακό παρεμπόριο.
Το αποτέλεσμα ήταν εκατοντάδες φορτηγά λαθραίου και αδήλωτου φορτίου -από καύσιμα, ποτά και τσιγάρα μέχρι ξυλεία, οικοδομικά υλικά και κάθε λογής εμπορεύματα σε τιμές, βεβαίως, υποπολλαπλάσιες από αυτές της χώρας μας, προερχόμενα από τη γειτονική Βουλγαρία- να εισέρχονται ανενόχλητα στη χώρα μας. Πρόκειται για ένα όργιο φοροαποφυγής που ρημάζει και κλείνει τις ελληνικές επιχειρήσεις, αφήνει άδεια τα κρατικά ταμεία από τους αντιστοιχούντες φόρους.
Χρειάστηκε ως Νομός Σερρών να γίνουμε επαίτες για λιγότερα από 10.000 ευρώ -αν δεν κάνω λάθος, για 6.000 ευρώ- από το Υπουργείο Μακεδονίας και Θράκης, προκειμένου να μας επισκευάσει τη μία από τις γεφυροπλάστιγγες, όταν το πρόστιμο από μία και μόνο παράβαση υπέρβαρου φορτίου, σύμφωνα με τον ν. 3446/2006, μπορεί να φτάσει και τις 11.000 ευρώ.
Είναι, πράγματι, λυπηρό λίγα μέτρα παρακάτω η γειτονική Βουλγαρία να διαθέτει σύγχρονες γεφυροπλάστιγγες στις διόδους διέλευσης και, βεβαίως, υπερσύγχρονα ακτινογραφικά μηχανήματα, τα λεγόμενα, σκάνερς, για τον εντοπισμό κάθε είδους λαθραίου και αδήλωτου φορτίου, σαν αυτά που χρειάζεται ο Προμαχώνας, όπου παρά την ύπαρξη των αναγκαίων κονδυλίων, αγκιστρώνεται η προμήθειά τους εδώ και χρόνια στα δίχτυα της γραφειοκρατίας. Εδώ είναι και η πρόσφατη φωτογραφία από το σκάνερ στην γειτονική Βουλγαρία. 
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού) 
Τριάντα δευτερόλεπτα θα χρειαστώ ακόμη, κύριε Πρόεδρε.
Κύριε Υπουργέ, εγώ ως Ελληνίδα πραγματικά ντράπηκα όταν πριν από ένα μήνα, συνοδεύοντας τον Γενικό Γραμματέα Εσόδων τον κ. Θεοχάρη -ο οποίος, ειρήσθω εν παρόδω, παρεμπιπτόντως βρέθηκε στον Προμαχώνα, όχι για το συγκεκριμένο πρόβλημα- πήγαμε και επισκεφθήκαμε τη γειτονική Βουλγαρία και μας έδειξαν τον υπερσύγχρονο τρόπο με τον οποίο ελέγχουν τα φορτία τους.
Επειδή είναι το λιγότερο απαράδεκτο να αφήνουμε την εκτεταμένη φοροδιαφυγή να αιμορραγεί, τη στιγμή που έχουν περικοπεί  μισθοί, συντάξεις και επιδόματα, σας ερωτώ: Θα προβείτε αμέσως στη θωράκιση των μέτρων ελέγχου με την εγκατάσταση τόσο των γεφυροπλαστιγγών όσο και την προμήθεια και εγκατάσταση των scanner, όπως δεσμεύτηκε ο Υπουργός Οικονομικών κ. Στουρνάρας κατά την ομιλία του στον προϋπολογισμό;</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Κύριε Υπουργέ, έχετε τον λόγο για τρία λεπτά.</ChairmanSpeech>
<Speech><Parlmember>ΓΕΩΡΓΙΟΣ ΜΑΥΡΑΓΑΝΗΣ</Parlmember> (Υφυπουργός Οικονομικών): Κύριε Πρόεδρε, κυρία Βουλευτά, μετά την ένταξη της Βουλγαρίας στην Ευρωπαϊκή Ένωση, το τελωνείο Προμαχώνα καταργήθηκε και οι αρμοδιότητες του τελωνειακού ελέγχου σε αυτό το σημείο εισόδου – εξόδου ασκούνται πλέον από το τελωνείο Σερρών και ειδικότερα από το Τμήμα Πληροφοριών, Παραποιημένων και Δίωξης με έδρα τον Προμαχώνα, σύμφωνα με τις διατάξεις του π.δ. 177/2008.
Κατά μήκος του οδικού άξονα Προμαχώνα-Σερρών λειτουργούν κλιμάκια ελέγχου με στόχο την πάταξη της φοροδιαφυγής και της απώλειας εσόδων από λαθρεμπορικές πράξεις στην ενδοκοινοτική κυκλοφορία μεταξύ Ελλάδος και Βουλγαρίας. 
Με το ν. 3779/2009 κυρώθηκε η Συμφωνία μεταξύ της Κυβέρνησης της Ελληνικής Δημοκρατίας και της Κυβέρνησης της Δημοκρατίας της Βουλγαρίας για την ίδρυση και λειτουργία Κέντρου Επαφής για τη συνεργασία μεταξύ των υπηρεσιών για την ασφάλεια των συνόρων, της Αστυνομίας, των τελωνείων και των υπηρεσιών διοικητικού ελέγχου αλλοδαπών, το οποίο ετέθη σε λειτουργία στις 23 Ιουνίου 2010. Σε αυτό συστεγάζονται αστυνομικοί και τελωνειακοί υπάλληλοι των δύο χωρών και βρίσκεται στο έδαφος της Ελληνικής Δημοκρατίας, στον Προμαχώνα. 
Σκοπός της ίδρυσης και λειτουργίας του Κοινού Κέντρου Επαφής είναι η ανταλλαγή πληροφοριών και ο συντονισμός των δραστηριοτήτων και των αναγκών των εθνικών υπηρεσιών των δύο χωρών για την αντιμετώπιση του διασυνοριακού εγκλήματος, όπως παράνομες δραστηριότητες από οργανωμένα κυκλώματα λαθρεμπορίου καυσίμων, τσιγάρων, εμπορίας ανθρώπων, παραποιημένων εμπορευμάτων, παράνομης διακίνησης διαφόρων ουσιών, όπως ναρκωτικών κ.λπ., όπλων, εκρηκτικών, εγκλήματα σχετικά με την πλαστογράφηση συνταξιοδοτικών εγγράφων κλπ. και γενικότερα για την άσκηση της επιτήρησης και του ελέγχου κατά μήκος των χερσαίων συνόρων. 
Επιπρόσθετα, κατά την εφαρμογή του εθνικού επιχειρησιακού προγράμματος για την καταπολέμηση της φοροδιαφυγής αλλά και στο πλαίσιο της συνεχούς προσπάθειας για την πάταξη του παραεμπορίου η τελωνειακή υπηρεσία καταρτίζει τριμηνιαίους προγραμματισμούς τελωνειακών ελέγχων που αποστέλλονται και υλοποιούνται από τις τελωνειακές αρχές της χώρας. Επίσης, σε κάθε περίπτωση που απαιτείται, ενεργοποιείται ο μηχανισμός της αμοιβαίας διοικητικής συνδρομής για ανταλλαγή στοιχείων και αποτελεσματικούς ελέγχους. 
Στο πλαίσιο υποβοήθησης των δραστηριοτήτων του Μικτού Κλιμακίου Ελέγχου που δραστηριοποιείται στο συνοριακό του Προμαχώνα, η τελωνειακή υπηρεσία έχει προβεί σε όλες τις ενδεδειγμένες διοικητικές ενέργειες για την προμήθεια του απαραίτητου εξοπλισμού, στο οποίο συμπεριλαμβάνεται και το σύστημα της αυτόματης καταγραφής εισερχομένων και εξερχομένων οχημάτων, επιπλέον μεταφερόμενης γεφυροπλάστιγγας, πέραν των δύο υπαρχουσών σταθερών που επισκευάστηκαν τον Ιούνιο του 2013 και των αυτοκινούμενων συστημάτων ελέγχου φορτηγών και εμπορευματοκιβωτίων. Επισημαίνεται ότι το Τελωνείο Προμαχώνα, πριν την κατάργησή του, διέθετε τον εξοπλισμό για την υποβοήθηση των ελέγχων, μέρος του οποίου παραμένει στη διάθεση και χρήση από το Μικτό Κλιμάκιο Ελέγχου που σας προανέφερα. 
Δεδομένης της έντονης δραστηριότητας που παρουσιάζει πλέον το Τελωνείο Σερρών λόγω του πλήθους των τακτικών και έκτακτων ελέγχων που διενεργούνται καθημερινά κατά τη διακίνηση των οχημάτων και εμπορευμάτων μέσω του συνοριακού σταθμού του Προμαχώνα, ήδη έχουν από το προηγούμενο έτος, το 2012, τοποθετηθεί με μετάθεση στο Τελωνείο Σερρών δύο τελωνειακοί υπάλληλοι. Επίσης κατά το τρέχον έτος, το 2013, έχουν αποσπασθεί τρεις υπάλληλοι στο Τελωνείο Σερρών, γεγονός που έχει ως αποτέλεσμα και την ενίσχυση του κλιμακίου του Προμαχώνα.
Επίσης, στο θέμα στο οποίο αναφερθήκατε η Γενική Γραμματεία Δημοσίων Εσόδων έχει δρομολογήσει τις απαραίτητες ενέργειες προκειμένου να προχωρήσει η προμήθεια των x-rays στα τελωνεία της χώρας και να ενδυναμωθεί έτσι η προσπάθεια για την καταπολέμηση της φοροδιαφυγής στο χώρο των τελωνείων.
Ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Και εμείς ευχαριστούμε.
Το λόγο έχει η συνάδελφος κ. Αραμπατζή για τρία λεπτά.</ChairmanSpeech>
<Speech><Parlmember>ΦΩΤΕΙΝΗ ΑΡΑΜΠΑΤΖΗ</Parlmember>: Κύριε Υπουργέ, σας άκουσα να λέτε ότι ενισχύσατε με τις αναγκαίες μετατάξεις και αποσπάσεις το τμήμα του Προμαχώνα που ανήκει στο Τελωνείο Σερρών. Ωστόσο, το προσωπικό συνεχίζει να είναι ελλιπέστατο. 
Άκουσα με χαρά να λέτε ότι δρομολογείται η προμήθεια και η εγκατάσταση των σχετικών ακτινογραφικών μηχανημάτων. 
Θα σας αναφέρω, όμως, κάποια στοιχεία που πραγματικά πονούν, κύριε Υπουργέ. Καθημερινά ακούμε και από τους πολίτες και από τις πτέρυγες της Αντιπολίτευσης κυρίως για μαύρο χρήμα το οποίο δεν φορολογείται. Γιατί δεν φορολογείται; Γιατί κρύβεται πολύ απλά καλά πίσω από το λαθρεμπόριο και τη φοροδιαφυγή. 
Λέγοντας, λοιπόν, για αυτές τις διαδικασίες οι οποίες δρομολογούνται, δεν θα σας πω κάτι καινούργιο. Φαντάζομαι ότι γνωρίζετε πολύ καλά ότι οι σχετικές διαδικασίες από το 2004 έχουν αρχίσει και δρομολογούνται και επί τόσα συναπτά έτη διαιωνίζονται οι διαγωνισμοί προμήθειας και εγκατάστασης των ακτινογραφικών συστημάτων, των λεγόμενων scanners, από έτοιμα κονδύλια που παραμένουν αδιάθετα βεβαίως και θυσιάζονται στο βωμό της γραφειοκρατίας, στο βωμό των ενστάσεων από μια σειρά σχολαστικών τεχνικών προδιαγραφών, αφήνοντας το λαθρεμπόριο τσιγάρων, ποτών και καυσίμων να αφαιμάζει τα κρατικά ταμεία. 
Είναι ένα λαθρεμπόριο που ισοδυναμεί, σύμφωνα με στοιχεία της Γενικής Γραμματείας Διαφάνειας και Ανθρωπίνων Δικαιωμάτων, ετησίως με 800 εκατομμύρια ευρώ απώλεια από τα τσιγάρα -20% της νόμιμης εμπορίας- 41,8 εκατομμύρια ευρώ, χωρίς τα έσοδα από ΦΠΑ για τα ποτά, σύμφωνα με τον ΙΟΒΕ, 1 δισεκατομμύριο ευρώ απώλεια ετησίως για τα καύσιμα. 
Χαρακτηριστικά αναφέρω ότι μόλις πριν δύο μήνες αστυνομικοί του Τμήματος Συνοριακής Φύλαξης Προμαχώνα συνέλαβαν λαθρεμπόρους οι οποίοι ήταν έτοιμοι να περάσουν από τα ελληνοβουλγαρικά σύνορα εκατόν δύο χιλιάδες πακέτα λαθραίων τσιγάρων, ενώ σύμφωνα με στοιχεία της Αστυνομικής Διεύθυνσης από το Σεπτέμβριο του τρέχοντος έτους μέχρι σήμερα έχουν συνολικά κατασχεθεί περισσότερες από εννιάμισι χιλιάδες φιάλες και εκατόν ογδόντα τρεις χιλιάδες πακέτα τσιγάρων. Την ίδια στιγμή η ανεξέλεγκτη διέλευση των οχημάτων κάνει τη φοροδιαφυγή στον Προμαχώνα να οργιάζει. 
Έχω στη διάθεσή σας περιπτώσεις παραστατικών, όπως για παράδειγμα το φορτίο ενός διερχόμενου φορτηγού από το σταθμό του Προμαχώνα με ξυλεία πέντε τόνων. Μετά από ζύγιση –και ζύγιση που δεν πραγματοποιήθηκε νομίμως από τις γεφυροπλάστιγγες- διαπιστώθηκε από τους διαμαρτυρόμενους εμπόρους του Νομού Σερρών που τρόπον τινά συνέλαβαν το φορτίο και το ζύγισαν ότι το πραγματικό βάρος του φορτίου ήταν είκοσι τρεις τόνοι. Φανταστείτε πόσες εκατοντάδες ανάλογες περιπτώσεις ξεφεύγουν καθημερινά, ιδίως τις νυκτερινές ώρες –θα έλεγα εγώ- όταν έχουμε διακόσιες είκοσι χιλιάδες ετήσιες διελεύσεις φορτηγών από τον Προμαχώνα, εξακόσια περίπου φορτηγά ημερησίως με ερασιτεχνικές υποδομές ελέγχου. 
Είναι πύλες παραεμπορίου τα σύνορά μας, δημιουργούν 6 δισεκατομμύρια ευρώ απώλεια στα έσοδά μας, χιλιάδες λουκέτα στις επιχειρήσεις μας, ουρά ανέργων στην κοινωνία μας. 
Κύριε Υπουργέ, δεν μπορούμε να κλείνουμε τα μάτια -κρυβόμενοι πίσω από τη γραφειοκρατία- μπροστά σε προφανείς λύσεις, όπως γεφυροπλάστιγγες στις διόδους διέλευσης των οχημάτων, για να μην παραβιάζουμε και τις συμβατικές μας υποχρεώσεις περί ελεύθερης διακίνησης των εμπορευμάτων και να μη δαπανούμε ανθρωποώρες και προσωπικό εκτός ζώνης διέλευσης, όταν δεν διαθέτουμε το αναγκαίο προσωπικό, λήψη CMR του αποστολέα για διαβίβαση σε βάση δεδομένων στο ΚΕΠΥΟ, αυτόματος καταλογισμός του ΦΠΑ στη ΔΟΥ του παραλήπτη. 
Είναι αδήριτη ανάγκη να προχωρήσετε στην τάχιστη προμήθεια και εγκατάσταση των σχετικών μηχανημάτων scanners στα σύνορα όλης της χώρας, εν ανάγκη απαγορεύοντας για λόγους ύψιστου εθνικού συμφέροντος την άσκηση οποιουδήποτε ενδίκου μέσου κατά την προκήρυξη της πιο συμφέρουσας και πιο οικονομικής προσφοράς. 
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Ολοκληρώστε, κυρία συνάδελφε.</ChairmanSpeech> 
<Speech><Parlmember>ΦΩΤΕΙΝΗ ΑΡΑΜΠΑΤΖΗ</Parlmember>: Ολοκληρώνω, κύριε Πρόεδρε. 
Είναι αδήριτη ανάγκη να διαθέσετε το αναγκαίο προσωπικό ελέγχου και να εξοπλίσετε με σύγχρονες γεφυροπλάστιγγες τα τελωνεία μας. 
Ως Βουλευτής της Συμπολίτευσης και ως εκπρόσωπος ενός νομού καθημαγμένου κυριολεκτικά, του προτελευταίου σε ανάπτυξη στη χώρα μας, δεν μπορώ να ανέχομαι, κύριε Υπουργέ, να διαπραγματευόμαστε με την τρόικα μέχρι το τελευταίο ευρώ σε ένα μπαράζ φοροεπιδρομής και περικοπών μισθών, συντάξεων και επιδομάτων, όταν τα σύνορά μας πυορροούν από το όργιο της φοροδιαφυγής και του λαθρεμπορίου. 
Σας ευχαριστώ.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Και εμείς ευχαριστούμε την κυρία συνάδελφο. 
Το λόγο έχει ο κύριος Υπουργός για τρία λεπτά.</ChairmanSpeech> 
<Speech><Parlmember>ΓΕΩΡΓΙΟΣ ΜΑΥΡΑΓΑΝΗΣ</Parlmember> (Υφυπουργός Οικονομικών): Κατ’ αρχάς, θα ήθελα να πω ότι μέσα από αυτά τα οποία αναφέρατε και μέσα από τις γραπτές ερωτήσεις που έχετε υποβάλλει, σας έχουμε απαντήσει για τις επιτυχίες που έχουν σημειωθεί το τελευταίο διάστημα στο χώρο της καταπολέμησης της φοροδιαφυγής και ειδικότερα στη συγκεκριμένη περιοχή.
Νομίζω ότι βεβαίως δεν πρέπει να αρνούμαστε ότι πρέπει να γίνουν περαιτέρω ενέργειες -και είναι διακηρυγμένη η πρόθεση αυτής της Κυβέρνησης να προχωρήσει σε αυτές τις ενέργειες- αλλά δεν μπορούμε από την άλλη πλευρά να παρουσιάζουμε ότι δεν έχουν γίνει προσπάθειες και να δίνουμε μία εικόνα μηδενισμού. Σίγουρα αυτή η Κυβέρνηση έχει ένα βαρύ φορτίο αλλά πλέον όλες οι ενέργειες, τόσο στη λαθρεμπορία καυσίμων όσο και στη λαθρεμπορία άλλων προϊόντων, έχουν μπει σε μία φάση υλοποίησης. Πλέον είμαστε σε καλύτερο σημείο και θα βρεθούμε και σε ακόμα καλύτερο σημείο το επόμενο διάστημα.
Συνεπώς νομίζω ότι ως μέλος αυτής της Κυβέρνησης δεν μπορώ να δεχθώ μία εικόνα μηδενισμού από πλευράς έργου στην καταπολέμηση της φοροδιαφυγής. Υπάρχουν συγκεκριμένα περιστατικά, υπάρχουν αναφορές στις οποίες έχουμε απαντήσει στους Βουλευτές της περιοχής για τις επιτυχίες των κλιμακίων στην καταπολέμηση της παράνομης διέλευσης φορτίων, επιτυχίες που έχουν βοηθήσει και τα έσοδα του ελληνικού δημοσίου.
Όσον αφορά τις πρωτοβουλίες στις οποίες αναφερθήκατε, είμαστε σύμφωνοι. Η Γενική Γραμματεία Δημοσίων Εσόδων, η οποία έχει την αρμοδιότητα, σας είπα και προηγουμένως ότι έχει πλέον δρομολογήσει τις διαδικασίες για να αποκτήσει επιτέλους –και είναι πολύ σημαντικό- η χώρα τα x-rays και να προστατεύσει τις πύλες εισόδου.
Να είστε βέβαιοι ότι οι ενέργειες αυτές θα ολοκληρωθούν και θα μπορέσουμε επιτέλους με σύγχρονα μέσα να βοηθήσουμε το ανθρώπινο δυναμικό στο έργο της καταπολέμησης της φοροδιαφυγής.
Ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Κυρίες και κύριοι συνάδελφοι, ολοκληρώθηκε η συζήτηση των επίκαιρων ερωτήσεων και εισερχόμαστε στην ημερήσια διάταξη της
ΝΟΜΟΘΕΤΙΚΗΣ ΕΡΓΑΣΙΑΣ
Συνέχιση της συζήτησης επί των άρθρων και των τροπολογιών του σχεδίου νόμου του Υπουργείου Εργασίας, Κοινωνικής Ασφάλισης και Πρόνοιας: «Αναβάθμιση και βελτίωση των μηχανισμών είσπραξης των ασφαλιστικών φορέων, πρόστιμα για την ανασφάλιστη και αδήλωτη εργασία και λοιπές διατάξεις αρμοδιότητας Υπουργείου Εργασίας, Κοινωνικής Ασφάλισης και Πρόνοιας».
Στη χθεσινή συνεδρίαση συζητήθηκε και ψηφίστηκε το νομοσχέδιο επί της αρχής. Στη σημερινή συνεδρίαση θα συζητηθούν τα άρθρα και οι τροπολογίες του νομοσχεδίου ως μία ενότητα.
Πριν δώσω το λόγο στον κ. Κέλλα, να σας διαβάσω μία επιστολή που απέστειλε ο Λαϊκός Σύνδεσμος - Χρυσή Αυγή:
«Κύριε Πρόεδρε, σας ενημερώνουμε ότι για τη συνεδρίαση της Ολομέλειας με θέμα ημερήσιας διάταξης: «Μόνη συζήτηση επί της αρχής, των άρθρων και του συνόλου του σχεδίου νόμου του Υπουργείου Εργασίας, Κοινωνικής Ασφάλισης και Πρόνοιας» ορίζουμε ειδικό αγορητή το Βουλευτή Μαγνησίας κ. Δημήτριο Κουκούτση και Κοινοβουλευτικό Εκπρόσωπο το Βουλευτή Β΄ Αθηνών κ. Ηλία Παναγιώταρο».
Κύριε Κέλλα, έχετε τον λόγο για οκτώ λεπτά.</ChairmanSpeech>
<Speech><Parlmember>ΧΡΗΣΤΟΣ ΚΕΛΛΑΣ</Parlmember>: Ευχαριστώ, κύριε Πρόεδρε.
Κύριε Υπουργέ, κυρίες και κύριοι συνάδελφοι, το νομοσχέδιο που ψηφίσαμε χθες επί της αρχής, επί των άρθρων του οποίου θα συζητήσουμε σήμερα, αρμοδιότητας του Υπουργείου Εργασίας, Κοινωνικής Ασφάλισης και Πρόνοιας, στοχεύει στον εξορθολογισμό και στο νοικοκύρεμα του συστήματος κοινωνικής ασφάλισης της χώρας μας.
Αναβαθμίζει και βελτιώνει τους μηχανισμούς είσπραξης των ασφαλιστικών φορέων και καταπολεμά την ανασφάλιστη και αδήλωτη εργασία. Η επιτυχία στην εφαρμογή των εισπρακτικών αυτών διαδικασιών εξασφαλίζεται από τα δύο πρωτοπόρα πληροφοριακά συστήματα που έχει αναπτύξει το Υπουργείο, το σύστημα «Εργάνη» και το σύστημα «Ήλιος».
Το φαινόμενο της αδήλωτης και ανασφάλιστης εργασίας έχει εξελιχθεί σε μάστιγα τα τελευταία χρόνια. Είναι ένα φαινόμενο που αποδυναμώνει τα δημόσια έσοδα και τη χρηματοδοτική επάρκεια του ασφαλιστικού μας συστήματος, νοθεύει τον υγιή ανταγωνισμό μεταξύ των επιχειρήσεων και υπονομεύει τις αναπτυξιακές προοπτικές της ελληνικής οικονομίας. Μετά τη θέση σε ισχύ των ρυθμίσεων αυτών αναμφίβολα το ασφαλιστικό σύστημα της χώρας αλλάζει μορφή και απαλλάσσεται από αρνητικά συμπτώματα του παρελθόντος, που κόστιζαν πρωτίστως στην αποτελεσματικότητα και στην ταμειακή επάρκειά του.
Ειδικότερα σήμερα επί των άρθρων του νομοσχεδίου, στο άρθρο 1 προβλέπεται η υποχρέωση του εργοδότη από 1-12-2013 να δηλώνει τις ασφαλιστικές εισφορές υπέρ του ΙΚΑ-ΕΤΑΜ, ΕΤΕΑ, ΤΑΠΙΤ και ΤΑΥΤΕΚΩ μέσω της ΑΠΔ του ΙΚΑ-ΕΤΑΜ. 
Στην παράγραφο 1 του παρόντος άρθρου προβλέπεται ότι από 1-12-2013 οι ασφαλιστικές εισφορές υπέρ του ΕΤΕΑ, ΤΑΠΙΤ και ΤΑΥΤΕΚΩ για μισθωτούς και αυτοαπασχολούμενους θα δηλώνονται υποχρεωτικά στην ΑΠΔ που είναι εγκατεστημένη και στηρίζεται από το ολοκληρωμένο πληροφοριακό σύστημα του ΙΚΑ-ΕΤΑΜ. 
Ουσιαστικά, λοιπόν, πηγαίνουμε σε μία ενιαία δήλωση ασφαλιστικών εισφορών κύριας και επικουρικής σύνταξης για τα προαναφερόμενα ταμεία, γεγονός που θα συμβάλει στη μείωση της εισφοροδιαφυγής για τα επικουρικά ταμεία αλλά και στην ταχύτερη απονομή των παροχών. Με την ενιαία είσπραξη των ασφαλιστικών εισφορών κύριας και επικουρικής σύνταξης αντιμετωπίζεται η αδυναμία παρακολούθησης της ασφαλιστικής τακτοποίησης του προσωπικού των εργοδοτών και η απουσία αξιόπιστων μηχανισμών ελέγχου της είσπραξης.
Στην παράγραφο 2 παρέχεται εξουσιοδότηση στον Υπουργό Εργασίας, ώστε με απόφασή του να καθορίζει τον τρόπο είσπραξης και απόδοσης των ασφαλιστικών εισφορών στα οικεία ταμεία μετά από γνώμη των Δ.Σ. αυτών. 
Με το δεύτερο άρθρο αντιμετωπίζεται το φαινόμενο της αδήλωτης και ανασφάλιστης εργασίας, ένα φαινόμενο με δυσμενείς και πολυεπίπεδες επιπτώσεις στην εργασία και την εθνική οικονομία. Στον εργοδότη ο οποίος, αν και προέβη σε δήλωση του εργαζόμενου στο πληροφοριακό σύστημα «Εργάνη», δεν συμπεριέλαβε αυτόν στην αντίστοιχη ΑΠΔ επιβάλλεται πρόστιμο που ανέρχεται στο δεκαοκταπλάσιο του κατώτατου μισθού ανά αδήλωτο εργαζόμενο. 
Τα πρόστιμα αυτά επιβάλλονται άμεσα και επιτόπια ως ευθέως αποδεικνυόμενες παραβάσεις. Η ασφάλιση του εργαζομένου αποτελεί δικαίωμά του, συνταγματικά κατοχυρωμένο και τα τσουχτερά πρόστιμα θα συμβάλουν στην εμπέδωση ασφαλιστικής συνειδήσεως.
Με το άρθρο 3 μέσω της ΑΠΔ βελτιώνεται και συμπληρώνεται ο ήδη θεσμοθετημένος έλεγχος υποβληθεισών και καταβληθεισών εισφορών του ν. 4075/2012. Ο έλεγχος καθιερώνεται ως τυπική διαδικασία στο ΙΚΑ-ΕΤΑΜ και όταν υπάρχει απόκλιση, εκδίδεται η σχετική πράξη επιβολής εισφορών εις βάρος του υπόχρεου, σύμφωνα με τα οριζόμενα στις οικείες διατάξεις του κάθε φορέα. Τα αποτελέσματα των ελέγχων για περαιτέρω αξιολόγηση αποστέλλονται στη Γενική Διεύθυνση Οικονομικών Υπηρεσιών του Υπουργείου Εργασίας, Κοινωνικής Ασφάλισης και Πρόνοιας.
Στο άρθρο 4 διαφυλάττουμε τα δικαιώματα των εργαζομένων-ασφαλισμένων σε ταμεία επικουρικής ασφάλισης που ήταν νομικά πρόσωπα δημοσίου δικαίου και μετατράπηκαν σε νομικά πρόσωπα ιδιωτικού δικαίου, κτίζοντας πάνω στο διανυθέντα χρόνο ασφάλισης, ο οποίος συνυπολογίζεται για τη θεμελίωση συνταξιοδοτικού δικαιώματος και για τον υπολογισμό του ποσού της σύνταξης.
Ειδικότερα, με τις διατάξεις του άρθρου αυτού ρυθμίζονται ο τρόπος συνυπολογισμού του χρόνου ασφάλισης και ο υπολογισμός του ποσού της σύνταξης από κάθε ταμείο για αιτήσεις που υποβλήθηκαν πριν ή και μετά την 1-3-2013. 
Με το άρθρο 5, στο πλαίσιο της ενοποίησης όλων των φορέων επικουρικής ασφάλισης μισθωτών στο ΕΤΕΑ για λόγους ίσης μεταχείρισης και απλοποίησης των διαδικασιών ασφάλισης, προτείνεται η εξίσωση των ποσοστών εισφοράς και των ασφαλιστέων αποδοχών των παλαιών και νέων ασφαλισμένων, με ημερομηνία ορόσημο την 1-1-1993. Έτσι, προσπαθούμε να νοικοκυρέψουμε ένα πολυδαίδαλο και κατακερματισμένο σύστημα που βρίθει ανισορροπιών και ανισοτήτων. 
Στην παράγραφο 1 καθορίζεται εισφορά υπέρ του ΕΤΕΑ 3% για τον ασφαλισμένο και 3% για τον εργοδότη επί των πάσης φύσεως αποδοχών του εργαζομένου. Για τα βαρέα υπάρχει προσαύξηση 1,25% για τον ασφαλισμένο και 0,75% για τον εργοδότη, για δε τα υπέρβαρα 1% για τον ασφαλισμένο και 2% για τον εργοδότη.
Στην παράγραφο 2 εξισώνονται τα ποσά εισφοράς για τους αυτοαπασχολούμενους ανεξάρτητα αν αυτοί υπήχθησαν στην ασφάλιση πριν ή και μετά την 1-1-1993. Η εισφορά υπολογίζεται σε 6% επί της ασφαλιστικής κατηγορίας στην οποία καταβάλλονται εισφορές στον αντίστοιχο φορέα κύριας ασφάλισης.
Στο άρθρο 6 καλύπτουμε το κενό που υπάρχει στην ασφάλιση των απασχολούμενων αποκλειστικά και μόνο με τη διεξαγωγή αθλητικών αγώνων με την εφαρμογή της διαδικασίας του εργόσημου και σε αυτούς. 
Το άρθρο 7 αφορά τη λειτουργία του ΙΚΑ-ΕΤΑΜ, ΕΤΕΑ και ΤΑΥΤΕΚΩ. Ως γνωστόν, σ’ αυτά απασχολούνται υπάλληλοι αποσπασμένοι από την Εθνική Τράπεζα, την Εθνική Ασφαλιστική, τον ΗΣΑΠ και τον ΗΛΠΑΠ. 
Με την παράγραφο 1 αυτού του άρθρου παρατείνεται για τρία ακόμα έτη η διάθεση των παραπάνω στα ταμεία αυτά για τη διευκόλυνση των ασφαλισμένων τους και για την απρόσκοπτη συνέχιση της λειτουργίας τους.
Στην παράγραφο 2 μπορούν οι υπάλληλοι που προέρχονται από υπηρεσίες των οποίων το προσωπικό υπάγεται στην ασφάλιση του ΤΑΥΤΕΚΩ, να αναλαμβάνουν ακόμα και θέσεις προϊσταμένων, εφ’ όσον έχουν επιλεγεί ως τέτοιοι από τις υπηρεσίες προέλευσής τους.
Όσον αφορά το άρθρο 8, το νομοθετικό πλαίσιο που διέπει τα δώδεκα νέα κέντρα κοινωνικής πρόνοιας, στα οποία εντάχθηκαν ως αποκεντρωμένες υπηρεσίες οι υφιστάμενες μονάδες κοινωνικής φροντίδας, μεταβάλλεται ως εξής: Παρατείνεται μέχρι 31-12-2013 η δυνατότητα να πραγματοποιούν δαπάνες και να λειτουργούν με τους προϋπολογισμούς των μονάδων κοινωνικής φροντίδας που εγκρίθηκαν από τον Υπουργό. Οι διαγωνισμοί που βρίσκονται σε εξέλιξη συνεχίζουν από τα ΔΣ των συγχωνευμένων κέντρων κοινωνικής πρόνοιας και βαρύνουν τους προϋπολογισμούς των μονάδων κοινωνικής φροντίδας.
(Στο σημείο αυτό κτυπάει προειδοποιητικά το κουδούνι λήξεως του χρόνου ομιλίας του κυρίου Βουλευτή)
Με το άρθρο 9 διευκολύνουμε τη διασταύρωση στοιχείων μεταξύ του Ταμείου Πρόνοιας Δημοσίων Υπαλλήλων και της ΗΔΙΚΑ, αλλά και την Εθνική Αναλογιστική Αρχή για την άσκηση των αρμοδιοτήτων της.
Στην παράγραφο 1, η Εθνική Αναλογιστική Αρχή εξαιρείται από τις διατάξεις του ν. 2472/1997 που αφορούν την επεξεργασία δεδομένων προσωπικού χαρακτήρα.
Στην παράγραφο 2, το ΤΠΔΥ υποχρεούται στο εξής να παρέχει στην ΗΔΙΚΑ κάθε πρόσβαση στα αρχεία του, ώστε να προχωρά γρήγορα η διασταύρωση στοιχείων. 
Στην παράγραφο 3 προσδιορίζονται τα προσόντα του υπαλλήλου του Υπουργείου Οικονομικών που συμμετέχει στο εννεαμελές ΔΣ του Ενιαίου Ταμείου Ασφάλισης Εμποροϋπαλλήλων.
Το άρθρο 10 είναι ιδιαιτέρας σημασίας, καθώς θεσπίζει τον έλεγχο των προνοιακών επιδομάτων. Συγκεκριμένα, η Γενική Γραμματεία Πρόνοιας αποστέλλει όλο το αρχείο των χορηγούμενων προνοιακών επιδομάτων στην ΗΔΙΚΑ, για να καταχωρηθεί στο πληροφοριακό σύστημα «Ήλιος». Η ΗΔΙΚΑ προβαίνει στη διασταύρωση των στοιχείων για έλεγχο τυχόν διπλών χορηγήσεων επιδομάτων, για μη χορήγηση σύνταξης και ιατροφαρμακευτικής περίθαλψης. Έτσι αποτρέπονται παραβατικές συμπεριφορές που έχουν προκαλέσει σημαντική αιμορραγία πόρων, οι οποίοι στοχεύουν στην προστασία ιδιαίτερα ευαίσθητων κοινωνικών ομάδων.
Τέλος, με το άρθρο 11, αμέσως μετά τη γέννηση του παιδιού εκδίδεται ΑΜΚΑ που το αποδίδει η ΗΔΙΚΑ άμεσα και σε πραγματικό χρόνο με την υποβολή της αίτησης για χορήγηση πιστοποιητικού γέννησης. Αυτό το στοιχείο θα βοηθήσει το σύστημα «Αριάδνη» που ενημερώνει όλα τα ταμεία για πέντε κρίσιμες δημογραφικές αλλαγές –τη γέννηση, το γάμο, το σύμφωνο συμβίωσης, το διαζύγιο και το θάνατο- για την αντιμετώπιση παραβατικών συμπεριφορών και θα εξαλειφθούν φαινόμενα, όπως αυτό προ εβδομάδων της μικρής Μαρίας από τα Φάρσαλα που συντάραξε το πανελλήνιο.
Η έκθεση του Γενικού Λογιστηρίου του Κράτους δίδει την παρακάτω εκτίμηση όσον αφορά τα οικονομικά οφέλη από τις διατάξεις του παρόντος νομοσχεδίου: Ετήσια εξοικονόμηση δαπάνης 20 εκατομμυρίων ευρώ από τη διασταύρωση στοιχείων σχετικά με τα προνοιακά επιδόματα, τα οποία θα επιβάρυναν τον κρατικό προϋπολογισμό. Μη προσδιοριζόμενη ετήσια αύξηση εσόδων από επιβολές προστίμων σε εργοδότες, οι οποίοι δεν συμπεριελάμβαναν στην ΑΠΔ εργαζόμενους που είχαν ενταχθεί στο σύστημα «Εργάνη». Ετήσια αύξηση εσόδων 50 εκατομμυρίων ευρώ περίπου από τη θέσπιση υποχρέωσης στους εργοδότες να αποδίδουν τις εισφορές υπέρ ΕΤΕΑ, ΤΑΠΙΤ και ΤΑΥΤΕΚΩ με την ΑΠΔ. Ετήσια αύξηση εσόδων για το ΙΚΑ-ΕΤΑΜ κατά περίπου 50 εκατομμύρια ευρώ από τον περιορισμό της αδήλωτης εργασίας και κατά περίπου 300 εκατομμύρια ευρώ από την αυστηροποίηση του ελέγχου των δηλωθεισών και καταβληθεισών εισφορών. Το συνολικό όφελος, λοιπόν, για το δημόσιο και τα ταμεία είναι πάνω από 420 εκατομμύρια ευρώ.
Κυρίες και κύριοι συνάδελφοι, αυτή είναι μία σημαντική διαρθρωτική αλλαγή, η οποία μαζί με άλλες θα επιτρέψει να καλύψουμε χρηματοδοτικές απαιτήσεις του προϋπολογισμού του 2014, να μην πάρουμε άλλα οριζόντια μέτρα και να μη θίξουμε μισθούς και συντάξεις, όπως κατ’ επανάληψη έχει δεσμευτεί η Κυβέρνηση και ιδιαίτερα ο Πρωθυπουργός Αντώνης Σαμαράς.
Σας ευχαριστώ.
(Χειροκροτήματα από την πτέρυγα της Νέας Δημοκρατίας)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Κι εμείς ευχαριστούμε τον κ. Κέλλα.
Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού προηγουμένως ξεναγήθηκαν στην έκθεση της αίθουσας «ΕΛΕΥΘΕΡΙΟΣ ΒΕΝΙΖΕΛΟΣ» και ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, σαράντα επτά μαθητές και μαθήτριες και τρεις  εκπαιδευτικοί από το 4ο Γενικό Λύκειο Χαλκίδας. 
Η Βουλή τούς καλωσορίζει. 
(Χειροκροτήματα απ’ όλες τις πτέρυγες της Βουλής)
Το λόγο έχει ο εισηγητής του ΣΥΡΙΖΑ-Ενωτικού Κοινωνικού Μετώπου κ. Δημήτριος Στρατούλης για οκτώ λεπτά.</ChairmanSpeech>
<Speech><Parlmember>ΔΗΜΗΤΡΙΟΣ ΣΤΡΑΤΟΥΛΗΣ</Parlmember>: Κύριε Πρόεδρε, σας ευχαριστώ. Θέλω κι εγώ ακριβώς δύο λεπτά επιπλέον, όπως, δικαιολογημένα, δώσατε στον κ. Κέλλα. Έχω να εξηγήσω τους λόγος για τους οποίους χθες ψηφίσαμε «ΠΑΡΩΝ» επί της αρχής αυτού του νομοσχεδίου.
Τώρα, σε σχέση με τα άρθρα έχουμε πει ότι ψηφίζουμε τα οκτώ από τα δώδεκα άρθρα του παρόντος νομοσχεδίου, κυρίως αυτά για την αντιμετώπιση της ανασφάλιστης και αδήλωτης εργασίας, το άρθρο 1, το άρθρο 2, ζητώντας μια αναδιατύπωση μέχρι τη τελευταία στιγμή -θα σας πω παρακάτω- το άρθρο 4, το άρθρο 7, το άρθρο 8, το άρθρο 10, το άρθρο 11 και το άρθρο 12.
Καταψηφίζουμε τρία άρθρα, το άρθρο 5, το άρθρο 6, το άρθρο 9. Και ψηφίζουμε «ΠΑΡΩΝ» στο άρθρο 3, εκτός και αν δεχτεί μια αναδιατύπωση που προτείναμε στον Υπουργό Εργασίας -θα την πω παρακάτω- θα ψηφίσουμε «ΝΑΙ», αλλιώς «ΠΑΡΩΝ». 
Τώρα, να πάμε και στις κυβερνητικές τροπολογίες. Από τις κυβερνητικές τροπολογίες ψηφίζουμε τις δύο από τις τέσσερις. Ψηφίζουμε, κατ’ αρχάς, την τροπολογία υπ’ αριθμόν 1099/6/12/2013 που αφορά την κατάργηση της δυνατότητας επιχειρήσεων να διορθώνουν το πρόγραμμα εργασίας σε σαράντα οκτώ ώρες. Εξάλλου, έχουμε καταθέσει και σχετική τροπολογία που θεωρούμε ότι είναι καλύτερη. Όμως και η τροπολογία που κατέθεσε το Υπουργείο Εργασίας αντιμετωπίζει σε μεγάλο βαθμό το πρόβλημα και θα την ψηφίσουμε.
Επίσης, θα ψηφίσουμε την τροπολογία με αριθμό 99192/6/12/2013 που αφορά ευκολότερες ασφαλιστικές ρυθμίσεις για όσους χρωστούν στα ασφαλιστικά ταμεία όχι πλέον μέχρι 5.000 ευρώ, αλλά μέχρι 10.000 ευρώ. Αυτά όσον αφορά τις δύο τροπολογίες που ψηφίζουμε.
Κύριε Κεγκέρογλου, σας ζήτησα χθες, ειδικά εσάς και προσωπικά, γιατί ξέρω ότι έχετε πολύ μεγάλη πολιτική ευαισθησία σ’ αυτά τα ζητήματα. Πρέπει να συνεννοηθείτε με τον Υπουργό Εργασίας και με τον Υπουργό Οικονομικών να αποσυρθεί  πάραυτα η τροπολογία με αριθμό 997/96/6/12/2013. 
Σας εξήγησα χθες ότι είναι φωτογραφική και εξυπηρετεί συγκεκριμένα οικονομικά συμφέροντα. Στην παράγραφο 2 εξυπηρετεί πετρελαϊκά συμφέροντα και μπορώ στη δευτερολογία μου να σας ονομάσω και το μεγάλο όμιλο που ωφελείται. Και το εδάφιο τρία της συγκεκριμένης τροπολογίας εξυπηρετεί τραπεζικά συμφέροντα και μπορώ στη δευτερολογία μου να σας πω και ποια συγκεκριμένα. 
Ειδικά με το εδάφιο δύο της τροπολογίας χαρίζονται αναδρομικά για το 2010 και το 2011 φορολογικές υποχρεώσεις και άλλες υποχρεώσεις πετρελαιάδων προς το δημόσιο -πάνω από 1 δισεκατομμύριο ευρώ, μπορεί να είναι και 1,2 δισεκατομμύριο ευρώ. 
Πραγματικά, απορώ γιατί η έκθεση του Γενικού Λογιστηρίου του Κράτους δεν το αναφέρει ως δαπάνη του δημοσίου, διότι αν δεν εισπράξει το δημόσιο αυτά που θα έπρεπε λόγω παραβίασης νόμου, είναι απώλεια από αυτό. Απορώ πραγματικά γι’ αυτό.
Επίσης, κύριε Κεγκέρογλου, αν θέλει η Κυβέρνηση να κάνει αυτή τη ρύθμιση, ας τη φέρει ο κ. Στουρνάρας ή να έρθει ο ίδιος να την υπερασπίσει και να αντιπαρατεθεί μαζί μας και με άλλα κόμματα και Βουλευτές που ξέρω ότι θα θέσουν το ζήτημα. 
Εν πάση περιπτώσει, εσείς το ξέρετε καλά, όπως και όλοι μας και ειδικά ο Πρόεδρος της Βουλής ότι τα ασφαλιστικά νομοσχέδια είναι ειδικά ασφαλιστικά νομοσχέδια και δεν μπορεί να έρχεται από το Υπουργείο Οικονομικών το οτιδήποτε. Ας το πάει σε ένα δικό του νομοσχέδιο αν επιμένει -εμείς διαφωνούμε- και θα το κουβεντιάσουμε θα διαφωνήσουμε εκεί θα αντιπαρατεθούμε. Όμως, η τροπολογία πρέπει να αποσυρθεί και για λόγους ουσίας. Έχουμε ριζική διαφωνία και για λόγους τυπικούς. Μπορώ να επανέλθω στη δευτερολογία μου, αν επιμένει ο κ. Στουρνάρας.
Τώρα, θα μιλήσω επί των άρθρων. Στο άρθρο 1 είπα ότι συμφωνούμε. Γνωρίζουμε ότι με το άρθρο 1 οι εργοδότες υποχρεώνονται να δηλώνουν στη μηνιαία αναλυτική περιοδική δήλωση όχι μόνο τις εισφορές για την κύρια ασφάλιση αλλά και για τα επικουρικά και τα εφάπαξ, και σωστά πρέπει να το κάνουν. 
Προτείναμε να μπουν μέσα και τα τέσσερα επικουρικά ταμεία -έχουμε κάνει συγκεκριμένη τροπολογία και νομοτεχνική διατύπωση- που με αποφάσεις των ομοσπονδιών, των συνδικάτων, των διοικητικών συμβουλίων των ταμείων και με τη δυνατότητα νόμου που τους είχατε δώσει, μετατράπηκαν σε νομικά πρόσωπα ιδιωτικού δικαίου. Δεν καλύπτουν ιδιωτική ασφάλιση ή άλλη επαγγελματική.
Καλύπτουν υποχρεωτική επικουρική ασφάλιση και πρέπει και εκεί οι εργοδότες να υποχρεώνονται να το κάνουν και αυτό, για να μην κάνουν εισφοροδιαφυγή. Περιμένω μέχρι τέλους να δω αν θα το δεχθείτε. Εν πάση περιπτώσει, εμείς ψηφίζουμε το άρθρο 1.
Όσον αφορά στο άρθρο 2, είμαστε σύμφωνοι. Νομίζουμε ότι θα πρέπει να γίνεται αυτή η διασταύρωση μεταξύ του τι δηλώνουν οι εργοδότες στο πληροφοριακό σύστημα «Εργάνη» ως προσωπικό που απασχολούν και στο τι δηλώνουν στη μηνιαία αναλυτική περιοδική δήλωση. Αυτό που δηλώνουν πρέπει να είναι το ίδιο και αν δεν είναι, πρέπει να επιβάλλεται αυστηρό πρόστιμο.
Εμείς είχαμε πει κάποιες σκέψεις για το πώς θα μπορούσε να είναι πιο αποτελεσματικό το πρόστιμο αλλά δεν γίνεται αποδεκτό από την Κυβέρνηση. Δεν πειράζει, εμείς προχωράμε και ψηφίζουμε το άρθρο 2. 
Απλά, κύριε Υπουργέ, επιμένουμε γιατί ξέρουμε ότι το Οικονομικό Επιμελητήριο έστειλε σε όλους τους Βουλευτές επιστολή με την οποία προτείνει μία επαναδιατύπωση, ώστε να την πληρώνουν πραγματικά αυτοί που έχουν δόλο και όχι κάποιοι που έκαναν λάθος και δεν δήλωσαν κάποιον στην αναλυτική περιοδική δήλωση. 
Εμείς προτείνουμε έναν τρόπο πολύ πρακτικό και νομίζω ότι πρέπει να τον δεχθείτε. Ξέρω ότι έχουν κάνει επαφές με τους συμβούλους σας και τους συμβούλους του Υπουργού. Πρέπει να τον δεχθείτε αυτόν τον τρόπο. 
Εμείς σε κάθε περίπτωση ψηφίζουμε το άρθρο 2, Όμως, έστω και την τελευταία στιγμή, σας λέμε να κάνετε μια επαναδιατύπωση. Νομίζουμε ότι είναι σωστό αυτό που λέει το Οικονομικό Επιμελητήριο. 
Όσον αφορά το άρθρο 3, θεωρούμε, κύριε Υπουργέ, ότι είναι σωστό αυτό που λέει ότι πρέπει να διασταυρώνεται το τι δηλώνουν οι εργοδότες ως προσωπικό στην «Εργάνη» και ως εισφορές στην ενιαία περιοδική δήλωση και τι τελικά καταβάλλουν στο τέλος ως εισφορές. 
Είναι σωστό να ελέγχονται και να επιβάλλονται οι διοικητικές κυρώσεις και τα πρόστιμα. Όμως, έχετε προσθέσει, ως μη οφείλατε, στο τελευταίο εδάφιο ότι οι εργαζόμενοι του ΙΚΑ αν κάπου καθυστερήσουν ελάχιστα, εκτός από το αυστηρό πειθαρχικό δίκαιο στο οποίο υπάγονται, υπάγονται και στο άρθρο 259 του Ποινικού Κώδικα. Με τόσο λίγο προσωπικό, με τόσο πολύ εντατικοποίηση και με τόσο αυστηροποιημένο πειθαρχικό, νομίζω ότι αυτό θα πρέπει να το αφαιρέσετε. Δεν χρειάζεται. Αν έχουν κάνει αυτό το ποινικό αδίκημα, έτσι κι αλλιώς ισχύει ο Ποινικός Κώδικας. Δεν χρειάζεται, γιατί αλλιώς θα μας αναγκάσετε για λόγους αρχής να ψηφίσουμε «ΠΑΡΩΝ» σε ένα άρθρο που τα ζητήματα που θέτει είναι σωστά. 
Όσον αφορά στο άρθρο 4, λέμε «ΝΑΙ», αλλά με την προϋπόθεση να μείνει στα τέσσερα ταμεία που καλύπτουν νομικά πρόσωπα ιδιωτικού δικαίου που καλύπτουν υποχρεωτική επικουρική ασφάλιση και να μην επεκταθεί σε ταμεία ιδιωτικής ασφάλισης ή σε άλλα επαγγελματικά. 
Όσον αφορά στο άρθρο 5, είμαστε αντίθετοι με τη μείωση για όλους των ασφαλιστικών εισφορών στα επικουρικά -δηλαδή 3% ο εργοδότης 3% ο εργαζόμενος- γιατί υπάρχουν σε επικουρικά ταμεία εργοδότες και εργαζόμενοι που δίνουν παραπάνω. Έτσι μειώνονται τα έσοδα αυτών των συγκεκριμένων επικουρικών ταμείων και ανοίγει ο δρόμος να μειωθούν και οι συντάξεις.
Όσον αφορά στο άρθρο 6, διαφωνούμε ριζικά, κύριε Υπουργέ, όχι γιατί δεν πρέπει να ασφαλίζονται οι εργαζόμενοι και οι απασχολούμενοι σε αθλητικούς αγώνες, αλλά γιατί πρέπει να ασφαλίζονται κανονικά. Και το εργόσημο δεν πρέπει να το χρησιμοποιούμε για να περιορίζουμε την κανονική κοινωνική ασφάλιση αλλά το εργόσημο πρέπει να χρησιμοποιείται σε εξαιρετικές περιπτώσεις, στις οποίες δεν μπορεί να φτάσει κοινωνική ασφάλιση. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
 Κύριε Πρόεδρε, σας έχω ζητήσει δύο λεπτά.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Συνεχίστε, κύριε συνάδελφε.</ChairmanSpeech> 
<Speech><Parlmember>ΔΗΜΗΤΡΙΟΣ ΣΤΡΑΤΟΥΛΗΣ</Parlmember>: Όσον αφορά στο άρθρο 7, ψηφίζουμε «ΝΑΙ».
Όσον αφορά στο άρθρο 8, ψηφίζουμε «ΝΑΙ», αλλά χρειάζονται ενίσχυση οι Οργανισμοί Πρόνοιας και με προσωπικό αλλά και με πόρους.
Όσον αφορά στο άρθρο 9, ψηφίζουμε «ΚΑΤΑ» για δύο λόγους. Διότι κυρίως το θέλετε για να μπορέσετε να συγκεντρώσετε στοιχεία και να μειώσετε τα εφάπαξ, όπως έχει ψηφιστεί νόμος από μνημονιακή κυβέρνηση από 1-1-2014, αλλά και λόγω της έκθεσης της Επιστημονικής Επιτροπής της Βουλής που λέει ότι για όλα, ακόμη και για να συγκεντρώνει στοιχεία η ΗΔΙΚΑ, στοιχεία ασφαλιστικών εισφορών για εφάπαξ και ταμεία πρόνοιας, χρειάζεται η προηγούμενη γνώμη της Ανεξάρτητης Αρχής Προστασίας Δεδομένων Προσωπικού Χαρακτήρα.
Όσον αφορά στο άρθρο 10, λέμε «ΝΑΙ».
Όσον αφορά στο άρθρο 11, λέμε «ΝΑΙ», προκειμένου όλοι και όλες να παίρνουν το ΑΜΚΑ με τη γέννησή τους.
Όσον αφορά στο άρθρο 12, ψηφίζουμε αυτονόητα «ΝΑΙ».
Κύριε Υπουργέ, έχουμε καταθέσει τροπολογίες λέγοντάς σας ότι πρέπει να τις λάβετε υπ’ όψιν σας, γιατί αφορούν και τους ανασφάλιστους υπερήλικες και τη δυνατότητα πλασματικού χρόνου σε όσους συμπληρώνουν το εξηκοστό πέμπτο έτος της ηλικίας τους, ανεξάρτητα εάν είναι ασφαλισμένοι πριν ή μετά το ’93.
Επίσης, έχουμε καταθέσει τροπολογία για την ένταξη των γυναικών φωτορεπόρτερ με ανήλικα τέκνα στις διατάξεις που ισχύουν για όλες τις άλλες γυναίκες, ώστε να μπορούν και αυτές να φεύγουν με τα ίδια έτη υπηρεσίας.
Επίσης, έχουμε καταθέσει τροπολογία για ένα πολύ ώριμο θέμα που θα έπρεπε επιτέλους να λύσετε. Πρόκειται για τους κλωστοϋφαντουργούς στη Νάουσα, στην Πέλλα, στον Έβρο και στην Πρέβεζα που έχασαν τις δουλειές τους και έπαιρναν ειδική επιδότηση. Ο νόμος λέει ότι αυτός είναι πραγματικός χρόνος υπηρεσίας, ενώ μία εγκύκλιος του Υπουργείου λέει ότι είναι πλασματικός και δεν μπορούν να βγουν στη σύνταξη.
Επίσης, έχουμε καταθέσει τροπολογία -την οποία και θα επαναφέρουμε και σε άλλο πιο σχετικό νομοσχέδιο- για την απλή αναλογική στις εκλογές των συνταξιουχικών σωματείων και βεβαίως των ναυτεργατικών, που έχουν εξαιρεθεί από το ν. 1264.
Έχουμε κάνει τροπολογία για τους εργαζόμενους της ΔΕΣΦΑ, η οποία πουλήθηκε για να διασφαλιστούν οι θέσεις εργασίας τους. Έχουμε κάνει τροπολογία κάποιοι δημόσιοι υπάλληλοι νομικών προσώπων δημοσίου δικαίου που εξαιρούνται από την προσωρινή σύνταξη μέχρι να βγει η σύνταξή τους να υπαχθούν. Έχουμε κάνει τροπολογία -κι εμείς και σχεδόν όλα τα κόμματα- για τους υπαλλήλους της Αγροτικής Τράπεζας που μεταφέρθηκαν στην Πειραιώς να μη χάσουν τα συνταξιοδοτικά τους δικαιώματα. Οι προθεσμίες τρέχουν, κύριε Υπουργέ, είναι θέμα ημερών. Όλα τα κόμματα σχεδόν έχουν καταθέσει τροπολογία ή συμφωνούν να λυθούν αυτά τα προβλήματα. Έχουμε τροπολογία για τη μείωση των ασφαλιστικών εισφορών φωτοειδησιογράφων, που το έχει ζητήσει το ίδιο το σωματείο τους και βεβαίως και για το Ταμείο Νομικών είτε πριν το 1993 είτε μετά να έχουν την ίδια ρύθμιση. 
Για τις κυβερνητικές τροπολογίες, κύριε Πρόεδρε, θα αναφερθώ, ενώ στηρίζουμε με όλες τις τροπολογίες που έχουν κατατεθεί από Βουλευτές του Κομμουνιστικού Κόμματος Ελλάδας, της ΔΗΜΑΡ, το ΠΑΣΟΚ και της Νέας Δημοκρατίας και αντιμετωπίζουν επείγοντα ή υπαρκτά προβλήματα των ασφαλισμένων, για τα οποία θέματα, για τα περισσότερα, έχουμε καταθέσει κι εμείς σε αυτό το νομοσχέδιο ή σε προηγούμενα τροπολογίες. Πρέπει να ληφθούν υπ’ όψιν. Πρέπει να λυθούν επειγόντως αυτά τα προβλήματα και τις στηρίζουμε.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Ολοκληρώστε παρακαλώ.</ChairmanSpeech>
<Speech><Parlmember>ΔΗΜΗΤΡΙΟΣ ΣΤΡΑΤΟΥΛΗΣ</Parlmember>: Κλείνω, κύριε Πρόεδρε.
Στη μόνη τροπολογία που έχουμε διαφωνία είναι μια τροπολογία για τους εργάτες γης, η οποία έχει κατατεθεί από Βουλευτές της Νέας Δημοκρατίας και άλλους, όχι γιατί δεν πρέπει να λυθεί το πρόβλημα, πρέπει να λυθεί αλλά γιατί έχουμε υπ’ όψιν μας -και θα μιλήσει η Βουλευτής του ΣΥΡΙΖΑ στο Νομό Ηλείας- μια πιο καλή, μια πιο αποτελεσματική τροπολογία, που λύνει το πρόβλημα και απλά δεν το μπαλώνει, όπως κάνει αυτή η τροπολογία. 
Σας ευχαριστώ πάρα πολύ, κύριε Πρόεδρε 
(Χειροκροτήματα από την πτέρυγα του ΣΥΡΙΖΑ-ΕΚΜ)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Κι εμείς ευχαριστούμε.
Το λόγο έχει ο ειδικός αγορητής του ΠΑΣΟΚ κ. Ντόλιος.
Ορίστε, κύριε συνάδελφε, έχετε τον λόγο για οκτώ λεπτά, με τη γνωστή πλέον ανοχή, κύριε συνάδελφε.</ChairmanSpeech> 
<Speech><Parlmember>ΓΕΩΡΓΙΟΣ ΝΤΟΛΙΟΣ</Parlmember>: Κύριοι συνάδελφοι, έχει εξαντληθεί μάλλον η συζήτηση και επί των άρθρων, δεν μπορεί να προσθέσει κανείς κάτι ιδιαίτερο. Η γνώμη μου είναι ότι ίσως θα έπρεπε να μείνουμε στη σημερινή συζήτηση στα  θέματα των τροπολογιών. Στη μία κυρίως τροπολογία που κατατέθηκε από την πλευρά της Κυβέρνησης. 
Βεβαίως όσον αφορά στις άλλες τροπολογίες θεωρώ ότι μια πολύ ενδιαφέρουσα τροπολογία,  η οποία κατατέθηκε από δύο συναδέλφους του ΠΑΣΟΚ, συγκεντρώνει τη συναίνεση μεγάλης πλειοψηφίας της Βουλής. 
Να πω για τυπικούς λόγους το τι λέμε για τα άρθρα: 
Ξέρουμε τι κάνει το άρθρο 1, θα έλεγα ότι είναι η πεμπτουσία του νομοσχέδιο. Κι εμείς σε αυτό το συγκεκριμένο άρθρο έχουμε πει από την αρχή ότι λέμε «ΝΑΙ». 
Βεβαίως λέμε «ΝΑΙ» στο άρθρο 2. 
Επίσης, λέμε «ΝΑΙ» στο άρθρο 3. 
Λέμε «ΝΑΙ» στο άρθρο 4, θεωρώντας πάντα και επισημαίνοντας για μια ακόμα φορά ότι ίσως δεν ήταν και απαραίτητη αυτή η διάταξη. Δεν αντιλαμβάνομαι πραγματικά το τι αλλάζει με το άρθρο αυτό, στο άρθρο 36 της παραγράφου 4 του ν. 4052.
Λέμε επίσης, «ΝΑΙ» στο άρθρο 5. 
Στο άρθρο 6 δεν θεωρώ ότι το εργόσημο των απασχολουμένων κατά τη διάρκεια της διεξαγωγής των αθλητικών αγώνων αφορά τις ΠΑΕ, έχω τη γνώμη ότι αφορά συνδέσμους φιλάθλων κ.λπ.. Είναι ένα ασήμαντο ζήτημα και δεν θα πρέπει να τους στερήσουμε αυτήν τη δυνατότητα. Ίσως ο ΣΥΡΙΖΑ-ΕΚΜ θα πρέπει να ξαναδεί τη θέση του επί του συγκεκριμένου θέματος.</Speech>
<Speech><Parlmember>ΔΗΜΗΤΡΙΟΣ ΣΤΡΑΤΟΥΛΗΣ</Parlmember>: Να τους βάλουμε σε κανονική ασφάλιση.</Speech>
<Speech><Parlmember>ΓΕΩΡΓΙΟΣ ΝΤΟΛΙΟΣ</Parlmember>: Ωραία.
Το άρθρο 7 το ψηφίζουμε, δεν γίνεται διαφορετικά. 
Θα ξαναπώ μόνο ότι με αυτού του είδους τις παρατάσεις ουσιαστικά διαιωνίζουμε εκκρεμότητες ενός τμήματος της Δημόσιας Διοίκησης που αφορά τα ασφαλιστικά ταμεία, εκκρεμότητες οι οποίες δεν φαίνεται πότε θα λυθούν. Πιθανόν, δηλαδή, να χρειαστούμε και μια νέα ακόμα παράταση. 
Βεβαίως αλλάζουμε και τη λογική του Δημοσιοϋπαλληλικού Κώδικα με την παράγραφο 2 του άρθρου, όταν λέμε ότι «Προσωπικό που υπηρετεί από άλλες υπηρεσίες σε άλλα ασφαλιστικά ταμεία και κατέχει τα προσόντα, μπορούν να γίνονται προϊστάμενοι κ.λπ., εάν και εφόσον κ.λπ.». Δεν είναι διατάξεις αυτές οι οποίες τιμούν τη λειτουργία του Κοινοβουλίου.
Με το άρθρο 8 επίσης έχουμε παράταση εκκρεμοτήτων, δηλωτική, θα έλεγα, του τρόπου με τον οποίο νομοθετεί καμμιά φορά η Κυβέρνηση και του τρόπου με τον οποίο λειτουργεί το ελληνικό κράτος. 
Είναι ζητήματα τα οποία θα έπρεπε να είχαν προβλεφθεί όταν έγινε η νομοθέτηση ή θα έπρεπε να είχαν αντιμετωπιστεί κατά τη διάρκεια της ισχύος της νέας νομοθεσίας.
	Με το άρθρο 9 υπάρχει ένα ζήτημα, μία σκέψη, ένας προβληματισμός για την εξαίρεση, για τα προσωπικά δεδομένα, αλλά έχω τη γνώμη ότι αν ρωτήσουμε έναν-έναν αυτούς που θα αφορούσε το θέμα, δεν νομίζω ότι θα είχαν αντίρρηση. 
	Όσο για το άρθρο 10, είναι πολύ λογική η ρύθμιση, όμως και εδώ δεν αντιλαμβάνομαι το λόγο της ύπαρξής της.
	Με το άρθρο 11 δεν έχουμε καμμία αντίρρηση και με το άρθρο 12 επίσης. Σε γενικές γραμμές πρόκειται για ρυθμίσεις που κινούνται στη σωστή κατεύθυνση, πολλές εκ των οποίων δεν ήταν αναγκαίο να έλθουν και να γίνουν διατάξεις.
	Σε σχέση με τις τροπολογίες, δεν έχουμε αντίρρηση για τις δύο πρώτες εκ των κυβερνητικών τροπολογιών που κατατέθηκαν. 
Για την τρίτη τροπολογία η οποία αφορά κυρίως το Υπουργείο Οικονομικών, υπάρχει ένα τυπικό ζήτημα. Δεν θα έπρεπε να έλθει, με κάποια καθυστέρηση θα έλεγα, σ’ ένα ασφαλιστικό νομοσχέδιο. Εξάλλου, εντός των επόμενων ημερών θα έχουμε και σχέδιο νόμου του Υπουργείου Οικονομικών. Εν πάση περιπτώσει, αν ήταν τόσο κατεπείγον το θέμα, θα έπρεπε να είναι εδώ ο αρμόδιος Υπουργός για να μας ενημερώσει γιατί υπάρχουν φήμες και δεν είναι εύκολο να γίνει αντιληπτό το τι ακριβώς συζητάμε. Για το ένα μέρος εγώ αντιλαμβάνομαι το κατεπείγον αλλά για το άλλο δεν αντιλαμβάνομαι το κατεπείγον και πρέπει να γίνει συζήτηση για να διαλυθούν οι όποιες καχυποψίες. Αν αφορά ένα θέμα το οποίο προέκυψε από προηγούμενη νομοθεσία με βάση την οποία λειτούργησε η διοίκηση, ας το λύσει η διοίκηση. Είναι λάθος να έρχονται τέτοια ζητήματα που αφορούν τη διοίκηση στη Βουλή η οποία αναλαμβάνει την ευθύνη να νομοθετήσει για λογαριασμό της διοίκησης και πολλές φορές να νομοθετήσει για να μην παραπεμφθούν κάποια ζητήματα στη δικαιοσύνη. 
Ίσως οι εκτιμήσεις και οι αναφορές μου να μην είναι τόσο εύστοχες, αλλά αυτά μπόρεσα να αντιληφθώ από το περιεχόμενο της τροπολογίας. Κύριε Υπουργέ, έχω τη γνώμη ότι θα ήταν χρήσιμη μία αναλυτικότερη συζήτηση γι’ αυτό το θέμα.
	Θέλω να σταθώ στην τροπολογία που κατέθεσαν δύο συνάδελφοι του ΠΑΣΟΚ και την οποία συζητήσαμε μεταξύ μας στην Κοινοβουλευτική Ομάδα εν εκτάσει και εδώ, στη Βουλή, αντιλαμβάνομαι ότι συμφωνεί σχεδόν το σύνολο της Αίθουσας. 
	Τι προτείνουμε; Με την παράγραφο 1 της τροπολογίας λέμε να μην περικόπτεται από 1-1-2014 το ΕΚΑΣ στους συνταξιούχους που λόγω αναπηρίας παίρνουν σύνταξη, άσχετα με το αν είναι κάτω των εξήντα πέντε ετών. Έχω τη γνώμη ότι μπορούμε να συμφωνήσουμε σ’ αυτό και θα ήθελα την άποψη του Υπουργείου ακόμα και σε περίπτωση που για τυπικούς ή για κάποιους άλλους λόγους δεν δεχτεί την τροπολογία. 
Θα αναφερθώ σε μία νέα παράγραφο, την παράγραφο 2. Τι θα γίνει με τους ανασφάλιστους υπερήλικες; Αυτές τις μέρες γίνεται συζήτηση για τη διακοπή του ρεύματος σε νοικοκυριά τα οποία δεν έχουν τη δυνατότητα να πληρώσουν το ρεύμα. Υπάρχει ευαισθητοποίηση όλης της ελληνικής κοινωνίας με αφορμή ένα πολύ τραγικό γεγονός, την απώλεια της μικρής Σάρας, αλλά η εξαθλίωση αφορά συγκεκριμένα κοινωνικά τμήματα και ένα απ’ αυτά είναι οι ανασφάλιστοι υπερήλικες. Μέσα στους ανασφάλιστους υπερήλικες περιλαμβάνονται και οι Πόντιοι παλιννοστήσαντες που ήλθαν εδώ και δεκαεπτά, δεκαοκτώ, δεκαεννιά χρόνια και δεν παίρνουν αυτό το προνοιακό επίδομα. Αν ψάξουμε ποιοι απ’ αυτούς που δεν έχουν παιδιά στην Ελλάδα, έχουν σήμερα ρεύμα, θα διαπιστώσουμε ότι η συντριπτική τους πλειοψηφία δεν έχει ρεύμα. Θα μπορούσαμε να λύσουμε αυτό το ζήτημα μ’ έναν λογικό τρόπο.
	Με την παράγραφο 3 προτείνεται η παράταση για ένα ακόμη έτος της καταβολής της σύνταξης λόγω αναπηρίας, καθώς και τα αντίστοιχα επιδόματα στις περιπτώσεις που με ευθύνη των ΚΕΠΑ καθυστερεί η επανεξέταση. Δεν γίνεται, λόγω προβλημάτων που υπάρχουν στη λειτουργία των ΚΕΠΑ, να διακόπτεται η σύνταξη σε ανάπηρους οι οποίοι πολλές φορές είναι κατάκοιτοι. Πάρα πολλές φορές, επειδή δεν λειτουργεί η επιτροπή, διακόπτεται η σύνταξη σε ανθρώπους που είναι κατάκοιτοι και παίρνουν σύνταξη και δεν χρειάζονται καμμία επανεξέταση.
Στην παράγραφο 4 προτείνουμε στην ουσία να υπάρχει η δυνατότητα περίθαλψης για όλους τους μακροχρόνια ανέργους και για τους επαγγελματίες οι οποίοι κρατούν ανοιχτό το μαγαζί τους, αλλά αδυνατούν να πληρώσουν τις εισφορές τους. 
Κύριε Υπουργέ, υπάρχει και μία πρόταση από τους φορείς των επαγγελματιών που λένε να κεφαλαιοποιηθεί το χρέος, ώστε όσοι μπορούν να καταβάλουν όσο δύνανται από εδώ και πέρα τις εισφορές τους και να διασφαλίζουν την ασφαλιστική τους κάλυψη. Πρόκειται για δεκάδες χιλιάδες ανθρώπους. Δεν είναι δυνατόν σήμερα να μην έχουν περίθαλψη και να βρεθούμε πάλι μπροστά σε κάποιο δυσάρεστο γεγονός το οποίο θα το αναδείξουν τα μέσα και θα τρέχουμε να δικαιολογήσουμε τα αδικαιολόγητα. 
Με την παράγραφο 5 αντιμετωπίζεται το πρόβλημα –ένα πολύ γνωστό θέμα- που έχει δημιουργεί με το συνταξιοδοτικό καθεστώς των εργαζομένων στην πρώην Αγροτική Τράπεζα μετά την μεταφορά τους στην Τράπεζα Πειραιώς. 
Με την παράγραφο 6 αντιμετωπίζονται ζητήματα που αφορούν την αναγνώριση χρόνων ασφάλισης που προσμετρώνται για τη συνταξιοδότηση με βάση το ισχύον πλαίσιο. 
Με την παράγραφο 7 επεκτείνονται οι διατάξεις που μέχρι σήμερα ισχύουν μόνο στο ΙΚΑ και παρέχεται η δυνατότητα για τους λοιπούς ασφαλιστικούς φορείς να συντάσσουν κατά την κρίση των αρμόδιων οργάνων πράξεις επιβολής εισφορών στις περιπτώσεις που δεν παρέχονται από τις επιχειρήσεις τα απαραίτητα στοιχεία. 
Με την παράγραφο 8 της τροπολογίας διατηρείται σε ισχύ το σημερινό καθεστώς υπολογισμού της σύνταξης για ειδικές κατηγορίες εργαζομένων στη ΔΕΗ που δεν συμπληρώνουν -λόγω της φύσης της εργασίας τους- πάνω από τριάντα έτη ασφάλισης.
Με την παράγραφο 9 παγώνει η αύξηση των ασφαλιστικών εισφορών για τους ελεύθερους επαγγελματίες για δύο έτη λόγω των οικονομικών προβλημάτων ως συνέπεια της κρίσης. 
Κύριοι συνάδελφοι, είναι πολύ σημαντικό και χρήσιμο για κάθε μία από τις παραγράφους αυτές να πάρει θέση το Υπουργείο Εργασίας. Εμείς προτείνουμε, βεβαίως, να γίνει αποδεκτή στο σύνολο της η τροπολογία αλλά και αν ακόμη για κάποιους τυπικούς λόγους το Υπουργείο δεν μπορεί να τους αποδεχτεί σε αυτό το νομοσχέδιο, θα πρέπει να μας ενημερώσει όλους στην Αίθουσα για το ποιες είναι οι προθέσεις του στα συγκεκριμένα ζητήματα που θέτει η τροπολογία για το άμεσο μέλλον. 
Σας ευχαριστώ. 
(Χειροκροτήματα από την πτέρυγα του ΠΑΣΟΚ)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Το λόγο έχει ο κύριος Υπουργός για τρία λεπτά.</ChairmanSpeech> 
<Speech><Parlmember>ΒΑΣΙΛΕΙΟΣ ΚΕΓΚΕΡΟΓΛΟΥ</Parlmember> (Υφυπουργός Εργασίας Κοινωνικής Ασφάλισης και Πρόνοιας): Ευχαριστώ, κύριε Πρόεδρε. 
Ασφαλώς θα υπάρξει τοποθέτηση του Υπουργού για όλα τα θέματα που τίθενται. Θα έρθει στη συνέχεια και θα απαντήσει σε όλα τα θέματα. Κατά τη γνώμη μου, είναι αξιόλογες όλες οι τροπολογίες και ορισμένες είναι και χρονικά επίκαιρες. Ήδη αναφέρθηκαν ορισμένοι συνάδελφοι και θα αναφερθούν και άλλοι εισηγητές. 
Ιδιαίτερα, η τροπολογία που αφορά την παράταση για τα ΚΕΠΑ -που έχουμε συζητήσει ήδη με τον Υπουργό- είναι ένα θέμα πολύ σημαντικό. Υπήρχε μια μεγάλη μείωση των αιτήσεων που εκκρεμούσαν. Από εκατό χιλιάδες που ήταν, τον Ιούνιο έφτασαν τις εξήντα πέντε χιλιάδες και τον προηγούμενο μήνα φτάσαμε στις είκοσι οκτώ χιλιάδες. Δυστυχώς, λόγω και των απεργιών, οι οποίες γίνονται για άλλους λόγους, την πληρώνουν οι ανάπηροι. Δεν έχει καμμία σχέση το ΚΕΠΑ, το ΙΚΑ και το Υπουργείο Εργασίας με τα ζητήματα που τίθενται από του ιατρούς σε σχέση με το Υπουργείο Υγείας. 
Όμως, εκ των πραγμάτων έχουν ακυρωθεί πάρα πολλές επιτροπές που σημαίνει ότι…</Speech>
<Speech><Parlmember>ΓΕΩΡΓΙΟΣ ΝΤΟΛΙΟΣ</Parlmember>: Είχε, γιατί για κάποιους ιατρούς που τους κόπηκε…</Speech>
<Speech><Parlmember>ΒΑΣΙΛΕΙΟΣ ΚΕΓΚΕΡΟΓΛΟΥ</Parlmember> (Υφυπουργός Εργασίας, Κοινωνικής Ασφάλισης και Πρόνοιας): Δεν τους κόπηκε. Τα ΚΕΠΑ θα συνεχίσουν να λειτουργούν με τους ιατρούς ανεξάρτητα από τις εξελίξεις στο Υπουργείο Υγείας. Θα συνεχίσουν. Δεν θα κάνουμε τις επιτροπές ούτε με τοπογράφους, ούτε με μηχανολόγους ούτε με άλλες ειδικότητες. Με ιατρούς θα τις κάνουμε και μάλιστα τους εκπαιδευμένους ιατρούς που ανήκουν στο ειδικό σώμα. 
Άρα, λοιπόν, θα πρέπει βάσει των προτάσεων αυτών να εξετάσουμε το θέμα της παράτασης, δηλαδή την καταβολή της σύνταξης μέχρι να περάσουν από το ΚΕΠΑ και για αυτόν τον πρόσθετο λόγο, όπως ακριβώς έχουν τοποθετηθεί όλες οι παρατάξεις 
Κύριε Πρόεδρε, εγώ πήρα τον λόγο για να ενημερώσω για ένα πάρα πολύ σοβαρό θέμα που έχει να κάνει με την ασφάλιση των παιδιών και των πρώην ή νυν ασφαλισμένων του ΟΑΕ. 
Βεβαίως, το συνολικό θέμα, όπως έχει τεθεί με τον ΟΑΕΕ, δεν αντιμετωπίζεται με αυτό που θα σας ανακοινώσω. Με αυτό που θα σας ανακοινώσω αντιμετωπίζεται το θέμα της ασφάλισης της υγειονομικής, νοσοκομειακής περίθαλψης των επαγγελματιών που διέκοψαν ή έκαναν δήλωση αδράνειας, αλλά έχουν χάσει την ασφαλιστική τους ικανότητα, δηλαδή τον ΟΑΕΕ, για οποιονδήποτε λόγο και βεβαίως αναφέρεται σ’ αυτούς, οι οποίοι συνεχίζουν να έχουν τη δραστηριότητα, αλλά είναι σε κίνδυνο η ζωή τους και δεν έχουν ασφαλιστική ικανότητα. Δηλαδή έχουν επαγγελματική δραστηριότητα, δεν έχουν όμως ασφαλιστική ικανότητα και είναι σε κίνδυνο η ζωή τους.
Με δικιά μου εγκύκλιο από το Υπουργείο Εργασίας προς τις αρμόδιες υπηρεσίες για την έκδοση βιβλιάριου ανασφάλιστου δίδονται οδηγίες ακριβώς με βάση το πρόβλημα αυτό που έχει διαπιστωθεί, ώστε να υπάρξει αντιμετώπιση και έκδοση βιβλιάριου ανασφάλιστου για τις τρεις κατηγορίες που σας προανέφερα: εάν έχει διακόψει, εάν έχει κάνει δήλωση αδράνειας ή εάν συνεχίζει να έχει τη δραστηριότητα, αλλά έχει χάσει την ασφαλιστική ικανότητα και είναι σε κίνδυνο, δηλαδή έχει δυσίατη, ανίατη ασθένεια ή πρόκειται για ζητήματα εγκυμοσύνης. Αυτές οι τρεις περιπτώσεις θα καλύπτονται από το βιβλιάριο ανασφάλιστου με βάση την εγκύκλιο 4-12, η οποία πρέπει να έχει φτάσει ήδη στις υπηρεσίες έκδοσης του βιβλιαρίου ανασφάλιστου.
Ταυτόχρονα, για τα απροστάτευτα παιδιά όλων των κατηγοριών, τα οποία δεν έχουν τη δυνατότητα ασφάλισης, ξεκαθαρίζουμε τον τρόπο με τον οποίο θα αποκτούν το βιβλιάριο ανασφάλιστου, όπως βεβαίως και για τα άτομα με αναπηρία 67% και άνω, σε σχέση με τα στενά οικονομικά πλαφόν που έμπαιναν, δηλαδή τα εισοδηματικά κριτήρια. Οπότε λύνεται και αυτό το θέμα.
Δεν αντιμετωπίζεται το σύνολο του προβλήματος, αλλά αντιμετωπίζουμε σε μεγάλο βαθμό και καθ’ ολοκληρίαν το πρόβλημα όταν υπάρχει κίνδυνος για τη ζωή ενός ανθρώπου λόγω αυτών που σας προανέφερα. Θεωρώ ότι είναι ένα βήμα πάρα πολύ σημαντικό στην κατεύθυνση αντιμετώπισης των προβλημάτων για αυτούς οι οποίοι έχουν χάσει την ασφαλιστική ικανότητα.
Ευχαριστώ, κύριε Πρόεδρε.</Speech>
<Speech><Parlmember>ΔΗΜΗΤΡΙΟΣ ΣΤΡΑΤΟΥΛΗΣ</Parlmember>: Με εγκύκλιο έγινε, κύριε Υπουργέ; Αυτό είπατε;</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Προφανώς. Αν ήταν νομοτεχνικές βελτιώσεις, θα είχαν κατατεθεί.
Ευχαριστούμε, κύριε Υπουργέ. 
Τον λόγο έχει ο ειδικός αγορητής των Ανεξαρτήτων Ελλήνων ο κ. Παύλος Χαϊκάλης, για οκτώ λεπτά με τη γνωστή πλέον καθιερωμένη ανοχή, αν χρειαστεί.</ChairmanSpeech>
<Speech><Parlmember>ΠΑΥΛΟΣ ΧΑΪΚΑΛΗΣ</Parlmember>: Ευχαριστώ πολύ, κύριε Πρόεδρε.
Πάντως, έχετε δίκιο, κύριε Ντόλιο. Η συζήτηση επί των άρθρων σχεδόν έχει εξαντληθεί. Τα έχουμε πει σχεδόν όλα.
Θα ήθελα, απλώς, να κάνω μία αναφορά, κύριε Υπουργέ. Όσον αφορά τα άρθρα, θα τα ψηφίσουμε όλα και θα σας πω γιατί. Αυτό είναι μία πρόταση, γιατί δεν θέλουμε να πιστεύετε ότι κάνουμε στείρα Αντιπολίτευση. Θα διατυπώσουμε όλες τις ενστάσεις μας, θα καταγραφούν, θα σας δώσουμε τα στοιχεία, τις προτάσεις, τις ενστάσεις που έχουμε. 
Απλούστατα, θα ήθελα να σας πω ότι για την τροπολογία, την οποία φέρατε, θα συμφωνήσω ότι πρέπει να γίνει συζήτηση. Το κάνουμε εμείς και ψηφίζουμε τα άρθρα για να σας δείξουμε ότι μπορούμε να σας κοιτάμε στα μάτια. Όμως, εάν δεν γίνει η συζήτηση, όπως πολύ σωστά ειπώθηκε και από τον ειδικό αγορητή του ΠΑΣΟΚ, θα έχω την αίσθηση ότι δεν μπορείτε να μας κοιτάξετε στα μάτια. 
Γι’ αυτό εμείς παίρνουμε αυτήν την πρωτοβουλία. Δεν την ψηφίζουμε, βέβαια, την τροπολογία γιατί είναι θέμα συνείδησης. Εάν η δική σας συνείδηση σας το επιτρέπει, δεν έχουμε καμμία αντίρρηση. Όμως, θα θέλαμε, πραγματικά, να γίνει συζήτηση, ώστε να φύγουν και να διαλυθούν όλες οι υποψίες, να δούμε τι υπάρχει, δηλαδή και τι συμβαίνει από κάτω.
(Θόρυβος στην Αίθουσα)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Κυρίες και κύριοι συνάδελφοι,  λίγη ησυχία παρακαλώ. Σεβασμός στον ομιλητή!</ChairmanSpeech>
<Speech><Parlmember>ΠΑΥΛΟΣ ΧΑΪΚΑΛΗΣ</Parlmember>: Δεν πειράζει. 
Έχει φέρει ο κ. Κουκουλόπουλος και ο κ. Κουτσούκος μία τροπολογία, η οποία είναι πάρα πολύ ωραία. Και ειλικρινά είναι απορίας άξιον, κύριε Κουκουλόπουλε, το ότι δεν γίνεται δεκτή –αφού μάλλον δεν θα γίνει δεκτή- από τους «συγκυβερνήτες» σας. 
Μακάρι να την κάνετε δεκτή. Θα την ψηφίσουμε «με χέρια και με πόδια», όπως λένε. Επίσης, ψηφίζουμε και όλες τις άλλες τροπολογίες, αλλά μάλλον δεν θα γίνουν αποδεκτές, οπότε μην το συζητήσουμε. 
Ανακεφαλαιώνοντας, στο άρθρο 1 αποδέχομαι τη δέσμευση του Υπουργού, που φέρει προσωπικά την ευθύνη, να διασφαλίσει ότι οι εισφορές των επικουρικών ταμείων θα αποδίδονται κανονικά στο ΙΚΑ και σε εύλογο χρονικό διάστημα. Γι’ αυτό δεν ζητάμε πλέον την ποινική ρήτρα που είχαμε πει να ισχύσει. 
Στο άρθρο 2 διαφωνούμε με το ύψος των προστίμων και προτείνουμε το ποσό να βγαίνει και να υπολογίζεται βάσει του τζίρου της επιχείρησης, καθώς υποστηρίζουμε την πρόταση του Οικονομικού Επιμελητηρίου Ελλάδας, που έχει ζητήσει πρώτα να ολοκληρωθεί η «Εργάνη» και στη συνέχεια, μέσω του πληροφοριακού συστήματος, ο εργοδότης να μην έχει τη δυνατότητα να καταθέσει ΑΠΔ χωρίς να συμπεριλαμβάνει τους εργαζόμενους που είναι δηλωμένοι στο «Εργάνη». 
Επίσης, περιμένω κα μια απάντηση από τον κύριο Υπουργό σχετικά με το αν ο εργοδότης θα δικαιούται να υποβάλει γραπτές εξηγήσεις και να ασκήσει το δικαίωμα προηγούμενης ακρόασης που του παρέχει το Σύνταγμα ή όχι. Επιμένω στην ερώτηση αυτή και περιμένω την απάντηση παρότι ψηφίζουμε το άρθρο. 
Στο άρθρο 3 για τον έγκυρο έλεγχο δηλωθέντων και καταβληθέντων εισφορών κρατώ την υπόσχεση πάλι του Υπουργού ότι με το πρόγραμμα «Άτλας» θα αποδεσμευθεί αρκετός αριθμός υπαλλήλων, οι οποίοι θα τοποθετηθούν στον έλεγχο χωρίς –πιστεύουμε- να ελλοχεύει ο κίνδυνος να κατηγορηθούν για παράβαση καθήκοντος κατά το άρθρο 259 του Ποινικού Κώδικα. 
Στο άρθρο 4 καλώς γίνονται οι απαραίτητες ρυθμίσεις σχετικά με το καθεστώς εφαρμογής διαδοχικής ασφάλισης μεταξύ του ΕΤΕΑ και των επικουρικών που έμειναν εκτός αυτού προκειμένου να διαφυλαχθούν τα δικαιώματα των εργαζομένων. 
Ως προς αυτό, θέλω να κάνω και μια αναφορά στην περιβόητη εγκύκλιο των τελευταίων ημερών του ΙΚΑ σχετικά με τη διαδοχική ασφάλιση και το θέμα θεμελίωσης συνταξιοδοτικού δικαιώματος για όσους μετέβησαν στην ασφάλιση του ΙΚΑ από το 2000 και μετά. Πρέπει να επιληφθεί ο κύριος Υπουργός του θέματος και να δοθεί άμεση λύση. Δεν είναι δυνατόν μετά από τρία χρόνια να λαμβάνονται τέτοιες αποφάσεις από τη διοίκηση του ΙΚΑ και μάλιστα με αναδρομική ισχύ. Θα ζητήσουμε δηλαδή τώρα και τις συντάξεις πίσω από τους συνταξιούχους! 
Στο άρθρο 5, με τη θέσπιση ενιαίου ποσοστού εισφορών για όλους τους ασφαλισμένους του ΕΤΕΑ, ουσιαστικά, ναι μεν θα διευκολυνθεί ο έλεγχος εισφορών, από την άλλη πλευρά όμως όσοι μέχρι σήμερα κατέβαλαν υψηλότερες εισφορές αυτομάτως αδικούνται καθώς θα λάβουν μικρότερη σύνταξη. 
Στο άρθρο 6 καλώς επεκτείνεται η εφαρμογή του εργοσήμου ακόμα και στους εργαζόμενους. Πιστεύω και εγώ πραγματικά ότι δεν είναι μόνο για τις μεγάλες ΠΑΕ αλλά και για τους μικρότερους αθλητικούς φορείς. Επί της ουσίας δεν τους παρέχει πλήρη και ασφαλιστική κάλυψη αλλά το παραβλέπουμε κι αυτό. 
Στο άρθρο 7 για άλλη μια φορά καλούνται οι Βουλευτές να ψηφίσουν για θέματα που είναι προηγούμενα ψηφίσματα, στα οποία αφήσατε νομοθετικά κενά. Συγκεκριμένα, δίνετε μια παράταση για τρία επιπλέον χρόνια διάθεσης αποσπασμένου προσωπικού που απασχολείται στα επικουρικά ταμεία που εντάχθηκαν στο ΕΤΕΑ με σκοπό την εύρυθμη λειτουργία του ταμείου. Χαίρομαι τουλάχιστον που συμφωνεί ο κύριος Υπουργός ότι το ΕΤΕΑ έχει ανάγκη από υπαλλήλους. Γι’ αυτό και τους διατηρεί στα πόστα τους. 
Λαμβάνοντας όμως υπ’ όψιν και τις πολύμηνες καθυστερήσεις στις απονομές συντάξεων φαντάζει αδιανόητη η τοποθέτησή σας στην επιτροπή όπου μας είπατε ότι δεν χρειάζονται νέοι υπάλληλοι στα ασφαλιστικά ταμεία. Πώς είναι δυνατόν από τη μια να νομοθετείτε για να παραμείνουν οι υπάλληλοι και από την άλλη, ενώ έχουμε μεγάλες καθυστερήσεις, να μην συμφωνείτε στην περαιτέρω ενδυνάμωση του οργανισμού με ανθρώπινο δυναμικό;
Στο άρθρο 8 για άλλη μια φορά παραμένει και παρατείνεται το πρόγραμμα λειτουργίας των δώδεκα νέων κέντρων κοινωνικής πρόνοιας, στο οποίο εντάχθηκαν οι πρώην μονάδες κοινωνικής φροντίδας. Γι’ αυτό και δίνεται εκ νέου παράταση μέχρι 31-12-2013. Εύχομαι να είναι η τελευταία γιατί το έχουμε βρει «σχοινί-κορδόνι» με τις παρατάσεις. 
Στο άρθρο 9 συμφωνούμε στην εξαίρεση της αναλογιστικής αρχής από τους περιορισμούς για τα προσωπικά δεδομένα καθώς επίσης και στο θέμα υποχρέωσης του ταμείου πρόνοιας δημοσίων υπαλλήλων να παρέχει στην ΗΔΙΚΑ κάθε στοιχείο που αφορά στις εισφορές που έχει καταβάλει ο κάθε ασφαλισμένος. 
Στο άρθρο 10 συμφωνούμε με την ηλεκτρονική διασταύρωση από την ΗΔΙΚΑ ΑΕ για τα προνοιακά επιδόματα.
Στο άρθρο 11 προβλέπεται η ΗΔΙΚΑ να αποδίδει ΑΜΚΑ στα νεογέννητα ταυτόχρονα με την έγκριση χορήγησης πιστοποιητικού. Πάντως είναι  θέση μας ότι θα πρέπει να υπάρχει ένας αριθμός, όπως σε όλα τα κράτη του κόσμου, αν και πιστεύουμε ότι η φυσιογνωμία και η οντότητα του κάθε ατόμου είναι η πιο ισχυρή απόδειξη της ύπαρξής του.
Όσον αφορά στις υπουργικές τροπολογίες, κύριε Υπουργέ, είναι ένα θετικό βήμα αυτό που γίνεται στην με γενικό αριθμό 991 και ειδικό 92, αν και είναι πολύ μικρό.
Μέχρι την 1η Σεπτεμβρίου 2013 ο ΟΑΕΕ είχε τριακόσιες ογδόντα οκτώ χιλιάδες εβδομήντα τρεις οφειλέτες με οφειλή άνω των 5.000 ευρώ. Το συνολικό ποσό των οφειλών τους είναι 8.700.000 ευρώ. Είναι βέβαια προφανές ότι όλοι αυτοί οι άνθρωποι δεν χρωστούν μόνο μέχρι 10.000 ευρώ αλλά αρκετά παραπάνω. 
Τι θα γίνει με αυτούς; Από τα 8,7 δισεκατομμύρια που οφείλονται στον ΟΑΕΕ, πόσα είναι, τελικά, αυτά τα χρήματα τα οποία θα επιστρέψουν στα ταμεία με τη βελτιωτική ρύθμιση που φέρνετε; Εγώ πιστεύω ότι δεν θα είναι ούτε ένα δισεκατομμύριο. Και παρακαλώ τον Υπουργό, εάν έχει στοιχεία, να με διαψεύσει. Διότι κι ένα δισεκατομμύριο να μπει –που δεν υπάρχει περίπτωση- μένουν άλλα 7,7 δισεκατομμύρια. Και λαμβάνοντας υπ’ όψιν τη δήλωση που είχε κάνει ο στενός συνεργάτης του ΔΝΤ, ο κ. Πατρίκ Ντε Μετς, ο οποίος είπε ότι «η ρύθμιση αυτή φέρνει πενιχρά αποτελέσματα», νομίζω ότι πρέπει να δείτε μία βελτίωση της τροπολογίας, ώστε να ενταχθούν περισσότεροι σε ρύθμιση καθώς απασχολεί πάρα πολύ κόσμο το γεγονός. 
Στην τροπολογία με γενικό αριθμό 995 και ειδικό 95 είμαστε υπέρ λόγω της ίσης αντιμετώπισης των επικεφαλής αυτών των νομικών προσώπων και των μη κερδοσκοπικών και κοινωφελών ιδρυμάτων. 
Όσον αφορά στην τροπολογία με γενικό αριθμό 1000 και ειδικό 99 θα στηρίξουμε το νέο τρόπο επίδοσης καταλογιστικών πράξεων που θα εκδίδονται πλέον ηλεκτρονικά όχι για την εξοικονόμηση δαπανών ταχυδρομικών τελών που ο νέος τρόπος επίδοσης θα επιφέρει αλλά για το λόγο ότι όντως θα αποδεσμεύσει το ανθρώπινο δυναμικό, το οποίο θα μπορεί πραγματικά να απασχοληθεί και σε άλλα ζητήματα. 
Κλείνοντας, θα ήθελα να υπογραμμίσω για άλλη μία φορά την ανάγκη εξεύρεσης μιας βιώσιμης κι αποτελεσματικής λύσης αναφορικά με τη ρύθμιση οφειλών του ΟΑΕΕ και του ΙΚΑ. Η λύση αυτή ελπίζω να δοθεί μέσω του επόμενου ασφαλιστικού νομοσχεδίου που ετοιμάζεστε να καταθέσετε και στο οποίο πραγματικά ελπίζω να φέρετε ευεργετικές ρυθμίσεις. Διότι εδώ ναι μεν σας στηρίζουμε και ψηφίζουμε όλα τα άρθρα αλλά δεν αποτελεί απαραίτητα βεβαίωση ότι θα σας δίνουμε λευκή επιταγή πάντοτε. Ελπίζω να το εκτιμήσετε.
Σας ευχαριστώ.</Speech>
<Speech><Parlmember>ΔΗΜΗΤΡΙΟΣ ΣΤΡΑΤΟΥΛΗΣ</Parlmember>: Για τη φωτογραφική διάταξη τι λέτε εσείς;</Speech>
<Speech><Parlmember>ΠΑΥΛΟΣ ΧΑΪΚΑΛΗΣ</Parlmember>: Δεν την ψηφίζουμε. Ανέφερα από την αρχή ότι η τροπολογία με γενικό αριθμό 997 και ειδικό 96 είναι η μόνη που δεν ψηφίζουμε.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Κι εμείς ευχαριστούμε τον κ. Χαϊκάλη.
Το λόγο έχει ο ειδικός αγορητής του Λαϊκού Συνδέσμου - Χρυσή Αυγή κ. Δημήτριος Κουκούτσης για οκτώ λεπτά.</ChairmanSpeech>
<Speech><Parlmember>ΔΗΜΗΤΡΙΟΣ ΚΟΥΚΟΥΤΣΗΣ</Parlmember>: Ευχαριστώ, κύριε Πρόεδρε.
Είναι αλήθεια ότι το παρόν σχέδιο νόμου έχει αρκετά θετικά στοιχεία. Άλλωστε, όπως είπαν και οι προλαλήσαντες συνάδελφοι, έχουμε αναφερθεί εκτενώς.
Είμαστε θετικοί, για παράδειγμα, στην υποβολή της αναλυτικής περιοδικής δήλωσης όλων των ασφαλιστικών εισφορών, λόγω της διαφάνειας, της εξίσωσης του προστίμου από την Ειδική Υπηρεσία Ελέγχου, τη διαδοχική ασφάλιση στα επικουρικά ταμεία καθώς και τη διάκριση μεταξύ παλαιών και νέων εργαζόμενων ασφαλισμένων καθόσον παράγουν το ίδιο έργο, χωρίς, όμως, τα ίδια ασφαλιστικά βάρη.
Εκφράσαμε εξαρχής τη διαφωνία μας με το άρθρο 7 και με το άρθρο 11 για τον αριθμό μητρώου κοινωνικής ασφάλισης, για τον ΑΜΚΑ.
Θέση δική μας είναι, βέβαια, η καταπολέμηση της φοροδιαφυγής και η πάταξη της αδήλωτης κι ανασφάλιστης εργασίας. Έχουμε, όμως, την άποψη ότι πρέπει να έχουμε μία προληπτική πολιτική και όχι εισπρακτική. 
Αυτήν τη στιγμή που μιλάμε, πρέπει να αντιληφθούμε ότι με τόσους φόρους, με τόσες επιβαρύνσεις και με τόσες περικοπές, οι μικρές οικογενειακές επιχειρήσεις πνέουν τα λοίσθια. Δεν μπορούν να αντεπεξέλθουν στις υποχρεώσεις τους και όσους μηχανισμούς και να θέσουμε στη διάθεση του κράτους, ό,τι κι αν δημιουργήσουμε, ό,τι πρόστιμο κι αν επιβάλουμε, δεν θα υπάρξει λύση. Δεν μπορούν να πληρώσουν όχι γιατί δεν το θέλουν, αλλά γιατί σήμερα πλέον δεν μπορούν, αδυνατούν. Σε μία περίοδο όπου ο κοινωνικός προϋπολογισμός έχει μειωθεί κατά 6,7 δισεκατομμύρια ευρώ σε σχέση με το προηγούμενο έτος, οι μικρές και οι μεσαίες επιχειρήσεις έχουν ξεπεράσει πλέον τα όρια της βιωσιμότητάς τους.
Υπάρχει -αναφερθήκαμε σε αυτό- ο βραχνάς της ποινικοποίησης από τον ΟΑΕΕ, οι ασφαλιστικές εισφορές, τα ενοίκια, η ΔΕΗ, τα χαράτσια, ο φόρος εισοδήματος, οι έκτακτες εισφορές, η προκαταβολή φόρου και πάρα πολλά άλλα. Το πρόβλημα είναι ότι πλέον ακόμα και οι ρυθμίσεις που γίνονται πρέπει να πληρώνονται μαζί με τις εισφορές του μήνα, του διμήνου και παράλληλα πρέπει να ανταποκρίνονται και σε όλες τις άλλες υποχρεώσεις.   
Γι’ αυτό, λοιπόν, δηλώνουμε ότι, ενώ υπάρχουν θετικά στοιχεία σε αυτό το σχέδιο νόμου, εμείς θα το καταψηφίσουμε, γιατί το πρόβλημα τίθεται στη γενικότερη πολιτική του Υπουργείου και της Κυβέρνησης. Θεωρούμε, δηλαδή, ότι δεν μπορεί να δώσεις λύσεις. 
Το ίδιο συμβαίνει και με την τροπολογία με γενικό αριθμό 991, όπου θεωρούμε ότι είναι κατά κάποιον τρόπο ορθή η κατάργηση προσκόμισης φορολογικής ενημερότητας για υπαγωγή στη ρύθμιση οφειλών νέας αρχής και στον καθορισμό της θητείας των διοικητικών συμβουλίων. 
Βέβαια, στην τροπολογία με γενικό αριθμό 995 κρίνουμε ότι είναι καταχρηστική η παραίτηση από το δικαίωμα λήψης οποιασδήποτε αμοιβής. Αν το Υπουργείο επιθυμεί να μειώσει το λειτουργικό κόστος των νομικών αυτών προσώπων, να μην αποσπά σε θέσεις ευθύνης δημοσίους υπαλλήλους άλλων φορέων, αλλά να προχωρήσει σε νέες προσλήψεις, βάσει του ενιαίου μισθολογίου, μειώνοντας ταυτόχρονα την ανεργία. 
Η μη αναγνώριση δαπανών φορολογουμένων μη συνεργάσιμων με την Ελλάδα κρατών ή κρατών με προνομιακό φορολογικό καθεστώς για την καταπολέμηση της φοροδιαφυγής κρίνουμε ότι έχει μια θετική χροιά. 
Θα επαναλάβω, όμως, ότι δεν υπάρχει κεντρική πολιτική που θα μπορέσει να λύσει τα προβλήματα και γι’ αυτό καταψηφίζουμε. 
Ευχαριστώ.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Κι εμείς ευχαριστούμε, κύριε Κουκούτση.  
Τον λόγο έχει ο ειδικός αγορητής της Δημοκρατικής Αριστεράς κ. Θωμάς Ψύρρας για οκτώ λεπτά και με τη γνωστή ανοχή.</ChairmanSpeech>
<Speech><Parlmember>ΘΩΜΑΣ ΨΥΡΡΑΣ</Parlmember>: Ευχαριστώ, κύριε Πρόεδρε.
Όπως είπαμε, είναι ένα νομοσχέδιο που ρυθμίζει μια σειρά από διαδικαστικά θέματα και κλείνει εκκρεμότητες. 
Με το άρθρο 1 συμφωνούμε. Με τη ρύθμιση αυτή πρακτικά αξιοποιείται το υπάρχον πληροφοριακό σύστημα του ΙΚΑ, γεγονός που επιτρέπει καλύτερο έλεγχο για την καταβολή των προβλεπόμενων εισφορών. Βέβαια, δεν ορίζεται πώς θα αποδίδονται οι παροχές στους δικαιούχους πιο γρήγορα, γιατί οι μεγάλες καθυστερήσεις που παρατηρούνται στην καταβολή της επικουρικής σύνταξης και των εφάπαξ οφείλονται μεν κατά ένα μεγάλο μέρος στην έλλειψη ρευστότητας, αλλά, παράλληλα, οφείλονται και στα κενά και στις ελλείψεις σε ανθρώπινο δυναμικό, το οποίο έχει αναλάβει να διεκπεραιώνει ταχύτερα τις σχετικές διαδικασίες. 
Τι γίνεται, λοιπόν, με τους επιτυχόντες των προκηρύξεων 8Κ και 9Κ, οι οποίοι αναμένεται να καλύψουν τα κρίσιμα κενά του Υπουργείου Εργασίας και στους οργανισμούς και τους φορείς ασφάλισης; Αναφέρθηκε στο θέμα ο Υφυπουργός στην επιτροπή, αλλά πρέπει να δούμε το αποτέλεσμα. 
Με το άρθρο 2 συμφωνούμε. Νομίζω ότι είναι αυτονόητο ότι τα στοιχεία στην αναλυτική περιοδική δήλωση και στο σύστημα «Εργάνη» πρέπει να συμπίπτουν και να τιμωρείται με πρόστιμο ενδεχόμενη παράλειψη δήλωσης. Τα πρόστιμα όντως πρέπει να επιβάλλονται άμεσα και επιτόπια, ως ευθέως αποδεικνυόμενες παραβάσεις. Πρέπει, όμως, να υπάρξει πρόβλεψη ακύρωσης του προστίμου, σε περιπτώσεις που αποδεικνύεται λάθος ή σε περίπτωση μη ανταπόκρισης του ηλεκτρονικού συστήματος. Είναι ένα πράγμα που πρέπει να προσέξουμε, γιατί υπάρχουν περιπτώσεις στις οποίες οι εργοδότες έχουν προσέλθει αυτοβούλως, δηλαδή πριν από τη διενέργεια του ενδεχόμενου ελέγχου και έχουν υποβάλει συμπληρωματική αναλυτική περιοδική δήλωση. 
Τέλος, προκύπτει, ίσως, πρόβλημα σε όσες επιχειρήσεις, λόγω οφειλών, έχει ενεργοποιηθεί φραγή και δεν μπορούν να υποβάλουν αναλυτική περιοδική δήλωση, δεδομένου ότι, για να υπάρξει και πάλι δυνατότητα υποβολής της, πρέπει να ολοκληρωθεί η διαδικασία της ρύθμισης των οφειλών, διαδικασία η οποία προϋποθέτει και την ολοκλήρωση από το ΙΚΑ του ελέγχου της επιχείρησης, που συχνά καθυστερεί λόγω έλλειψης προσωπικού. Δηλαδή, υπάρχουν επιχειρήσεις που θέλουν να μπουν σε διαδικασία ρύθμισης οφειλών και να αποδώσουν σταδιακά τα οφειλόμενα, αλλά, λόγω του χρόνου που απαιτείται, κινδυνεύουν να επιβαρυνθούν με υπέρογκα ποσά και πρόστιμα. 
Γι’ αυτούς τους εργοδότες, -των οποίων οι οφειλές πιθανώς να οφείλονται σε συγκυριακή έλλειψη ρευστότητας, λόγω της κρίσης, αλλά προσπαθούν να διατηρήσουν τις επιχειρήσεις τους και τις θέσεις εργασίας που προσφέρουν- πρέπει να υπάρξει προστασία από ενδεχόμενη άδικη επιβολή προστίμου. 
Με το άρθρο 3 συμφωνούμε, γιατί ενισχύεται ο μηχανισμός ελέγχου δηλωθεισών και καταβληθεισών εισφορών, ώστε να απεικονίζεται σε μηνιαία βάση η αντιστοιχία τους.
Με το άρθρο 4, με τη μετατροπή, δηλαδή, των ταμείων επικουρικής ασφάλισης από νομικά πρόσωπα δημοσίου δικαίου σε νομικά πρόσωπα ιδιωτικού δικαίου, επίσης συμφωνούμε. Προέκυψαν θέματα διαδοχικής ασφάλισης των εργαζομένων. Εδώ απαιτείται νομοθετική ρύθμιση, προς διασφάλιση των δικαιωμάτων των εργαζομένων αλλά και για τη διασφάλιση της οικονομικής ισορροπίας και βιωσιμότητας των ταμείων. 
Συμφωνούμε με το άρθρο 5, αλλά πώς διασφαλίζεται ότι δεν θα αδικηθούν οι ασφαλισμένοι που πλήρωναν όλα τα προηγούμενα χρόνια αυξημένες εισφορές σε σχέση με άλλους εργαζόμενους, η αναλογική, δηλαδή, σχέση εισφορών και επικουρικής σύνταξης; 
Το άρθρο 6, δηλαδή η επέκταση του εργοσήμου και στο προσωπικό που απασχολείται στη διεξαγωγή των αθλητικών αγώνων -στα γήπεδα και σε παντός είδους αθλητικούς αγώνες-, μας βρίσκει σύμφωνους. Βεβαίως, δεν αφορά ΠΑΕ. Είναι σαφές, νομίζω, αυτό. Αφορά κυρίως ερασιτεχνικά σωματεία. 
Με το άρθρο 7 συμφωνούμε. Κάποια στιγμή, όμως, θα πρέπει να οργανωθεί το δημόσιο κατά τρόπο ώστε να μην απαιτούνται αποσπάσεις για την κάλυψη των αναγκών, παρά μόνο εάν έχει προκύψει έκτακτη ανάγκη. Δεν γίνεται διαρκώς, δηλαδή, οι ανάγκες ενός οργανισμού να καλύπτονται με μόνιμες αποσπάσεις για διάστημα μιας δεκαετίας. 
Συμφωνούμε με το άρθρο 8 -είναι μια διαδικαστική ρύθμιση, κατά τη γνώμη μας- όπως επίσης και με το άρθρο 9, το οποίο αφορά συλλογή data.
Επίσης, με τα άρθρα 10 και 11 συμφωνούμε. Είναι πραγματικά απαράδεκτο ένα κράτος το οποίο θέλει να θεωρείται στοιχειωδώς σοβαρό να ανακαλύπτει τυχαία ότι υπάρχουν άνθρωποι που εισπράττουν προνοιακά επιδόματα τρεις και τέσσερις φορές, απευθυνόμενοι κάθε φορά σε διαφορετική υπηρεσία. Αυτή και μόνο η αυτονόητη διασταύρωση στοιχείων πραγματικά μπορεί να λειτουργήσει ορθολογικά, εξοικονομώντας πολλά εκατομμύρια ευρώ το χρόνο. 
Θα προχωρήσω στις τροπολογίες, επισημαίνοντας ότι η Δημοκρατική Αριστερά έθεσε τέσσερις τροπολογίες για τα ΚΕΠΑ, την τριανταπενταετία, τους ασφαλισμένους του πρώην ΤΣ της Αγροτικής Τράπεζας και το ΕΤΕΚΟ. 
Επειδή ήδη στην ομιλία μου επί της αρχής αναφέρθηκα στα ΚΕΠΑ, θα ήθελα να επισημάνω αυτό το πάρα πολύ σημαντικό ζήτημα. Καταθέσαμε πάρα πολλές φορές -και εμείς, αλλά και άλλα κόμματα- τροπολογίες για τα κέντρα πιστοποίησης αναπηρίας. Πρέπει να αντιμετωπίσουμε το αυτονόητο και στις περιπτώσεις λήξης του συνταξιοδοτικού δικαιώματος λόγω αναπηρίας και εφόσον εκκρεμεί στις Υγειονομικές Επιτροπές των ΚΕΠΑ ιατρική κρίση, χωρίς υπαιτιότητα από τον ασφαλισμένο, το δικαίωμα συνταξιοδότησής τους λόγω αναπηρίας να παρατείνεται έως τον χρόνο έκδοσης της γνωμάτευσης.
Θα ήθελα να επισημάνω μία από τις υπουργικές τροπολογίες, αυτήν που αφορά στον ΟΑΕΕ, το οποίο είναι ένα πολύ μεγάλο ζήτημα και το ξέρουμε όλοι. Είναι η τροπολογία με γενικό αριθμό 991, που αφορά ρυθμίσεις. Είναι ένα βήμα βελτιωτικό.
Κύριοι συνάδελφοι, χάρηκα πραγματικά που πρωτύτερα ο κύριος Υφυπουργός είπε το αυτονόητο –είναι ένα πρώτο βήμα-, ότι θα υπάρχει έκδοση βιβλιαρίου ανασφαλίστων σε αυτούς τους ανθρώπους που διέκοψαν, που έκαναν δήλωση αδράνειας ή έχουν μεν επαγγελματική δραστηριότητα, αλλά έχουν χάσει το δικαίωμα της ασφάλισης. Επειδή, όμως, δεν λύνεται το πρόβλημα, καταθέσαμε πρόταση για σχέδιο νόμου και συγκεκριμένη επερώτηση για τον τρόπο με τον οποίο είναι δυνατόν να αντιμετωπιστεί το πρόβλημα του ΟΑΕΕ. Δεν είναι δυνατόν να λυθεί το πρόβλημα με ρυθμίσεις των δόσεων, για τον απλούστατο λόγο ότι οι άνθρωποι που διέκοψαν την ασφάλιση δεν έχουν να πληρώσουν. Πρέπει να περάσουμε σε διαδικασίες ανακεφαλαιοποίησης. Στην ομιλία μου επί της αρχής αναφέρθηκα αναλυτικά.   
Πρέπει να επισημάνω, επίσης, ότι συμφωνούμε -θεωρούμε ότι είναι απολύτως αποδεκτή και κινείται σε μια λογική, σε έναν ορθολογισμό ο οποίος είναι και άμεσα υλοποιήσιμος, κύριε Υπουργέ- με την τροπολογία την οποία ανέλυσε ο κ. Ντόλιος και κατέθεσαν ο κ. Κουκουλόπουλος με τον κ. Κουτσούκο. Νομίζω είναι λογικά πράγματα, τα οποία μπορούμε να τα αντιμετωπίσουμε.
Τελειώνοντας, κύριε Πρόεδρε, θα ήθελα να αναφέρω ότι κατατέθηκαν δύο υπουργικές τροπολογίες. Η μία αναφέρεται στις συναλλαγές εξωχώριων εταιρειών με τρίτους και η άλλη στη μη τήρηση των οικονομικών κανόνων αγοράς υποκαταστημάτων τραπεζών οι οποίες έχουν οικονομικό πρόβλημα. Επειδή έρχονται αποσπασματικά, θα ήταν καλύτερο να αποσυρθούν και να ενταχθούν μέσα σε ένα οικονομικό νομοσχέδιο, για να μπορούν να συζητηθούν με βάση το πλαίσιό τους.
Ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Και εμείς ευχαριστούμε τον κ. Ψύρρα.
Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού προηγουμένως ξεναγήθηκαν στην έκθεση της αίθουσας «ΕΛΕΥΘΕΡΙΟΣ ΒΕΝΙΖΕΛΟΣ» και ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, σαράντα εννέα μαθητές και μαθήτριες και τρεις εκπαιδευτικοί-συνοδοί από το 4ο Γενικό Λύκειο Χαλκίδας, Β΄ Τμήμα. 
Η Βουλή τούς καλωσορίζει. 
(Χειροκροτήματα απ’ όλες τις πτέρυγες της Βουλής)
Τον λόγο έχει ο κ. Χρήστος Κατσώτης, ειδικός αγορητής του Κομμουνιστικού Κόμματος Ελλάδας, για οκτώ λεπτά.</ChairmanSpeech>
<Speech><Parlmember>ΧΡΗΣΤΟΣ ΚΑΤΣΩΤΗΣ</Parlmember>: Ευχαριστώ, κύριε Πρόεδρε.
Ο κύριος Υφυπουργός μάς ενημέρωσε πριν από λίγο για την εγκύκλιο που έστειλε, έτσι ώστε να εκδοθούν βιβλιάρια ανασφάλιστων στους αυτοαπασχολουμένους για συγκεκριμένες κατηγορίες.
Εμείς ζητάμε να έχουν βιβλιάριο ασθενείας όλοι οι άνεργοι, οι αυτοαπασχολούμενοι, με πλήρη πρόσβαση στην ιατρική, φαρμακευτική και νοσοκομειακή περίθαλψη. 
Σας καλούμε, επίσης, κύριε Υφυπουργέ, να πάρετε πίσω την απαράδεκτη εγκύκλιο του ΙΚΑ με αριθμό 68/2-12-2013, η οποία αφορά πάνω από εκατόν πενήντα χιλιάδες εργαζόμενους που έκαναν ή θα κάνουν χρήση των πλασματικών χρόνων. Φαίνεται ότι οι ανατροπές που προωθείτε γίνονται και μέσα από εγκυκλίους, πέρα από τα σχέδια νόμου που έρχονται εδώ.
Τώρα επί των άρθρων: 
Ψηφίζουμε το άρθρο 1, το 7, το 10 και το άρθρο 11. Λέμε «ΠΑΡΩΝ» στο 2 και στο 8 και καταψηφίζουμε τα άρθρα 3, 4, 5, 6, και 9. 
Όσον αφορά τις κυβερνητικές τροπολογίες: Ψηφίζουμε την τροπολογία με γενικό αριθμό 1000 και την τροπολογία με γενικό αριθμό 991 και καταψηφίζουμε την τροπολογία με γενικό αριθμό 997, καθώς και την τροπολογία με γενικό αριθμό 998.
Κύριε Υφυπουργέ, έχουμε καταθέσει μια τροπολογία σαν ΚΚΕ. Τούτες τις ημέρες η Κυβέρνηση παίζει με τη φτωχολογιά, με αυτούς που κρυώνουν, με αυτούς που ήδη βρίσκονται στο σκοτάδι. Εδώ και πολύ καιρό παίζει με το ηλεκτρικό ρεύμα. Αναβοσβήνει συνεχώς το ρεύμα, χωρίς να διασφαλίζει τη συνεχή ροή. Η τροπολογία του ΚΚΕ απαντά στη γενικολογία, στην αοριστολογία και στα παιχνίδια της Κυβέρνησης με τους δήμους, τη μετάθεση της ευθύνης στην Εκκλησία, στη λεγόμενη κοινωνία των πολιτών. 
Με την τροπολογία υποχρεούται η ΔΕΗ να αποκαταστήσει το ηλεκτρικό ρεύμα σε κατοικίες εργατικών, λαϊκών οικογενειών που αδυνατούν να πληρώσουν τους λογαριασμούς και ιδιαίτερα στους άνεργους, στις οικογένειες που ζουν στο όριο ή κάτω από το όριο της φτώχειας, στα άτομα με ειδικές ανάγκες, στους χρόνια πάσχοντες, στους υπερήλικες, στις πολύτεκνες λαϊκές οικογένειες, στους αυτοαπασχολούμενους, που έχουν χρεοκοπήσει ή βρίσκονται στα όρια της χρεοκοπίας, και, βέβαια, στους ξεκληρισμένους φτωχούς αγρότες.
Η συζήτηση για το ποιος θα πληρώσει δείχνει τη βαρβαρότητα του συστήματος, αλλά και όλων αυτών που κάνουν κύριο θέμα τη διασφάλιση των κερδών των μετόχων της ΔΕΗ και όχι το να σωθούν ζωές. Η Κυβέρνηση φαίνεται ότι το κόστος των λογαριασμών των λίγων, στους οποίους θα επανασυνδέσει το ρεύμα, θέλει να το μετακυλίσει στους λογαριασμούς των υπόλοιπων λαϊκών οικογενειών, προκειμένου να διασφαλίσει τα κέρδη των μετόχων.
Είναι γνωστό ότι μέσω των λογαριασμών της ΔΕΗ χαρατσώνετε όλο τον λαό με σημαντικό ποσό, το οποίο πηγαίνει στους επιχειρηματίες των ανανεώσιμων πηγών ενέργειας. 
Εμείς ζητάμε να καταργηθεί αυτό το χαράτσι. Άμεσα, όμως, μπορεί η Κυβέρνηση, αν θέλει, να καλύψει τις ανάγκες αυτών που έχουν σήμερα κομμένο το ρεύμα από το χαράτσι των ανανεώσιμων πηγών ενέργειας.
Κυρίες και κύριοι Βουλευτές, η αναβάθμιση και η βελτίωση των μηχανισμών είσπραξης των ασφαλιστικών εισφορών, τα πρόστιμα για την ανασφάλιστη και αδήλωτη εργασία είναι ενέργειες που έπρεπε να είχαν γίνει. Αυτές, όμως, οι ρυθμίσεις δεν θα αντιμετωπίσουν τα μεγάλα προβλήματα, όπως είπαμε, της κοινωνικής ασφάλισης. Προβλήματα τα οποία αυξάνουν και από αυτό το σχέδιο νόμου, όπως, για παράδειγμα, η μείωση των ασφαλιστικών εισφορών στο Ενιαίο Ταμείο Επικουρικής Ασφάλισης. 
Τη μείωση αυτήν τη φέρνετε σε μια περίοδο που οι επικουρικές συντάξεις έχουν μειωθεί –τις έχετε μειώσει εσείς, βέβαια,- που τα αποθεματικά τα έχετε κατασπαταλήσει, που αυτό το οποίο κυριαρχεί είναι η ενίσχυση των επαγγελματικών ταμείων, γιατί έτσι προτάσσει το κεφάλαιο. 
Με το παρόν σχέδιο απαλλάσσετε τις ΚΑΕ και τις ΠΑΕ από την υποχρέωση να ασφαλίζουν τους απασχολούμενους στη διεξαγωγή των αθλητικών αγώνων και θεσπίζετε το εργόσημο μειώνοντας τις εισφορές. 
Με το άρθρο 3 ενισχύετε τον μηχανισμό ελέγχου των εισφορών που δηλώνονται και αυτών που καταβάλλονται. Επισημαίνουμε ότι από το παρόν άρθρο δεν διασφαλίζονται τα ασφαλιστικά, συνταξιοδοτικά δικαιώματα των ασφαλισμένων, παρά με την καταβολή των εισφορών. Δεν μπορεί ο εργαζόμενος να είναι συνυπεύθυνος, τη στιγμή μάλιστα που οι ΑΠΔ δεν ελέγχονται από τις Επιθεωρήσεις Εργασίας για τη διασφάλιση των συλλογικών συμβάσεων εργασίας και των όποιων ρυθμίσεων προβλέπονται από την εναπομείνασα εργατική νομοθεσία. 
Είπαμε αρκετά στην πρωτολογία για τη διαρκή επίθεση που δέχτηκε και δέχεται η κοινωνική ασφάλιση. Γνωρίζουμε ότι η πολιτική σας θα συνεχίσει τις ανατροπές. 
Στηρίζετε ένα αντιασφαλιστικό σύστημα που αφήνει διάπλατα ανοιχτή την πόρτα στους επιχειρηματίες της ασφάλισης. Στηρίζετε μια πολιτική που θέλει τον εργαζόμενο πιο βαθιά εκμεταλλευόμενο από το κεφάλαιο. Γι’ αυτό μειώνετε τις εισφορές τους. Γι’ αυτό αποδέχεστε να υλοποιείτε το αίτημά τους για σταδιακή απαλλαγή από αυτές. Στηρίζετε μια πολιτική απαλλαγής του κρατικού προϋπολογισμού από την υποχρέωση χρηματοδότησης του ασφαλιστικού συστήματος καθώς και της εγγύησης όλων των συντάξεων. Στηρίζετε την πολιτική απαλλαγής του κράτους από την υποχρέωση χρηματοδότησης συνολικά της κοινωνικής ασφάλισης.
Με πρόσχημα την κρίση προχωρήσατε σε τέτοιες ανατροπές, οι οποίες δημιουργούν εκτεταμένη φτώχεια και εξαθλίωση στους απόμαχους της δουλειάς, οδηγούν στην απόγνωση την πλειοψηφία των εργαζομένων, των μελλοντικών συνταξιούχων. 
Εμείς λέμε: κανένας συμβιβασμός με αυτήν την αντιλαϊκή πολιτική. Ο ν.3863/2010 όπως και όλοι οι προηγούμενοι χρειάζεται να ανατραπούν. Δεν μπορεί να δημιουργηθεί τέτοιο ασφαλιστικό σύστημα από τις δυνάμεις που κινούνται σήμερα εντός της Ευρωπαϊκής Ένωσης. Όπως αναπτύξαμε, όλη αυτή η γραμμή στηρίζεται από την Ευρωπαϊκή Ένωση, είναι η Πράσινη Βίβλος, η Λευκή Βίβλος, και βέβαια εσείς προσαρμόζετε τη γραμμή σας, την πολιτική σας, σε αυτές τις αποφάσεις.
Δεν μπορεί, λοιπόν, το ασφαλιστικό σύστημα να αλλάξει από αυτές τις δυνάμεις που είναι υπέρ της Ευρωπαϊκής Ένωσης, όπως ο ΣΥΡΙΖΑ. Δεν μας λέτε, θα καταργήσετε όλους τους προηγούμενους νόμους; Δεν το είπατε εδώ ούτε το ζητάτε.
Το μνημόνιο τι είναι; Είναι οι αναδιαρθρώσεις, που έχουν ήδη προχωρήσει, είναι αυτά που λέει η Συνθήκη του Μάαστριχτ, η Συνθήκη της Λισαβόνας και η Λευκή Βίβλος για την ανταγωνιστικότητα, την επιχειρηματικότητα. 
Εμείς απευθυνόμαστε σε όλους τους εργαζόμενους, τους συνταξιούχους, τους νέους και τις νέες και τους καλούμε να κάνουν δική τους υπόθεση τη διεκδίκηση τέτοιου ασφαλιστικού συστήματος, το οποίο που θα διασφαλίζει τις ανάγκες όλης της λαϊκής οικογένειας από το παιδί μέχρι τον παππού, δηλαδή να παρέχει σύγχρονες υπηρεσίες υγείας, περίθαλψης, νοσοκομειακής, φαρμακευτικής, προληπτικής ιατρικής και συντάξεις των αναγκών.
Να πληρώσουν αυτοί που λήστεψαν και ληστεύουν τον ιδρώτα και το αίμα του λαού, να πληρώσει η εργοδοσία και το κράτος.
Καταθέτουμε τα επείγοντα αιτήματα, όπως είναι η επαρκής χρηματοδότηση των ασφαλιστικών ταμείων και η εξασφάλιση χορήγησης των συντάξεων. Πλήρης κρατική εγγύηση όλων των συντάξεων και των παροχών. Καμμία μείωση και αποκατάσταση των κύριων και επικουρικών συντάξεων, επαναφορά της δέκατης τρίτης και δέκατης τέταρτης σύνταξης, κύριας και επικουρικής. Άμεση αποκατάσταση των απωλειών από τις περικοπές επιδομάτων και συντάξεων σε ειδικές ομάδες, όπως συντάξεις αναπηρίας και χηρείας. 
Να σταματήσει το αίσχος στις καθυστερήσεις στην έκδοση και απονομή των συντάξεων. Με την παράδοση των δικαιολογητικών να υπάρχει άμεση έκδοση προσωρινής σύνταξης, μέχρι να εγκριθεί η τελική. Να καταργηθούν οι αυξήσεις των εισφορών των εργαζομένων που έχουν επιβληθεί τα τελευταία χρόνια. Κατάργηση όλων των αντιασφαλιστικών νόμων και των εφαρμοστικών νόμων που επηρεάζουν την κοινωνική ασφάλιση. Ο χρόνος ανεργίας να υπολογίζεται ως συντάξιμος χρόνος ασφάλισης και να βαρύνει το κράτος και τους εργοδότες. Κανένα πρόγραμμα ανεργίας, κύριε Υπουργέ, πρακτική άσκηση ή πρόγραμμα μαθητείας χωρίς συντάξιμα ένσημα. 
Πρέπει να γίνει αναγνώριση και επέκταση των βαρέων και ανθυγιεινών επαγγελμάτων. Πρέπει να γίνουν άμεσες προσλήψεις εργαζομένων στα ασφαλιστικά ταμεία, στους ελεγκτικούς μηχανισμούς. 
Για τα αποθεματικά των ταμείων έχουμε πει αρκετά. Εμείς λέμε να πληρώσει το κράτος, η εργοδοσία, για τα ελλείμματα στα ταμεία. Να υπάρξει κάλυψη με κρατική χρηματοδότηση του συνόλου των απωλειών των αποθεματικών των ασφαλιστικών ταμείων. Πρέπει να γίνει αναπλήρωση όλων των επιπτώσεων του κουρέματος με ευθύνη του κράτους και της εργοδοσίας. 
Πρέπει να γίνει απόσυρση των αποθεματικών των ταμείων από κάθε λογής τζόγο. Πρέπει να γίνει κατάργηση κάθε διάταξης για τζογάρισμα των αποθεματικών σε μετοχές κι άλλα χρηματοοικονομικά προϊόντα. 
Ακούσαμε από τους Βουλευτές της συγκυβέρνησης να προβάλλουν διάφορα αιτήματα, να φέρνουν τροπολογίες που αφορούν αδικίες που έγιναν από τους αντιασφαλιστικούς νόμους τους οποίους έχετε περάσει μέχρι τώρα. 
Αρκετές τροπολογίες που έχουν κατατεθεί, αναφορές που έγιναν για τους αγρότες, τους αυτοαπασχολούμενους, τα ΑΜΕΑ, τους εργαζόμενους στην κλωστοϋφαντουργία, τους δανειολήπτες του ΟΕΚ, κύριε Υφυπουργέ, το οποίο είναι ένα σημαντικό και πολύ σοβαρό ζήτημα -και το πήρατε πίσω, ενώ το είχατε στη «Διαύγεια»,- αναφέρονται όλες σε πολύ σοβαρά ζητήματα. 
Όλα αυτά, όμως, είναι δημιουργήματα αυτής της πολιτικής. Αυτή είναι μια εγκληματική πολιτική απέναντι στην εργατική τάξη και τον λαό, η οποία θα πρέπει να ανατραπεί μέσα από την όξυνση της ταξικής πάλης μέσα από τους αδιάλλακτους αγώνες απέναντι στο κεφάλαιο και τις πολιτικές που υπηρετούν.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Ευχαριστούμε τον κ. Κατσώτη.
Κλείνουμε τον κύκλο των αγορητών με τον κ. Παραστατίδη, ειδικό αγορητή των Ανεξάρτητων Δημοκρατικών Βουλευτών. 
Κύριε συνάδελφε, έχετε τον λόγο για οκτώ λεπτά.</ChairmanSpeech> 
<Speech><Parlmember>ΘΕΟΔΩΡΟΣ ΠΑΡΑΣΤΑΤΙΔΗΣ</Parlmember>: Ίσως, κύριε Πρόεδρε, χρειαστώ και λιγότερο χρόνο, διότι έχει εξαντληθεί το θέμα της συζήτησης και περί του νομοσχεδίου και γύρω από τα άρθρα. 
Απλώς θα ήθελα να επισημάνω πως εγώ εμμένω στην αρχική μου εισήγηση που είχα κάνει επί της αρχής. 
Πριν αναφερθώ στα άρθρα -τι ψηφίζουμε και τι δεν ψηφίζουμε, εν πάση περιπτώσει- κατ’ αρχάς, θέλω να πω ότι θεωρώ πως το νομοσχέδιο αυτό είναι προς τη θετική κατεύθυνση σίγουρα, γιατί διεκπεραιώνει και εκσυγχρονίζει το σύστημα μηχανογραφικά και βελτιώνει το εισπρακτικό σύστημα έτσι όπως ήρθε το νομοσχέδιο με τον τίτλο στη Βουλή.
Θα ήθελα, όμως, να σταθώ, όπως και οι προηγούμενοι λαλήσαντες –κάποιοι εξ αυτών- στα θέματα που κατατέθηκαν υπό μορφή τροπολογιών. 
Κύριε Πρόεδρε, για πολλοστή φορά θα θέσω πάλι τα ίδια ζητήματα. Βάζω τα ίδια θέματα, ακριβώς γιατί θέλω να τονίσω τη στήριξή μου στις τροπολογίες αυτές, οι οποίες που αφορούν κυρίως τη χορήγηση του ΕΚΑΣ χωρίς όρια ηλικίας. Το ένα είναι αυτό και το στηρίζουμε ανεπιφύλακτα. 
Επίσης, θα πρέπει να δει το Υπουργείο και ο Υπουργός με μεγαλύτερη κοινωνική ευαισθησία τα ζητήματα αυτά που αφορούν τη συνταξιοδότηση των υπερηλίκων ανασφαλίστων. Μέσα σε αυτούς υπάγονται και αυτές οι ευαίσθητες –θα έλεγα- κοινωνικές ομάδες, έτσι όπως έχουν καταντήσει. 
Αυτό αφορά και στους παλιννοστούντες Ποντίους, που ως γνωστόν την περίοδο αυτή ιδιαίτερα έχει επιδεινωθεί η οικονομική τους κατάσταση. Ξέρετε ότι οι περισσότεροι εξ αυτών που παίρνουν σύνταξη έχουν μια ηλικία, είναι υπέργηροι. Αντιλαμβάνεστε ότι με τα ελάχιστα αυτά εισοδήματα, με τα προνοιακά αυτά επιδόματα τα οποία εισέπραταν, στήριζαν όλη την οικογένεια, όχι μόνο τα παιδιά, αλλά και τα εγγόνια κ.λπ.. Ίσως θα πρέπει πραγματικά να δείξει η Κυβέρνηση κι ο Υπουργός κάποια ευαισθησία στο ζήτημα αυτό.
Επίσης, μια άδικη διαδικασία είναι αυτή που αφορά στην κατηγορία των αγροτών. Ίσως είναι η μόνη κατηγορία, η οποία, μέχρι στιγμής, και σαράντα χρόνια ασφάλισης -και πάνω από τα σαράντα- να έχει δεν συνταξιοδοτείται, αν δεν έχει το όριο ηλικίας. Είναι μια ομάδα κοινωνική, η οποία αποτελεί εξαίρεση σε σχέση με τις άλλες κοινωνικές ομάδες της χώρας μας. 
Υπάρχει, επίσης, το ζήτημα των εισφορών των ελευθέρων επαγγελματιών. Είχα κάνει μια πρόταση και στην εισήγησή μου επί της αρχής του νομοσχεδίου, αλλά και στην επιτροπή, ότι θα πρέπει οι εισφορές αυτές να βρεθεί ένας τρόπος ώστε να κεφαλοποιηθούν, για να δοθεί η δυνατότητα στους ελεύθερους επαγγελματίες να συνεχίσουν με ομαλό τρόπο την ασφάλισή τους, κυρίως στον ΟΑΕΕ, διότι όποιες ρυθμίσεις γίνονται, και με τον τρόπο με τον οποίο γίνονται και αυτές που ισχύουν, πιστεύω πως δεν θα υπάρχει συνέχεια, διότι η συντριπτική πλειοψηφία εξ αυτών δεν έχει τη δυνατότητα να ανταποκριθεί απόλυτα στις ρυθμίσεις αυτές. Αυτά είναι κάποια ζητήματα που ήθελα να θέσω. 
Τώρα σε σχέση με τα άρθρα του νομοσχεδίου, κατ’ αρχάς, επί της γενικής αρχής είμαστε θετικοί, όμως σε σχέση με το άρθρο 2 ψηφίζουμε «ΠΑΡΩΝ» και εξήγησα στην εισήγησή μου αλλά και στην επιτροπή τους λόγους. Επίσης, δεν ψηφίζουμε τα άρθρα 5 και 6.
Ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Ευχαριστούμε τον κ. Παραστατίδη. 
Ολοκληρώθηκαν οι ομιλίες των εισηγητών και των ειδικών αγορητών και εισερχόμαστε στις πρωτολογίες των εγγεγραμμένων στον κατάλογο συναδέλφων.
Τον λόγο έχει η κ. Ευγενία Βαμβακά για οκτώ λεπτά.
ΕΥΓΕΝΙΑ(ΤΖΕΝΗ) ΒΑΜΒΑΚΑ: Κύριε Πρόεδρε, κύριε Υπουργέ, κυρίες και κύριοι συνάδελφοι, για το νομοσχέδιο που συζητάμε σήμερα ο εισηγητής μας ήταν αναλυτικός και είπε ότι ψηφίζουμε «ΠΑΡΩΝ» επί της αρχής και υπάρχουν και ορισμένα θετικά, αλλά περισσότερα είναι τα αρνητικά σημεία του. 
Η πρόληψη της παραβατικότητας των επιχειρήσεων σε βάρος της κοινωνικής ασφάλισης και της εργασίας πρέπει να γίνεται με ισχυρούς δημόσιους ελεγκτικούς μηχανισμούς και τακτικούς ελέγχους και όχι μόνο με πολύ αυστηρά πρόστιμα. Σε κάθε περίπτωση, επισημαίνουμε ότι τα αυστηρά πρόστιμα από μόνα τους δεν μπορούν να αντιμετωπίσουν την εισφοροδιαφυγή και τη μαύρη εργασία.
Είμαστε αντίθετοι με το άρθρο 5. Σε αυτό το άρθρο λέμε «ΌΧΙ», γιατί μειώνονται έσοδα της κοινωνικής ασφάλισης και αυτό θα είναι αύριο ένα πρόσχημα της συγκυβέρνησης, όπως συνήθως κάνετε, για να μειωθούν αυτές οι επικουρικές συντάξεις, για τις οποίες σήμερα εργοδότες και εργαζόμενοι δίνουν αυξημένες ασφαλιστικές εισφορές. Με αυτόν τον τρόπο ανοίγει ο δρόμος για να προωθηθεί και η απαίτηση της τρόικας για μείωση των εργατικών και εργοδοτικών εισφορών στα ειδικά ταμεία κύριας ασφάλισης. 
Η τραγική έλλειψη προσωπικού, σε συνδυασμό με τη συνεχή αύξηση του όγκου εργασιών, ταλαιπωρεί τους εργαζόμενους του ΙΚΑ αλλά και τους ασφαλισμένους, που καθυστερούν πάνω από δεκαπέντε μήνες να πάρουν τις συντάξεις τους. Αυτό φυσικά έχει ταλαιπωρήσει και θα το πω και εγώ, γιατί το έχουν αναφέρει και οι προηγούμενοι ομιλητές, ότι έτσι έχουν δημιουργηθεί προβλήματα στα ΚΕΠΑ σε πάνω από εξήντα χιλιάδες ανθρώπους με αναπηρίες. Μας είπατε προηγουμένως ότι έχουν κατέβει στις είκοσι οκτώ χιλιάδες, αν θυμάμαι καλά. Και πάλι πολλοί είναι.
Με το προηγούμενο νομοσχέδιο είχατε δώσει τη δυνατότητα, αν καθυστερούν τα ΚΕΠΑ να βγάλουν αποφάσεις για τους ανάπηρους, να παίρνουν προσωρινή σύνταξη για έξι μήνες. Πέρασε ο Οκτώβρης, τελείωσε το εξάμηνο και δεν έχει ανακοινωθεί κάποια παράταση. Για εμάς πρέπει τουλάχιστον να παραταθεί έστω για ένα χρόνο, μέχρι να βγουν οι αποφάσεις και να μη μένουν χωρίς ιατροφαρμακευτική περίθαλψη και χωρίς έσοδα επιβίωσης, γιατί από αυτά ζουν. 
Επίσης, υπάρχει μεγάλος αριθμός επιχειρήσεων σε αδυναμία πληρωμής, λόγω της τεράστιας κρίσης, η οποία έχει οδηγήσει ήδη στον αφανισμό τους, και φυσικά αυτό ανεβάζει την ανεργία σε υψηλά επίπεδα. 
Πρέπει να δώσετε τη δυνατότητα και την ευκαιρία σε όλες αυτές τις μικρές επιχειρήσεις, που αγωνίζονται να επιβιώσουν, να ρυθμίσουν τις ληξιπρόθεσμες οφειλές τους με καλύτερες προϋποθέσεις και πιο ευνοϊκούς τρόπους.
Είναι σημαντικό, επίσης, να αναφέρουμε ότι σε περιόδους ανεργίας διευκολύνεται η αδήλωτη και ανασφάλιστη εργασία, γιατί ένας εργαζόμενος που είναι για πολύ καιρό άνεργος ή ένας εργαζόμενος ο οποίος έχει δουλειά ξέρει ότι, αν διεκδικήσει κάτι από τον εργοδότη του, μπορεί να απολυθεί. Συνήθως, για να κρατήσει τη δουλειά του, ανέχεται να είναι και ανασφάλιστος και η εργασία του αδήλωτη.
Το κυριότερο: Σταματήστε πια να συζητάτε για κινητικότητα και διαθεσιμότητα που οδηγεί σε απολύσεις και σε απελπισία χιλιάδες συνανθρώπους μας. 
Επίσης, καταψηφίζουμε το άρθρο 6 για τους εργαζόμενους σε αθλητικούς αγώνες, γιατί αυτούς τούς ασφαλίζετε με εργόσημο μόνο και όχι κανονικά. Κάνετε, δηλαδή, ένα δώρο, πριμ, στις ΠΑΕ και στις ΚΑΕ. Τι γίνεται με τα ερασιτεχνικά σωματεία; Πρέπει να διευκρινιστεί αυτό, δεν το έχετε διευκρινίσει. 
Ψηφίζουμε κυρίως αυτά τα άρθρα που αφορούν στην αντιμετώπιση της ανασφάλιστης και αδήλωτης εργασίας, δηλαδή τα άρθρα 1,2,4,7,8,10,11 και 12. Βεβαίως, ψηφίζουμε να διευκολυνθούν οι ρυθμίσεις σε μικρομεσαίες επιχειρήσεις που χρωστάνε μέχρι δέκα χιλιάδες ευρώ στα ασφαλιστικά ταμεία, ιδιαίτερα αυτήν την κρίσιμη περίοδο.
Καταψηφίζουμε το άρθρο 9, γιατί θέλετε να χρησιμοποιήσετε –όπως είπε και ο εισηγητής μας  κ. Στρατούλης- το εδάφιο 2 κυρίως για να προωθήσετε τις προαποφασισμένες μειώσεις στις εφάπαξ παροχές από την 1-1-2014. Όμως, με τα μέτρα αυτά τα οποία παίρνετε καθημερινά επισπεύδετε τη διάλυση της κοινωνικής ασφάλισης.
Πριν κλείσω, θα ήθελα να σας πω να συνεννοηθείτε επιτέλους όλα τα αρμόδια Υπουργεία και δώστε εντολή για τις τριακόσιες πενήντα χιλιάδες οικογένειες που δεν έχουν ρεύμα, ώστε να επανασυνδεθεί, για να μπορούν οι συμπολίτες μας να επιβιώσουν και να μην κρυώνουν σε αυτές τις δύσκολες συνθήκες. Συνεννοηθείτε επιτέλους για μακροχρόνιο πάγωμα των λογαριασμών. Μπορείτε να βρείτε λύση και να κάνετε ρύθμιση. Δεν έχουν την οικονομική δυνατότητα να πληρώσουν, δεν το έχετε καταλάβει; 
Τέλος πάντων, εμάς ως κυβέρνηση της Αριστεράς από τις πρώτες μας προτεραιότητες θα είναι μια κοινωνική πολιτική, με κοινωνική ασφάλιση και πρόνοια για όλους τους συνανθρώπους μας. 
Δεν χρειάζεται να φτάσω στα οκτώ λεπτά, ήμουν σύντομη. Ευχαριστώ.
(Χειροκροτήματα από την πτέρυγα του ΣΥΡΙΖΑ-ΕΚΜ)</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Ευχαριστούμε.
Τον λόγο έχει ο κ. Βλαχογιάννης και έπεται ο κ. Καραγιαννίδης.</ChairmanSpeech>
<Speech><Parlmember>ΗΛΙΑΣ ΒΛΑΧΟΓΙΑΝΝΗΣ</Parlmember> : Ευχαριστώ πολύ, κύριε Πρόεδρε. 
Κύριε Υπουργέ, κυρίες και κύριοι συνάδελφοι, θεωρώ πάρα πολύ σημαντικό το νομοσχέδιο, αλλά και πάρα πολύ σημαντικό το έργο το οποίο επιτελεί το Υπουργείο Εργασίας και Κοινωνικής Ασφάλισης και πρέπει να το αναγνωρίσουμε αυτό.
Πράγματα αυτονόητα για πολλά χρόνια, για πρώτη φορά γίνονται πραγματικότητα. Για παράδειγμα, οι έλεγχοι για διασταύρωση στοιχείων, το να μην παίρνουν σύνταξη πεθαμένοι. Έπρεπε, δηλαδή, να έρθει η συγκεκριμένη κρίση, να έρθει η συγκεκριμένη ηγεσία στο Υπουργείο, για να μπορέσουμε να κάνουμε αυτά τα οποία έπρεπε να τα έχουμε κάνει πολλά χρόνια πριν.
Σε στιγμές που το ασφαλιστικό σύστημα δεν μπορεί να σηκώσει το βάρος, πρέπει ο καθένας υπόχρεος να καταβάλλει τις εισφορές του. Είναι μία αυτονόητη υποχρέωση, αν θέλουμε να επισχύει η αλληλουχία των γενεών. Επειδή σπρώχνουμε πολύ κόσμο σε πρόωρες συνταξιοδοτήσεις, είναι σίγουρο ότι το ασφαλιστικό σύστημα δεν μπορεί να σηκώσει από μόνο του αυτό το βάρος. Πρέπει επομένως και η τελευταία εισφορά να εισπραχθεί και η τελευταία εισφοροδιαφυγή να καταπολεμηθεί.
Αυτό επιχειρείται με το παρόν νομοσχέδιο, όπως και με προηγούμενα νομοσχέδια, και πρέπει να έχει τη συναίνεση της Εθνικής Αντιπροσωπείας. Το βάρος στήριξης του ασφαλιστικού συστήματος δεν ανήκει σε καμμία παράταξη, ανήκει σε όλους μας. Έχουμε υποχρέωση έναντι των επόμενων γενεών να εξασφαλίσουμε ότι το ασφαλιστικό σύστημα θα αντέξει. Για να αντέξει, πρέπει να πούμε αλήθεια στους πολίτες και να πάρουμε μέτρα που κινούνται στη σωστή κατεύθυνση, να μην αισθάνεται κάποιος ότι αδικείται ούτε κάποιοι ότι φέρουν μεγαλύτερα βάρη και άλλοι μικρότερα βάρη. 
Κύριε Υπουργέ, θα ήθελα να δείτε κάποιες περιπτώσεις που θα σας αναφέρω. 
Η μία περίπτωση είναι τα πρόστιμα που επιβάλλουμε για παράνομη απασχόληση χωρίς να καταβάλλονται οι εισφορές. Σε ειδικές περιπτώσεις είναι υπερβολικά, όπως για τους αγρότες, που όταν παίρνει περιστασιακά για μια μέρα κάποιον για να καθαρίσει το χωράφι του. Να μην τον εξοντώσουμε! Άλλο είναι μία επιχείρηση η οποία συστηματικά απασχολεί εργαζομένους και κάποιους δεν τους έχει ασφαλισμένους και άλλο ένας στο χωριό που χρειάζεται να πάρει μια μέρα έναν απασχολούμενο για να καθαρίσει το χωράφι του. Εκείνος έχει την πρόθεση να καταβάλει τις εισφορές, αλλά το γραφειοκρατικό σύστημα είναι τέτοιο, ώστε πρέπει να χάσει πέντε ή έξι μέρες για να καταβάλει την ανάλογη ασφαλιστική εισφορά.
Εδώ πιστεύω ότι έχουμε περιθώριο να βελτιώσουμε το σύστημα και πιστεύω ότι θα το κάνετε. Θα το μελετήσουμε όλοι μαζί, για να βρούμε μία δίκαιη λύση, να πληρώνουν όλοι, αλλά να μην εξοντώσουμε εκείνον ο οποίος περιστασιακά απασχολεί κάποιον. 
Η δεύτερη παρατήρηση αφορά σε αυτό που κάνετε με τα βιβλιάρια υγείας για τους αυτοαπασχολούμενους υπό προϋποθέσεις και αυτό είναι πολύ θετικό. Είναι πάρα πολλοί συνάνθρωποί μας που υποφέρουν λόγω της κρίσης, έχασαν τις δουλειές τους. Είμαι βέβαιος ότι η ευαισθησία όλων μας είναι η ίδια. Άρα το Υπουργείο κινείται στη σωστή κατεύθυνση και θα δει το θέμα και άλλων ομάδων που θέλουν αυτήν τη στιγμή να έχουν ένα βιβλιάριο για να αντιμετωπίσουν την ασθένεια. 
Ένα άλλο πρόβλημα που προέκυψε και πρέπει να το δείτε –το είπα και στον κύριο Υπουργό, το λέω και σε σας- είναι ότι ένας μεγάλος αριθμός ανθρώπων έχασαν το δικαίωμα να προσληφθούν ως αναπληρωτές εκπαιδευτικοί, γιατί στα κέντρα πιστοποίησης αναπηρίας δεν πήγαν οι επιτροπές στην ώρα τους. Το αποτέλεσμα είναι το Υπουργείο Παιδείας να ζητάει το πιστοποιητικό από τα ΚΕΠΑ, τα ΚΕΠΑ να μην έχουν πάει και έτσι αυτοί οι άνθρωποι έχασαν τη δουλειά τους. Θα είχαν προσληφθεί αναπληρωτές και τώρα δεν προσλήφθηκαν. Πώς θα αποκαταστήσουμε το αίσθημα αδικίας που έχουν αυτοί οι άνθρωποι; Αν πήγαινε η επιτροπή, θα τους έβγαζε σίγουρα δικαιούχους πρόσληψης κατ’ εξαίρεση και τώρα έχασαν το δικαίωμά τους αυτό. Θέλω να το δείτε. Έκανα και στον Υπουργό Παιδείας σχετικό ερώτημα. Πρέπει να αποκαταστήσουμε μία εξόφθαλμη αδικία.
Ένα τρίτο θέμα, κύριε Υπουργέ, είναι το θέμα των ασφαλισμένων στην πρώην Αγροτική Τράπεζα. Τους δώσαμε το δικαίωμα το 2012 να φύγουν με εθελούσια έξοδο. Έφυγαν και λείπουν από τον καθέναν έξι μήνες, επτά μήνες, για να συμπληρώσει πλήρως τα τριάντα πέντε χρόνια. Αυτούς τους μήνες που λείπουν, τους τέσσερις, πέντε, έξι, επτά, πρέπει να βρούμε μία διαδικασία να τους πληρώσουν αυτοί οι άνθρωποι, αλλά να μη χάσουν το δικαίωμα να συνεχίσουν να ασφαλίζονται στο Ταμείο της Αγροτικής Τράπεζας, της ΑΤΕ. Είναι ένα δίκαιο αίτημα. Είμαι βέβαιος ότι θα το δείτε, έχετε την ίδια ευαισθησία και εσείς και ο κύριος Υπουργός. Μιλήσαμε, μου είπατε ότι στο επόμενο νομοσχέδιο θα το δείτε με καλή διάθεση. Είμαι βέβαιος ότι όλες οι πτέρυγες θα στηρίξουν και αυτό το αίτημα. 
Ένα τέταρτο –και τελευταίο- θέμα αφορά στην τροπολογία. Θέλω να ευχαριστήσω και τον κ. Στρατούλη και τον κ. Μητρόπουλο από πλευράς ΣΥΡΙΖΑ και τους εκπροσώπους από τα άλλα κόμματα που υποστηρίζουν μια τροπολογία για μία δίκαιη ρύθμιση.
Βάσει του «Καλλικράτη», κύριε Υπουργέ και κύριοι συνάδελφοι, το προσωπικό που απασχολούνταν σε θέσεις εργασίας στα νομικά πρόσωπα των νομαρχιακών αυτοδιοικήσεων με σύμβαση αορίστου χρόνου έπρεπε να μεταφερθεί αυτοδίκαια σε προσωποπαγείς θέσεις στα νέα νομικά πρόσωπα των περιφερειών. Ενώ αυτό συντελέστηκε στο 95% των νομών, σε πέντε νομούς δεν συντελέστηκε, γιατί το Εθνικό Τυπογραφείο ζητούσε πράγματα που δεν προβλέπονταν πουθενά από τον νόμο. Ταλαιπωρούνται οι άνθρωποι, είναι δύο χρόνια απλήρωτοι, δουλεύουν, παρέχουν εργασία. 
Αυτήν τη ρύθμιση που φέρνουμε παρακαλώ να την κάνει δεκτή το Σώμα, αφού όλες οι πτέρυγες συμφωνούν. Επιτέλους, είναι μία εξόφθαλμη αδικία του κράτους έναντι αυτών των ανθρώπων. 
Τελειώνοντας, θα ήθελα να υπογραμμίσω την ευαισθησία που επέδειξε η Κυβέρνηση στο θέμα του ηλεκτρικού ρεύματος, με την εντολή να επανασυνδεθεί το ρεύμα στους μη έχοντες, στους ανήμπορους μέσα σε περιόδους κρίσεων. Αυτή η Κυβέρνηση βρίσκει και τα χρήματα και τη δύναμη τέτοιες κοινωνικές ανάγκες να τις καλύψει.
Είναι πάρα πολύ θετικό, κύριε Υπουργέ. Πιστώνεται στην Κυβέρνηση αυτό. Οι γραφειοκρατικές διαδικασίες και αγκυλώσεις θα ξεπεραστούν. Η βούληση που υπάρχει είναι θετική και είμαι βέβαιος ότι θα συνεχιστεί και σε άλλες περιπτώσεις, όπως συνεχίστηκε και με το πετρέλαιο.
Αυτή η Κυβέρνηση και πέρσι και φέτος δίνει επίδομα θέρμανσης-πετρελαίου, που δεν το έδιναν οι προηγούμενες κυβερνήσεις, όταν δεν είχαμε την οικονομική κρίση. Αυτά θα πρέπει να τα αναγνωρίσουμε. Και σε περιόδους κρίσεων η ελληνική κοινωνία, η ελληνική πολιτεία, η εκάστοτε ελληνική κυβέρνηση έχει πραγματική ευαισθησία για τους συνανθρώπους μας που βρίσκονται αυτήν τη στιγμή σε οικονομική και κοινωνική αδυναμία.
Ευχαριστώ πολύ.
(Χειροκροτήματα από την πτέρυγα της Νέας Δημοκρατίας)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Ο συνάδελφος κ. Καραγιαννίδης έχει τον λόγο για οκτώ λεπτά.</ChairmanSpeech>
<Speech><Parlmember>ΧΡΗΣΤΟΣ ΚΑΡΑΓΙΑΝΝΙΔΗΣ</Parlmember>: Κύριε Υπουργέ, φαντάζομαι ότι ακούσατε τι είπε ο κ. Βλαχογιάννης. Σε αντίθεση με αυτά για τα οποία μας κατηγόρησε εχθές ο κ. Βρούτσης, ο κ. Βλαχογιάννης επανέλαβε αυτό που είχε πει ο ΣΥΡΙΖΑ από τη συζήτηση στην επιτροπή ακόμα. 
Βέβαια, με τον κ. Βλαχογιάννη τα κανάλια δεν θα ασχοληθούν σαράντα οκτώ ώρες, ώστε να αναγκαστεί να στέλνει δελτία Τύπου ανά δέκα λεπτά ούτε ο κ. Κεδίκογλου θα ζητήσει τη διαγραφή του από την Κοινοβουλευτική Ομάδα της Νέας Δημοκρατίας.
Ο κ. Βλαχογιάννης είπε το αυτονόητο, αυτό που λέει ο ΣΥΡΙΖΑ εδώ και δεκαπέντε ημέρες. Δεν θα σηκωθεί όμως σκόνη, γιατί είναι κυβερνητικός Βουλευτής. 
Αυτού του τύπου, λοιπόν, τα παιχνίδια ας τα αφήσουμε στην άκρη και να συζητάμε επί σοβαρών και πραγματικών ζητημάτων. Όταν τα λένε οι Βουλευτές της Νέας Δημοκρατίας είναι σωστά. Όταν τα λένε οι Βουλευτές του ΣΥΡΙΖΑ είναι προς αποφυγήν των προστίμων και υπέρ των εργοδοτών. 
Ας πάρει, λοιπόν, θέση ο κ. Βρούτσης για τα λεγόμενα του κ. Βλαχογιάννη.
Δεύτερο ζήτημα: Κάποια στιγμή πρέπει να αποφασίσουμε τι είναι μαύρη και ανασφάλιστη εργασία. Είναι μαύρη και ανασφάλιστη εργασία να έχεις σύμβαση τετράωρης απασχόλησης, ο εργοδότης να σε κρατάει για οκτώ ώρες και να παίρνεις μισθό 800 ευρώ; Εάν βρείτε μία επιχείρηση που δεν καταστρατηγεί αυτό το τετράωρο, ελάτε να με βρείτε. Εάν βρείτε μία επιχείρηση που δεν παίρνει τηλέφωνο -ιδίως αλυσίδες σουπερμάρκετ- το πρωί της ημέρας που καλεί τον εργαζόμενο να δουλέψει, ελάτε να μου το πείτε. Εκεί έχουμε φτάσει!
Και έχουμε φτάσει εκεί, γιατί έχει αποδομηθεί η έννοια της εργασίας και αυτό έχει ως επακόλουθο να έχουν αποδομηθεί τα δικαιώματα των εργαζομένων. Με τα δύο εκατομμύρια πραγματικών ανέργων καταλαβαίνετε ότι αυτήν τη στιγμή η εργασιακή ζωή στην Ελλάδα είναι ζούγκλα. Προφανώς θα έχετε ακούσει τα μαντάτα τα χθεσινά. Η επίσημη ανεργία έφτασε το 27,4%. Να σας θυμίσω ότι στον προϋπολογισμό που εκτελούμε για το 2013 ένας παράγοντας της ανάπτυξης ήταν ότι θα μειωθεί η ανεργία μέσα στο 2013 -ελάχιστα μεν, αλλά θα μειωθεί. Δυστυχώς, διαψεύδεστε για πολλοστή φορά. Σε αυτό το επίπεδο δεν βλέπουμε κάποια νομοθετική ρύθμιση.
(Στο σημείο αυτό την Προεδρική Έδρα καταλαμβάνει η ΣΤ΄ Αντιπρόεδρος της Βουλής κ. ΜΑΡΙΑ ΚΟΛΛΙΑ-ΤΣΑΡΟΥΧΑ .)
Να προχωρήσω σε ένα ζήτημα στο οποίο ανοίξατε κάποια χαραμάδα, που για εμάς όμως είναι ασπιρίνη στον καρκίνο. Για τους ανασφάλιστους στον ΟΑΕΕ έχουμε προτείνει μία συγκεκριμένη τροπολογία, από τον Απρίλιο ακόμα, στην οποία λέμε το αυτονόητο: Τριακόσιες πενήντα χιλιάδες επιχειρήσεις είναι στο «κόκκινο». Δεν μπορούν να πληρώσουν όχι τις ασφαλιστικές εισφορές, αλλά ούτε το ρεύμα του μαγαζιού. Λέμε το αυτονόητο: Αυτό το ζήτημα θα πρέπει να ρυθμιστεί, τα χρέη τους θα πρέπει να παγώσουν για δύο χρόνια, να γίνει μία διευθέτηση αποπληρωμής μετά από δύο χρόνια, να πληρώνουν τις υποχρεώσεις τους τις τρέχουσες, αλλά να μην είναι ανασφάλιστοι.
Προσέξτε σε τι χώρα ζούμε. Οι επαγγελματίες που δεν μπορούν να πληρώσουν την ασφάλισή τους τους έρχεται κάθε δύο μήνες ένα μπιλιέτο και τους χρεώνει ασφάλιση, την οποία δεν έχουν. Αυτό είναι μία παράνοια. Και δεν σταματάει. Και δεν έχετε πάρει και μία θέση επιτέλους ανοιχτή: Θα το λύσετε αυτό το ζήτημα ή θα δίνουμε ασπιρίνες για τον καρκίνο; 
Υπάρχουν ασφαλισμένοι στον ΟΑΕΕ οι οποίοι θέλουν να βγουν στη σύνταξη και δεν μπορούν να βγουν στη σύνταξη γιατί χρωστάνε. Λέμε: Κάντε μία διευθέτηση αυτών που χρωστάνε με αυτά που θα παίρνουν ως σύνταξη και κάνετε παρακρατήσεις για τριάντα-σαράντα δόσεις. Ούτε αυτό μπορεί να γίνει; Τι περιμένετε να κάνουν αυτές οι τριακόσιες πενήντα χιλιάδες οικογένειες που έχουν ανασφάλιστους και παιδιά και συζύγους; Πώς θα λυθεί αυτό το πρόβλημα;
Με αυτό που προτείνατε σας λέω ξανά ότι ανοίγει μια χαραμάδα. Δεν προκαλείτε κάτι που να λύνει ριζικά το πρόβλημα. Κάντε αποδεκτή την τροπολογία ή, αν δεν κάνετε αποδεκτή την τροπολογία που έχουμε καταθέσει, πείτε μας τα επιχειρήματά σας, για να ακούσει και ο κόσμος περί τίνος πρόκειται.
Τρίτο ζήτημα. Υπάρχει μια φωτογραφική τροπολογία για πετρελαιάδες, τραπεζίτες κ.λπ.. Όλοι ελπίζουμε στον ΣΥΡΙΖΑ -όπως ειπώθηκε και από Βουλευτές του ΠΑΣΟΚ- ότι αυτή η τροπολογία θα αποσυρθεί, γιατί είναι τραγικά φωτογραφική, γιατί τη στιγμή που λέτε να μαζέψετε 700 εκατομμύρια με αυτό το νομοσχέδιο, θέλετε να χαρίσετε πάνω από 1 δισεκατομμύριο στους πετρελαιάδες και τους τραπεζίτες. 
Αν δεν θέλετε να γίνεται ρεζίλι η Βουλή κάθε φορά με τέτοιου τύπου φωτογραφικές τροπολογίες, τουλάχιστον την τελευταία στιγμή τραβήξτε το πίσω, για να μπορέσουμε να εκπληρώσουμε και αυτό που υποτίθεται ερχόμαστε να κάνουμε εδώ.
Τέταρτο ζήτημα. Δεν θα μιλούσα και δεν το έχω κάνει μέχρι στιγμής στην Ελληνική Βουλή για έναν και μοναδικό λόγο, γιατί θεωρώ ότι το ΚΚΕ είναι όμορη πολιτική δύναμη και ότι έχουμε συγγένειες ιδεολογικές και πολιτικές, αλλά η χθεσινή ομιλία του Κοινοβουλευτικού Εκπροσώπου του ήταν άνω ποταμών και εκτός πραγματικότητας. 
Συνάδελφοι του ΚΚΕ, η κομμουνιστική υπόθεση δεν υπηρετείται με την επίκληση του οράματος του σταλινικού γραφειοκρατισμού, όπως δεν υπηρετείται με την επίκληση της συνεργασίας με το Κομμουνιστικό Κόμμα Κίνας, το πιο άγριο καπιταλιστικό κράτος που υπάρχει αυτήν τη στιγμή στην υφήλιο. Η κομμουνιστική υπόθεση δεν υπηρετείται με το να στέλνουμε συλλυπητήρια στον «γιο του ήλιου» στη Βόρειο Κορέα, στο πιο απάνθρωπο, εκμεταλλευτικό και ανελεύθερο καθεστώς. 
Μπορεί να θεωρείτε ότι υπηρετεί τον κομμουνισμό, μπορεί να θεωρείτε ότι εσείς έχετε δίκιο. Όμως, έχετε επιλέξει να είστε αντιπολίτευση στην κοινωνική Αριστερά και γι’ αυτό θα κριθείτε και εσείς και εμείς. 
Προς το παρόν η κρίση του λαού στη χώρα δεν σας δικαιώνει. Καταλαβαίνω ότι το κάνετε με μια λογική επιβίωσης, αλλά αυτό το πράγμα είναι ενάντια σε ένα αριστερό ρεύμα που γεννιέται από το 2010 έχει αναπτύξει μεγάλες δυνάμεις και εσείς κάθεστε απ’ έξω και το πετροβολάτε. Δικαίωμά σας. 
Είναι δικαίωμά μας, όμως, να υποστηρίζουμε θέσεις που θα σταματήσουν την κοινωνική καταστροφή, θα σταματήσουν την άγρια εκμετάλλευση που υπάρχει από το αστικό μπλοκ και κυρίως θα σταματήσουν μια ιστορία η οποία γέρνει συνεχώς προς τα δεξιά και δεν κάνετε τίποτα απολύτως για να τη σταματήσετε.
Ευχαριστώ πολύ.</Speech>
<Speech><Parlmember>ΧΡΗΣΤΟΣ ΚΑΤΣΩΤΗΣ</Parlmember>: Κυρία Πρόεδρε, θα ήθελα τον λόγο.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Κύριε Κατσώτη, σας δίνω τον λόγο για δύο λεπτά, αφού υπάρχει προσωπικό θέμα. 
Ορίστε, έχετε το λόγο.</ChairmanSpeech> 
<Speech><Parlmember>ΧΡΗΣΤΟΣ ΚΑΤΣΩΤΗΣ</Parlmember>: Ευχαριστώ, κυρία Πρόεδρε.
Πρέπει να πω στον Βουλευτή του ΣΥΡΙΖΑ ότι έχει δίκιο να φοβάται τον Στάλιν και εκείνος, γιατί υπηρετεί τον καπιταλισμό με τα μπούνια, γιατί ο ΣΥΡΙΖΑ προσαρμόζεται όλο και περισσότερο στις ανάγκες του μεγάλου κεφαλαίου. Οι κωλοτούμπες που έχει κάνει και ό,τι ριζοσπαστικό είχε, το έχει διώξει από τις προηγούμενες εκλογές.
Σήμερα, λοιπόν, υποστηρίζει την επιχειρηματικότητα, την ανταγωνιστικότητα, πάση θυσία μέσα στην Ευρωπαϊκή Ένωση, πάση θυσία στο ευρώ και βέβαια όλες τις αναδιαρθρώσεις που ήδη υλοποιεί η Κυβέρνηση. 
Το αν πράγματι είναι Αριστερά ο ΣΥΡΙΖΑ το αποδεικνύει κάθε μέρα που υλοποιεί στην πράξη αυτήν την πολιτική κατάργησης των συλλογικών συμβάσεων και μείωσης των μισθών. Στελέχη του πρωτοστατούν στην υπογραφή τέτοιων συμβάσεων με την εργοδοσία και οι κοινωνικοί διάλογοι πάνε και έρχονται. Είναι συνέχεια στους διαδρόμους με τους εργοδότες και υλοποιούν όλον αυτόν τον σχεδιασμό που θέλει τη μείωση της τιμής της εργατικής δύναμης.
Ο ΣΥΡΙΖΑ, λοιπόν, είναι μια δύναμη αυτού του συστήματος, το υπηρετεί, γι’ αυτό και τον χειροκροτεί ο πρόεδρος των βιομηχάνων, γι’ αυτό και σε όλα τα fora στα οποία πάει ο επικεφαλής τους χειροκροτείται και είναι αποδεκτός. 
Βεβαίως θέλουν αυτήν τη μορφή διαχείρισης που ο ΣΥΡΙΖΑ σήμερα προτείνει, γιατί δεν αμφισβητεί την κυριαρχία και την κερδοφορία τους, δεν αμφισβητεί την εκμετάλλευση της εργατικής τάξης ούτε όλες αυτές τις βαθιές ανατροπές σε βάρος της. 
Γι’ αυτό, λοιπόν, αυτή η Αριστερά είναι μια καπιταλιστική Αριστερά, είναι η νατοϊκή Αριστερά, όπως κάποιοι άλλοι την έλεγαν, είναι αυτή στην οποία άνηκε ο Νταλέμα, ο οποίος κατέσφαξε τον λαό της Γιουγκοσλαβίας, και θέλουν εμείς να συνεργαστούμε μαζί τους, για να υπηρετήσουμε αυτήν τη γραμμή και την πολιτική. Ας βγάλουν τα συμπεράσματά τους οι εργαζόμενοι και ο λαός.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστώ πολύ.
Κυρίες και κύριοι συνάδελφοι, θα ήθελα να κάνω κάποιες ανακοινώσεις.
Η Διαρκής Επιτροπή Εθνικής Άμυνας και Εξωτερικών Υποθέσεων καταθέτει την Έκθεσή της στο σχέδιο νόμου του Υπουργείου Εξωτερικών: «Κύρωση της Συνολικής Συμφωνίας-Πλαίσιο Εταιρικής Σχέσης και Συνεργασίας μεταξύ της Ευρωπαϊκής Κοινότητας και των Κρατών Μελών της, αφενός, και της Δημοκρατίας της Ινδονησίας, αφετέρου, μετά της Τελικής Πράξης».
Η Διαρκής Επιτροπή Κοινωνικών Υποθέσεων καταθέτει την Έκθεσή της στο σχέδιο νόμου του Υπουργείου Υγείας: «Κύρωση της Πράξης Νομοθετικού Περιεχομένου «Ρυθμίσεις για την αντιμετώπιση των εξαιρετικά επειγουσών και απρόβλεπτων αναγκών του κοινωφελούς, μη κερδοσκοπικού ιδρύματος με την επωνυμία «ΚΟΙΝΩΦΕΛΕΣ ΙΔΡΥΜΑ ΕΡΡΙΚΟΣ ΝΤΥΝΑΝ»» (Α΄21/2013)».
Η Διαρκής Επιτροπή Δημόσιας Διοίκησης, Δημόσιας Τάξης και Δικαιοσύνης καταθέτει τις Εκθέσεις της στα σχέδια νόμων του Υπουργείου Εσωτερικών:
α) «Κύρωση της Σύμβασης για την έκδοση πιστοποιητικού ικανότητας γάμου».
β) «Κύρωση της Σύμβασης που απαλλάσσει από την επικύρωση ορισμένες πράξεις και έγγραφα»
γ) «Κύρωση της Σύμβασης για τη διεθνή συνεργασία σε ζητήματα διοικητικής συνδρομής προς τους πρόσφυγες».
Τέλος, οι Υπουργοί Δικαιοσύνης, Διαφάνειας και Ανθρωπίνων Δικαιωμάτων, Οικονομικών και Δημόσιας Τάξης και Προστασίας του Πολίτη κατέθεσαν σχέδιο νόμου: «Για την ενσωμάτωση των Οδηγιών 2010/64/ΕΕ του Ευρωπαϊκού Κοινοβουλίου και του Συμβουλίου της 20ης Οκτωβρίου 2010 σχετικά με το δικαίωμα σε διερμηνεία και μετάφραση κατά την ποινική διαδικασία (L 280) και 2012/13/ΕΕ του Ευρωπαϊκού Κοινοβουλίου και του Συμβουλίου της 22ης Μαΐου 2012 σχετικά με το δικαίωμα ενημέρωσης στο πλαίσιο ποινικών διαδικασιών (L 142)».
Παραπέμπεται στην αρμόδια Διαρκή Επιτροπή.
Τον λόγο έχει τώρα η κ. Ευσταθία Γεωργοπούλου-Σαλτάρη.</ChairmanSpeech>
<Speech><Parlmember>ΕΥΣΤΑΘΙΑ ΓΕΩΡΓΟΠΟΥΛΟΥ-ΣΑΛΤΑΡΗ</Parlmember>: Ευχαριστώ, κυρία Πρόεδρε.
Κύριε Υπουργέ, κυρίες και κύριοι συνάδελφοι, στο νομοσχέδιο που συζητείται σήμερα κατ’ άρθρον έχει κατατεθεί και μία τροπολογία από Βουλευτές της Νέας Δημοκρατίας, της ΔΗΜΑΡ και του ΠΑΣΟΚ, σχετικά με την απασχόληση μεταναστών εργατών γης την τρέχουσα καλλιεργητική περίοδο.
Θα ήθελα να τοποθετηθώ πάνω σ’ αυτήν την προτεινόμενη τροπολογία. Η αιτία για την κατάθεσή της είναι να δοθεί μία περίοδος ανοχής για την τρέχουσα καλλιεργητική περίοδο στη συγκομιδή της φράουλας στην περιοχή Βουπρασίας Ηλείας ή στην περιοχή της Μανωλάδας, όπως είναι γνωστή στο πανελλήνιο –και όχι μόνο- λόγω των τελευταίων αιματηρών γεγονότων. Μιλάμε για μία περίοδο ανοχής στο όνομα των δυναμικών εξαγωγών, όπως περιγράφεται στην αιτιολογική έκθεση.
Η εργατική δύναμη και τα ανθρώπινα δικαιώματα συστέλλονται και διαστέλλονται ανάλογα με τις απαιτήσεις του πρωτογενούς πλεονάσματος της τρόικας. Το μέγα θέμα, ως γνωστόν, είναι η απασχόληση χιλιάδων μεταναστών εργατών γης, κυρίως από το Μπαγκλαντές, οι οποίοι εργάζονται εκεί, στερούμενοι νομιμοποιητικών εγγράφων και αρκετές φορές κάτω από συνθήκες που δεν συνάδουν με εργασιακό καθεστώς σύγχρονης δημοκρατικής χώρας.
Αυτή η τροπολογία αφ’ ενός αποφεύγει να θέσει το θέμα της ρύθμισης με τρόπο νομικά ολοκληρωμένο όσον αφορά το φλέγον ζήτημα του καθεστώτος εργασίας και διαμονής των μεταναστών που ζουν και εργάζονται στη χώρα μας ως εργάτες γης και αφ’ ετέρου αποδεικνύεται ότι τα μοναδικά εμπόδια για την εξεύρεση μίας βιώσιμης και αμοιβαίας επωφελούς λύσης, στα πρότυπα των πρωτοβουλιών των χωρών-μελών της Ευρωπαϊκής Ένωσης, είναι η ξενοφοβία και οι ακροδεξιές αντιλήψεις. 
Στη συγκεκριμένη τροπολογία υπάρχουν ορισμένα στοιχεία που δεν αποδίδουν την πραγματικότητα, όπως ο χρόνος απασχόλησης, ο οποίος αυθαίρετα υπολογίζεται σε εννέα μήνες και όχι σε επτά μήνες, δηλαδή από τον Οκτώβριο του 2013 έως τον Ιούνιο του 2014. Οι επτά μήνες που αναφέρονται θέτουν σε συνεχή ομηρία και τους παραγωγούς και τους εργαζόμενους. Πρέπει, αρχικά, να γίνει ετήσια και επιπροσθέτως να αναφέρεται σε νόμο που θα δίνει τη δυνατότητα ανανέωσης της άδειας και για τα επόμενα χρόνια.
Δεύτερον, σ’ αυτό το διάστημα μπορούν να απασχολούνται ως εργάτες γης και υπήκοοι τρίτων χωρών. Αυτή η διατύπωση λαμβάνει ως δεδομένο ότι ως εργάτες γης απασχολούνται κυρίως ημεδαποί, ενώ από τα επίσημα στατιστικά στοιχεία προκύπτει ότι απασχολούνται σχεδόν αποκλειστικά σ’ όλη τη χώρα κοινοτικοί και εξωκοινοτικοί αλλοδαποί εργάτες.
Ερωτήματα προκαλεί και το χρονικό κενό που υπάρχει και για τους υπόλοιπους μήνες του έτους και για τις επόμενες καλλιεργητικές περιόδους, δηλαδή αν θα απαγορεύεται η απασχόληση αλλοδαπών εργατών γης και, αν ναι, ποια είναι η νομική βάση για μία τέτοια απαγόρευση. Σε μία τέτοια περίπτωση, ποιος θα μπορούσε στην πραγματικότητα να εργαστεί ως εργάτης γης, ώστε να μην καταρρεύσει η γεωργική παραγωγή;
Ζητήματα δημιουργεί και η προϋπόθεση που τίθεται με την τροπολογία της απασχόλησης, τουλάχιστον κατά την προηγούμενη καλλιεργητική περίοδο του 2012-2013, τόσο ως προς τη σκοπιμότητα ενός τέτοιου όρου, όσο, κυρίως, για τη δυνατότητα απόδειξης αυτής της εργασιακής σχέσης, ιδιαίτερα για τους μετανάστες χωρίς άδεια διαμονής, οι οποίοι σε πολλές περιπτώσεις αποτελούν ενδεχομένως και την πλειοψηφία των ενδιαφερομένων εργατών γης.
Στο δεύτερο εδάφιο της τροπολογίας προτείνεται η αυτοπρόσωπη παρουσία του εργάτη μαζί με τον παραγωγό ενώπιον των αστυνομικών αρχών και η υποβολής της σχετικής αίτησης του δεύτερου για βιομετρική καταγραφή του πρώτου. 
Θεωρούμε ότι αυτή η διαδικασία δημιουργεί και ενισχύει, κατά περίπτωση, συνθήκες αυθεντικής καταναγκαστικής εργασίας. Σε μια τέτοια περίπτωση η άρση της εμπιστοσύνης του εργοδότη προς το πρόσωπο του εργαζόμενου –ενδεχομένως με ανάκληση της αίτησης- θα σημάνει αυτόματα την ενεργοποίηση της διαδικασίας σύλληψης και απέλασής του, εφόσον οι υπαγόμενοι στην προτεινόμενη ρύθμιση δεν αποκτούν, έστω προσωρινής διάρκειας, άδεια διαμονής, αλλά επωφελούνται απλώς της αναστολής απέλασης μέχρι το τέλος της ,αυθαίρετα, προσδιορισμένης καλλιεργητικής περιόδου. 
Γι’ αυτόν τον λόγο ακριβώς η απαίτηση για βιομετρική καταγραφή –η οποία ως προϋπόθεση για όλους, μεταξύ άλλων, δημιουργεί πολλά ερωτηματικά, εφόσον κάποιοι εργάτες γης έχουν στην κατοχή τους αποδεικτικά έγγραφα και δη διαβατήριο- αναμένεται να λειτουργήσει αποτρεπτικά για πολλούς από τους ενδιαφερόμενους εργάτες γης, επειδή η ιδιότυπη αυτή καταγραφή συνεπάγεται εν δυνάμει την ενεργοποίηση ενός εύκολου εντοπισμού σύλληψης και απέλασης, εάν όχι νωρίτερα, τουλάχιστον στο τέλος της καλλιεργητικής περιόδου, δηλαδή στις 30-6-2014.
Στην παράγραφο 3 αναφέρεται ότι όλοι οι υπαγόμενοι στην προτεινόμενη ρύθμιση αμείβονται και ασφαλίζονται σύμφωνα με τις διατάξεις που αφορούν το εργόσημο. Σύμφωνα με την ισχύουσα νομοθεσία, απαραίτητη προϋπόθεση για την ασφάλιση με εργόσημο είναι η άδεια διαμονής σε ισχύ. 
Εάν ψηφιστεί η συγκεκριμένη τροπολογία –λόγω των ιδιαιτεροτήτων του συγκεκριμένου τρόπου ασφάλισης και ιδίως των μεγάλων δυνατοτήτων καταστρατήγησης των διατάξεων της εργατικής και ασφαλιστικής νομοθεσίας που αυτός επιτρέπει-, τούτο δεν παρέχει στους μετανάστες-εργάτες γης κανένα σχετικό κίνητρο να επιδιώξουν την υπαγωγή τους στο νέο καθεστώς. Ούτε τα απαραίτητα ένσημα για ιατροφαρμακευτική περίθαλψη θα συγκεντρώσουν στη διάρκεια αυτής της περιόδου ανοχής ούτε θα μπορέσουν να την αξιοποιήσουν στο πλαίσιο μιας διαδικασίας τακτοποίησης του καθεστώτος διαμονής και εργασίας τους. Πρέπει να διασφαλιστούν τα εκατόν είκοσι με εκατόν πενήντα ένσημα σε ετήσια βάση.
Το πνεύμα της συγκεκριμένης τροπολογίας εναρμονίζεται τελικά μόνο με την αντίληψη του Υπουργείου Εσωτερικών, σύμφωνα με την οποία δεν υπάρχει περίπτωση να δοθεί άδεια διαμονής σε κανέναν ανεπίσημο μετανάστη υπό την παρούσα Κυβέρνηση, ενώ διάχυτη είναι και η αίσθηση ότι γίνεται για καθαρά προεκλογικούς λόγους.
Ο ΣΥΡΙΖΑ έχει, κατ’ επανάληψη, στο παρελθόν εγκύψει στο πρόβλημα αυτό και με ερωτήσεις στη Βουλή και με επίκαιρη επερώτηση καθώς και με συσκέψεις στην περιοχή. Δεσμευόμαστε ότι, μετά από μία εκ νέου διαβούλευση με τους εμπλεκόμενους φορείς, θα καταθέσουμε το αμέσως επόμενο διάστημα τροπολογία, η οποία στον πυρήνα της θα διασφαλίζει τη χορήγηση -κατ’ εξαίρεση από το αρμόδιο Υπουργείο μετά από γνώμη της αρμόδιας επιτροπής, δηλαδή της επιτροπής της παραγράφου 1 του άρθρου 89- άδειας διαμονής διάρκειας ενός έτους σε υπηκόους τρίτων χωρών που διαμένουν στην Ελλάδα και αποδεικνύουν ότι εργάζονται ως εργάτες γης μέχρι την περίοδο κατάθεσης αυτής.
Επιδιώκουμε την εξεύρεση λύσης η οποία θα διασφαλίζει τα εργατικά και ανθρώπινα δικαιώματα και την απρόσκοπτη λειτουργία του πρωτογενούς τομέα για τις ανάγκες της κοινωνίας και της πατρίδας μας και όχι για τις ανάγκες των τσιφλικάδων της εποχής μας και των δανειστών.
Σας ευχαριστώ.
(Χειροκροτήματα από την πτέρυγα του ΣΥΡΙΖΑ-ΕΚΜ)</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε.
Τον λόγο έχει ο Κοινοβουλευτικός Εκπρόσωπος των Ανεξάρτητων Δημοκρατικών Βουλευτών κ. Βουδούρης.</ChairmanSpeech>
<Speech><Parlmember>ΟΔΥΣΣΕΑΣ ΒΟΥΔΟΥΡΗΣ</Parlmember>: Κυρία Πρόεδρε και αγαπητοί συνάδελφοι, το νομοσχέδιο που ψηφίζουμε σήμερα, όσον αφορά στο μεγαλύτερό του μέρος, είναι ένα νομοσχέδιο το οποίο ρυθμίζει ορισμένα θέματα τα οποία μάλλον θα έπρεπε να είχαν ρυθμιστεί εδώ και πολύ καιρό και για τα οποία δεν μπορούμε να εκφράσουμε κάποια διαφωνία, πλην ,ενδεχομένως, ορισμένων λεπτομερειών που θα τις αναφέρω.
Το θέμα όμως είναι άλλο. Τι νόημα έχει να φέρνουμε ορισμένες τεχνικές ρυθμίσεις, όταν η ουσία του προβλήματος είναι αλλού; Και η ουσία του προβλήματος δεν είναι αυτές οι τεχνικές ρυθμίσεις οι οποίες σωστά έρχονται στη Βουλή, αν και καθυστερημένα, αλλά καλύτερα αργά παρά ποτέ.
Η ουσία του προβλήματος είναι το θέμα του κουρέματος των ταμείων, όπου εδώ βλέπουμε και τις αρνητικές επιπτώσεις του PSI. Τώρα το κράτος καλείται να κάνει μία συμπληρωματική χρηματοδότηση, της τάξης των 2 δισεκατομμυρίων, προς το ΙΚΑ, κάτι που προφανώς και πρέπει να γίνει. Όμως, τελικά ο φορολογούμενος είναι αυτός που πληρώνει το PSI. Αυτό το περίφημο PSI, το οποίο εμφανίστηκε σαν πανάκεια, στην ουσία είναι κάτι το οποίο σε έναν μεγάλο βαθμό το πληρώνει ο φορολογούμενος. Και τώρα αυτό το βλέπουμε. 
Επίσης, η ουσία του προβλήματος είναι το θέμα της αύξησης της ανεργίας. Ό,τι μέτρα και να πάρουμε, αν η ανεργία συνεχίζει να καλπάζει, στην ουσία δεν μπορούμε να την αναχαιτίσουμε και να ρυθμίσουμε το ζήτημα της χρηματοδότησης των ταμείων.
Επιπλέον, είναι το θέμα της εισφοροδιαφυγής, ένα μείζον θέμα, το οποίο κάθε φορά το αναφέρουμε εδώ πέρα. Εδώ θα ήθελα να αναφέρω για μία ακόμη μία φορά ότι το βασικό πρόβλημα της εισφοροδιαφυγής είναι το θέμα του φοροεισπρακτικού μηχανισμού. Θα θυμάστε πιθανώς ότι αυτό το θέμα είχε τεθεί ήδη από το 2010. Ο κ. Παπακωνσταντίνου τότε είχε ανακοινώσει ότι θα κάνει μία αναδιοργάνωση του φοροεισπρακτικού μηχανισμού. Μάλιστα, αυτό το νομοσχέδιο ήταν έτοιμο και, κάτω από διάφορες πιέσεις ορισμένων κομματικών φορέων, αποσύρθηκε και ο κ. Παπακωνσταντίνου είπε ότι δεν θα το παρουσιάσει. Ήταν να το παρουσιάσει την άνοιξη του 2010, αναβλήθηκε για τον Σεπτέμβριο του 2010, πήγε πιο πίσω και τελικά δεν έγινε ποτέ. 
Στη συνέχεια, τον Ιούνιο του 2011 ανέλαβε ο κ. Βενιζέλος, ο οποίος δεσμεύτηκε από το Βήμα αυτής της Βουλής ως Υπουργός Οικονομικών τότε να φέρει την αναδιοργάνωση του φοροεισπρακτικού μηχανισμού. Μάλιστα, αν θυμάστε, είχε πει ότι θα σχηματίσει μία διακομματική επιτροπή, έτσι ώστε αυτό το νομοσχέδιο να έχει μία ευρύτερη συναίνεση και να μπορέσει πραγματικά να εφαρμοστεί σε βάθος χρόνου. 
Ένα άλλο θέμα είναι η αδήλωτη εργασία, όπως και οι ελαστικές μορφές εργασίας. 
Αυτά είναι τα κύρια πολιτικά προβλήματα τα οποία, κύριε Υπουργέ, πιστεύουμε ότι, εάν δεν τα αντιμετωπίσουμε, όλα τα άλλα θα είναι, αν θέλετε, πρόσκαιρα μέτρα, τα οποία, προφανώς, κάποια στιγμή πρέπει να γίνουν, αλλά έχουν νόημα μόνο εάν συνοδευτούν με αυτές τις πολιτικές αποφάσεις. 
Όσον αφορά τώρα στη δική μας θέση και συγκεκριμένα της κίνησης «Η Κοινωνία Πρώτα», θέλουμε να πούμε ότι εγκρίνουμε. Μάλιστα, προφανώς και δεν θέλουμε να πέσουμε στην αντίληψη μιας συστηματικής αντιπαράθεσης. Θέλουμε αυτό το νομοσχέδιο να περάσει, εκτός βέβαια, από τα άρθρα 5, 6, αλλά και το άρθρο 2 για το οποίο θα ψηφίσουμε «ΠΑΡΩΝ». Όμως, θέτουμε ξανά με πολύ έντονο τρόπο τις ουσιαστικές πολιτικές μεταρρυθμίσεις. 
Και, εάν μου επιτρέπετε, κυρία Πρόεδρε, επειδή άκουσα πριν από λίγα λεπτά τους εκπροσώπους των δύο αριστερών κομμάτων, ΣΥΡΙΖΑ και ΚΚΕ, εγώ θα ήθελα να απευθυνθώ στους συναδέλφους και των δύο κομμάτων και να τους πω ότι, όποιες και να είναι οι αντιπαραθέσεις τους, δίνουμε μία πάρα πολύ κακή εικόνα φέρνοντας με τέτοια οξύτητα αυτές τις αντιπαραθέσεις. 
Θα ήθελα να υπενθυμίσω ότι σε αντίστοιχες ιστορικές περιπτώσεις αυτό το οποίο επέτρεψε σε ορισμένες χώρες να φύγουν από την κρίση και να αποφύγουν τους κινδύνους εκείνης της εποχής –τον φασιστικό κίνδυνο- ήταν ότι, όταν αυτές οι δυνάμεις με όλες τις διαφωνίες τους -αλλά και με μεγαλύτερες διαφωνίες απ’ αυτές που υπάρχουν μεταξύ του ΚΚΕ και του ΣΥΡΙΖΑ,- δυνάμεις οι οποίες γενικότερα εντάσσονται σ&apos; αυτό το οποίο μπορούμε να ονομάσουμε «δημοκρατικό προοδευτικό χώρο», ενώθηκαν για να ξεπεράσουμε αυτήν την κρίση. Αναφέρομαι στο 1936 στη Γαλλία, όπου και δημιουργήθηκε ένα λαϊκό μέτωπο, όπου υπήρχε το κομμουνιστικό κόμμα. Δεν υπήρχαν άλλα αριστερά κόμματα, αλλά κεντρώα κόμματα, τελείως αστικά κόμματα, για να χρησιμοποιήσω και τη δική σας ορολογία, κύριοι συνάδελφοι του ΚΚΕ. Αυτό, λοιπόν, ήταν που επέτρεψε στη Γαλλία να μην υποπέσει στον φασιστικό κίνδυνο. Αυτό, όμως, δεν έγινε στη γειτονική Γερμανία και γι’ αυτό η Γερμανία γνώρισε αυτό το φασιστικό φαινόμενο. 
Πιστεύω –και συγχωρέστε με που χρησιμοποιώ αυτήν την ευκαιρία, αλλά σχετίζεται και με το νομοσχέδιο- ότι η έξοδος από την κρίση μπορεί να γίνει μόνο αν υπάρξει μία ευρύτερη συσπείρωση δυνάμεων, αριστερών, προοδευτικών, δημοκρατικών και πατριωτικών σε ένα εθνικό σχέδιο, το οποίο προφανώς δεν αποτυπώνει το τελικό όραμα του κάθε μέρους αυτής της συμμαχίας, αλλά επικεντρώνεται στο να ξεπεράσουμε αυτήν την κρίσιμη κρίση την οποία ζει η Ελλάδα. 
Σας ευχαριστώ.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε, κύριε Βουδούρη.
Τον λόγο έχει η κ. Δέσποινα Χαραλαμπίδου.</ChairmanSpeech>
<Speech><Parlmember>ΔΕΣΠΟΙΝΑ ΧΑΡΑΛΑΜΠΙΔΟΥ</Parlmember>: Κυρία Πρόεδρε, κύριοι Υπουργοί, στη χθεσινή συνεδρίαση της Ολομέλειας δηλώσαμε ξεκάθαρα τη στάση μας επί της αρχής του σχεδίου νόμου, πάνω σε ένα πολύ συγκεκριμένο σκεπτικό, το οποίο βασίζεται σε πραγματικά στοιχεία. Όπως είπε και ο εισηγητής μας ο κ. Στρατούλης, ψηφίζουμε «ΠΑΡΩΝ» στο σύνολο του νομοσχεδίου, που προσπαθεί να αντιμετωπίσει ορισμένα τεχνικά ζητήματα γύρω από τη μαύρη και ανασφάλιστη εργασία. 
Το λέω αυτό επειδή ούτε τις αιτίες, δηλαδή τη ρίζα της διόγκωσης του φαινομένου της αδήλωτης, μαύρης, παράνομης και ανασφάλιστης εργασίας αντιμετωπίζετε εδώ –εξάλλου, δεν θα μπορούσατε να το κάνετε γιατί οι δικές σας πολιτικές είναι αυτές που είναι υπεύθυνες γι’ αυτό κατά κύριο λόγο- ούτε και τις συνέπειές της στα δικαιώματα των εργαζομένων και στη βιωσιμότητα του ασφαλιστικού συστήματος και κυρίως του μεγαλύτερου ασφαλιστικού φορέα της χώρας, του ΙΚΑ-ΕΤΑΜ. 
Επομένως υπερψηφίζουμε σήμερα όσα άρθρα τεχνικού χαρακτήρα δεν δημιουργούν περισσότερα προβλήματα απ’ αυτά που λύνουν και, όπως ανέφερε ήδη ο εισηγητής μας, καταψηφίζουμε μερικά άρθρα που είναι –κατά την άποψή μας- προβληματικά, ίσως και επικίνδυνα για το ασφαλιστικό σύστημα της χώρας.
Θέλω τώρα να σταθώ λίγο στο ζήτημα που θίγει η υπουργική τροπολογία με γενικό αριθμό 1000 και ειδικό αριθμό 99. Στο δεύτερο άρθρο εισάγεται η τήρηση Ειδικού Βιβλίου Τροποποίησης Ωραρίου Εργασίας και Υπερωριών στις επιχειρήσεις. Είναι γνωστό ότι η παροχή στους εργοδότες της δυνατότητας για δήλωση αλλαγής ωραρίου εργασίας έως και δύο εργάσιμες ημέρες μετά την πραγματοποίησή της –κάτι που έγινε με τον εφαρμοστικό νόμο 4093/2012-                       έχει ουσιαστικά λειτουργήσει ως «παραθυράκι» νομικό για την ευρεία καταστρατήγηση του χρόνου εργασίας, χωρίς καμμία συνέπεια για τους εργοδότες και τις επιχειρήσεις. Το ίδιο ακριβώς συμβαίνει και σε πολλές περιπτώσεις ψευδούς δήλωσης της μερικής απασχόλησης ή της εκ περιτροπής εργασίας, ενώ στην πραγματικότητα ο εργαζόμενος δουλεύει με πλήρες ωράριο.
Η ρύθμιση αυτή άνοιξε και νόμιμα τον δρόμο σε πολλούς εργοδότες να απασχολούν το προσωπικό τους για όσο χρόνο επιλέγουν, να προσαρμόζουν τον χρόνο εργασίας ή να οργανώνουν τον χρόνο εργασίας αυθαίρετα, ανάλογα με τις απαιτήσεις της επιχείρησης κάθε στιγμή, χωρίς να χρειάζεται να προσλάβουν επιπλέον προσωπικό, άσχετα από τα ωράρια που είχαν καταγραφεί στο ΣΕΠΕ. Συνεπώς χανόταν το νόημα του ελέγχου και της επιβολής κυρώσεων, αφού η επιχείρηση μπορούσε να διορθώσει τους σχετικούς πίνακες καταθέτοντας συμπληρωματικούς μετά τον επιτόπιο έλεγχο, εάν και όποτε γίνονταν αυτός, και έτσι απέφευγαν τα σχετικά πρόστιμα. Φυσικά, αυτό το γεγονός συνεπαγόταν και αντίστοιχες απώλειες εισφορών για το ΙΚΑ, αφού ο μισθωτός ασφαλίζονταν για λιγότερο χρόνο από τον πραγματικό χρόνο εργασίας. 
Εμείς σαν ΣΥΡΙΖΑ-ΕΚΜ καταθέσαμε σχετική τροπολογία για την κατάργηση της σαρανταοκτάωρης προθεσμίας των εργοδοτών για την αλλαγή του ωραρίου εργασίας, η οποία λύνει το πρόβλημα με ολοκληρωμένο τρόπο. Ωστόσο, σκοπεύουμε να υπερψηφίσουμε την τροπολογία του Υπουργείου, γιατί θεωρούμε ότι βελτιώνει το υπάρχον καθεστώς και κατά ένα μέρος καλύπτει το πρόβλημα. 
Η ρύθμιση, βέβαια, την οποία προτείναμε εμείς προϋποθέτει την υποχρεωτική κατάθεση συμπληρωματικών πινάκων ωραρίων στις αρμόδιες υπηρεσίες από τη μεριά της επιχείρησης, ενώ αντίθετα ο τρόπος με τον οποίο επιλέγει το Υπουργείο να αντιμετωπίσει το πρόβλημα, εντάσσοντάς το ,δηλαδή, στη διάταξη του ν. 4144/2013 για την καταχώριση της υπερωριακής απασχόλησης, δεν απαιτεί θεώρηση των μεταβολών του χρόνου εργασίας από το ΣΕΠΕ. 
Δηλαδή προβλέπει ότι η μη δηλωμένη από πριν τροποποίηση του ωραρίου συνιστά παράβαση και αυτό εφόσον διαπιστωθεί από τα αρμόδια ελεγκτικά όργανα.
Κύριε Υπουργέ, τις δύο τελευταίες εβδομάδες έγινε πολύς λόγος από τη δική σας μεριά για το τι λέει και τι ψηφίζει ο ΣΥΡΙΖΑ, εάν έχουμε προτάσεις ή εάν λέμε όχι σε όλα. 
Σας λέμε, λοιπόν, ότι τη συγκεκριμένη τροπολογία, αφού μας βρίσκει σύμφωνους επί της αρχής, θα την ψηφίσουμε γιατί, έστω και μερικά, κλείνει νομικά το «παραθυράκι» που η συγκυβέρνησή σας είχε ανοίξει στους εργοδότες. Παρά το γεγονός ότι θα ψηφίσουμε την υπουργική τροπολογία, δεν έχουμε καμμία αυταπάτη ότι θα αντιμετωπίσετε στην πράξη την καταστρατήγηση των εργασιακών δικαιωμάτων, όσο συνεχίζετε να εφαρμόζετε αυτές τις πολιτικές επιλογές. Γι’ αυτό και καλούμε όλους τους εργαζόμενους -και ιδιαίτερα τη νέα γενιά- να δημιουργήσουν συνδικάτα και να ενταχθούν στα ήδη υπάρχοντα συνδικάτα, για να επιβλέπουν την εφαρμογή της εργατικής νομοθεσίας και να παλέψουν για τη διεύρυνση της εργατικής νομοθεσίας.
Τέλος, κύριε Υπουργέ, όλο αυτό το διάστημα από την πρώτη συνεδρίαση της επιτροπής για το συγκεκριμένο νομοσχέδιο έως και χθες, αφήσατε αιχμές και στο ελληνικό Κοινοβούλιο αλλά και στα Μέσα Μαζικής Ενημέρωσης για τον ΣΥΡΙΖΑ, στοχοποιώντας τον κ. Στρατούλη για τη θέση του ΣΥΡΙΖΑ σχετικά με τη μαύρη και ανασφάλιστη εργασία και συγκεκριμένα για την επιβολή του προστίμου. 
Θέλω να θυμίσω και σε σας αλλά και στους εργαζόμενους που μας ακούνε ότι η θέση του ΣΥΡΙΖΑ για το θέμα αυτό είναι η παρακάτω. Σας διαβάζω ακριβώς από το προεκλογικό πρόγραμμα του ΣΥΡΙΖΑ και από την απόφαση του συνεδρίου του ΣΥΡΙΖΑ: «Άμεσα μέτρα για τις εργασιακές σχέσεις. Μέτρο 11: Θέσπιση αυτεπάγγελτης εισαγγελικής δίωξης και ποινή φυλάκισης για τους εργοδότες που χρησιμοποιούν παράνομη, μαύρη, εργασία και έχουν ανασφάλιστους εργαζόμενους, νέες αυστηρές κυρώσεις για τους εργοδότες που παραβιάζουν τις συλλογικές συμβάσεις εργασίας, τα ωράρια και τα συνδικαλιστικά δικαιώματα.».
Τέλος, θέλουμε να πούμε ότι χαιρόμαστε που Βουλευτές και από άλλα κόμματα υποστηρίζουν με τον τρόπο τους την επίλυση του ζητήματος των κλωστοϋφαντουργών Νάουσας, Πέλλας, Έβρου και Πρέβεζας και πιστεύουμε ότι το Υπουργείο Εργασίας πρέπει να τη δεχθεί. 
Θέλουμε να καλέσουμε το Υπουργείο Εργασίας να αποσύρει τη φωτογραφική τροπολογία που χαρίζει 1,2 δισεκατομμύριο σε εταιρείες πετρελαιοειδών και σε τράπεζες. Είναι ντροπή αυτή η διάταξη να έλθει σ’ αυτό το νομοσχέδιο, όταν η επίκληση για να έλθει αυτό το νομοσχέδιο από τη μεριά του Υπουργείου είναι να μαζέψουμε 700 δισεκατομμύρια, ενώ μ’ αυτή την τροπολογία του Υπουργείου Οικονομικών και του κ. Στουρνάρα χαρίζετε 1,2 δισεκατομμύριο.
Σας ευχαριστώ.
(Χειροκροτήματα από την πτέρυγα του ΣΥΡΙΖΑ-ΕΚΜ)</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Τον λόγο έχει ο κ. Κωνσταντίνος Μπάρκας.</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΜΠΑΡΚΑΣ</Parlmember>: Ευχαριστώ πολύ, κυρία Πρόεδρε.
Βρισκόμαστε πάλι στο ίδιο έργο θεατές, με μία συγκυβέρνηση η οποία προσπαθεί να σπεκουλάρει αρνητικά τη στάση της Αξιωματικής Αντιπολίτευσης, η οποία διεκδικεί να λυθεί το ζήτημα της μαύρης και ανασφάλιστης εργασίας. Η Αξιωματική Αντιπολίτευση μονίμως κάνει προτάσεις και λέει ότι εμείς διεκδικούμε πράγματα γι’ αυτήν την κοινωνία, η οποία πλήττεται από την κρίση, μία κρίση που έφερε και επέβαλε με μνημονιακές δεσμεύσεις η συγκυβέρνηση. 
Υπ’ αυτήν την έννοια, είναι άτοπο να λένε οι κύριοι Υπουργοί ότι εμείς δεν κάνουμε προτάσεις και βεβαίως να σπεκουλάρουν πάνω στην αντίληψη που λέει ότι εμείς ψηφίζουμε «ΠΑΡΩΝ» στο νομοσχέδιο και υπερψηφίζουμε ορισμένα από τα άρθρα γιατί διαφωνούμε σε ορισμένα άλλα.
Δυστυχώς διαφωνούμε, διότι τα συγκεκριμένα άρθρα που καταψηφίζουμε είναι ακριβώς στην αντίθετη κατεύθυνση από αυτό που λέτε εσείς, ότι, δηλαδή, θα λύσετε το πρόβλημα σχετικά με τη μαύρη και ανασφάλιστη εργασία. 
Γι’ αυτό, λοιπόν, κύριοι Υπουργοί, καταψηφίζουμε το άρθρο 5, το οποίο αναφέρεται σε μείωση εσόδων ορισμένων επικουρικών ταμείων και σε ενδεχόμενη μείωση των χορηγούμενων από αυτά επικουρικών συντάξεων. Επίσης, καταψηφίζουμε το άρθρο 6, το οποίο  προβλέπει ασφάλιση με εργόσημο και όχι κανονική ασφάλιση, καθώς και το άρθρο 9, του οποίου το εδάφιο 2 θα χρησιμοποιηθεί για την προώθηση μειώσεων σε εφάπαξ παροχές. Γι’ αυτό τα καταψηφίζουμε. Είναι συγκεκριμένος ο λόγος. 
Βεβαίως, πάνω στο συγκεκριμένο νομοσχέδιο έχουμε καταθέσει δώδεκα τροπολογίες, οι οποίες το βελτιώνουν. Γιατί δεν τις κάνετε δεκτές, για να μπορέσουμε να μπούμε και σε μια ουσιαστική συζήτηση αν θα ψηφίσουμε ολόκληρο το νομοσχέδιο ή όχι; Γιατί κωφεύετε σε αυτές τις συγκεκριμένες τροπολογίες; Το κάνετε διότι πραγματικά δεν διεκδικείτε την ουσιαστική λύση για τη μαύρη και ανασφάλιστη εργασία, όπως εσείς λέτε. 
Εγώ δεν θα σας πω πάλι το τι ψηφίζουμε και το τι καταψηφίζουμε. Το έχουν αναφέρει οι σύντροφοι Βουλευτές του ΣΥΡΙΖΑ. Εγώ θα σας πω για τις δικές μας τροπολογίες. Θα σταθώ κυρίως σε μία που σέρνεται εδώ και ενάμιση χρόνο, με συνεχείς διαβουλεύσεις, συναντήσεις, ερωτήσεις, γενικές συνελεύσεις εργαζομένων. Και μιλάω για τους εργαζόμενους στις πρώην κλωστοϋφαντουργίες Νάουσας, Πρέβεζας, Πέλλας και Έβρου. 
Το ζήτημα δεν είναι ότι μιλάμε για μια πλειάδα ανθρώπων. Κι ένας να ήταν και πολλοί να ήταν, θα έπρεπε να λυθεί. Μιλάμε για την αλλαγή του νομικού καθεστώτος στο οποίο είχαν τοποθετήσει οι συγκεκριμένοι τους εργαζόμενους αυτούς, λέγοντας ότι θα πιάνεται ως πραγματική ασφάλιση ο χρόνος που θα βρίσκονται στο ειδικό επίδομα. Και τώρα αυτό τούς το αναιρεί. Μάλιστα, δεν το αναιρεί για όλους -ή για κανέναν, ας πούμε- αλλά το κόβει στη μέση, το «μπακλαβαδιάζει» και αφήνει ορισμένους απ’ έξω. Δηλαδή, για ορισμένους πιάνεται ως πραγματική ασφάλιση και για όλους όχι. 
Εδώ οφείλουμε να πούμε ότι είναι στη σωστή κατεύθυνση η τροπολογία που κατέθεσαν Βουλευτές άλλων κομμάτων. Παρ’ όλα αυτά, αργήσανε. Άργησαν! Εδώ και ενάμιση χρόνο γίνεται αυτό και τώρα, υπό την πίεση των περιφερειών τους και επειδή λίγα είναι τα ψωμιά της Κυβέρνησης, έφεραν αυτήν την τροπολογία. Σε κάθε περίπτωση, όμως, είναι προς τη σωστή κατεύθυνση. 
Κυρία Πρόεδρε, επειδή εχθές ήμουν απών, θα ήθελα να σταθώ στον Υφυπουργό Εργασίας κ. Κεγκέρογλου, ο οποίος βγήκε και είπε ότι εγώ διεκδίκησα σύνταξη Βουλευτών. 
Σαν εσάς, κύριε Κεγκέρογλου, δεν θα γίνω ποτέ. Επαγγελματίας πολιτικός σαν εσάς δεν θα γίνω ποτέ! Μπήκατε κι εσείς στη διαδικασία να σπεκουλάρετε και να χρησιμοποιείτε τη «μονταζιέρα» -το κάνετε συνεχώς αυτό ως συγκυβέρνηση-, αλλάζοντας και παραποιώντας δηλώσεις Βουλευτών και, βεβαίως, τροποποιώντας και βίντεο. 
Σαν εσάς, κύριοι της Νέας Δημοκρατίας και του ΠΑΣΟΚ, τουλάχιστον εγώ δεν θα γίνω ποτέ. Για άλλον σκοπό έχω έρθει σε αυτήν την Αίθουσα. Για να αναδείξω τα προβλήματα της γενιάς μου και όχι να υπερασπίζομαι αυτά που εσείς υπερασπίζεστε. 
Συγγνώμη, κυρία Πρόεδρε, για την ένταση. Πραγματικά προσπαθώ να κατευνάσω τον θυμό μου, γιατί θα έκανα άλλα πράγματα. Πραγματικά θα έκανα άλλα πράγματα.
Κύριε Κεγκέρογλου, σπεκουλάρατε στη δήλωσή μου. Εγώ σας είπα ότι το συγκεκριμένο νομοσχέδιο μιλάει για συντάξεις και όχι για βουλευτικές συντάξεις. Δυστυχώς, οι νέοι άνθρωποι στην Ελλάδα, οι νέοι εργαζόμενοι, οι άνεργοι δεν θα δουν ποτέ στα μάτια τους σύνταξη!
Αυτό λέω εγώ και αυτό υπερασπίζομαι. Υπερασπίζομαι ένα δίκαιο ασφαλιστικό σύστημα, το οποίο μέσα από την εργασία των ανθρώπων θα διασφαλίζει τη σύνταξή τους και όχι τη βουλευτική σύνταξη. Μακριά από μένα. Τη βουλευτική σύνταξη σας τη χαρίζω. Να τη φάτε εσείς. Σας τη χαρίζω. Αν θέλετε βουλευτικές συντάξεις, να πάρετε εσείς βουλευτικές συντάξεις. Εγώ δεν θέλω τίποτα.</Speech>
<Speech><Parlmember>ΦΕΒΡΩΝΙΑ ΠΑΤΡΙΑΝΑΚΟΥ</Parlmember>: Δεν τη θέλουμε ούτε εμείς.</Speech> 
<Speech><Parlmember>ΚΩΝΣΤΑΝΤΙΝΟΣ ΜΠΑΡΚΑΣ</Parlmember>: Μια χαρά τη θέλετε. Μια χαρά τη θέλετε. Τις παίρνετε χρόνια και τις θέλετε μια χαρά. Άλλωστε, κύριε Ταμήλο, δεν θα γίνουμε και επιστήμονες!</Speech> 
<Speech><Parlmember>ΜΙΧΑΗΛ ΤΑΜΗΛΟΣ</Parlmember>: Μην ζορίζεσαι.</Speech> 
<Speech><Parlmember>ΚΩΝΣΤΑΝΤΙΝΟΣ ΜΠΑΡΚΑΣ</Parlmember>: Οι πιτσιρικάδες του ΣΥΡΙΖΑ –σας το ξαναλέω- έχουν έρθει εδώ…</Speech>
<Speech><Parlmember>ΜΙΧΑΗΛ ΤΑΜΗΛΟΣ</Parlmember>: …(δεν ακούστηκε)</Speech>
<Speech><Parlmember>ΚΩΝΣΤΑΝΤΙΝΟΣ ΜΠΑΡΚΑΣ</Parlmember>: Δεν θέλω ένσημα, κύριε Ταμήλο, από τη Βουλή. 
…Οι πιτσιρικάδες του ΣΥΡΙΖΑ έχουν έρθει εδώ, μέσα από αντι-παγκοσμιοποιητικά κινήματα, από μαθητικά κινήματα, από φοιτητικά κινήματα, από τις πλατείες, από διεκδικήσεις για μετανάστες, για εργαζόμενους, για ανέργους, για να σας τα λένε, για να τα ακούτε.
Πάρτε τη σπέκουλα. Τη διοχετεύω όλη σε εσάς. Κάντε την ό,τι θέλετε. Όμως, το αίσθημα πολιτικής ανατροπής που φέρνει ο ΣΥΡΙΖΑ για μια άλλη κοινωνία που εμείς ευαγγελιζόμαστε, για μια πιο δίκαιη κοινωνία, για μια κοινωνία η οποία θα σέβεται τους νέους, τους ανέργους, τους συνταξιούχους, αυτήν την αντίληψη και αυτό το όνειρο δεν θα μας το πάρετε. 
Μπορείτε να χρησιμοποιείτε οποιαδήποτε μέσα θέλετε, να παραποιείτε δηλώσεις, να έρχεστε εκ των υστέρων και να διεκδικείτε πράγματα για τους εργαζομένους. Τη δική μας, όμως, τοποθέτηση απέναντι στο πρόβλημα της επικοινωνίας δεν θα τη σπιλώσετε. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Μισό λεπτό, κυρία Πρόεδρε. 
Και δεν θα τη σπιλώσετε, γιατί γνωρίζετε πολύ καλά ότι έχουμε μαζί μας τη μεγάλη πλειοψηφία της κοινωνίας, την οποία εσείς φοβάστε. 
Επειδή τελειώνω πάντα με αυτό το ρητό, θα σας το ξαναπώ, για να το έχετε βαθιά στο νου σας: Το ηφαίστειο, κύριοι της Κυβέρνησης, μπορεί να μην το βλέπετε. Είναι, όμως, σίγουρο ότι θα εκπλαγείτε από τη λάβα.
Σας ευχαριστώ πολύ. 
(Χειροκροτήματα από την πτέρυγα του ΣΥΡΙΖΑ-ΕΚΜ)</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Σας ευχαριστούμε, κύριε συνάδελφε. 
Τον λόγο έχει ο κ. Κωνσταντίνος Σκρέκας.</ChairmanSpeech> 
<Speech><Parlmember>ΚΩΝΣΤΑΝΤΙΝΟΣ ΣΚΡΕΚΑΣ</Parlmember>: Ευχαριστώ, κυρία Πρόεδρε. 
Άκουσα τον συνάδελφο από τον ΣΥΡΙΖΑ, ο οποίος μίλησε πριν από μένα. Ανέφερε κάτι για συντάξεις και για Βουλευτές οι οποίοι επαγγελματικά εξασκούν το επάγγελμα της πολιτικής και προσδοκούν να πάρουν σύνταξη απ’ αυτό. 
Κοιτάω δεξιά, τα έδρανα της Νέας Δημοκρατίας, και βλέπω Βουλευτές που έχουν εκλεγεί μία, το πολύ δύο φορές. Κοιτάω αριστερά, τα έδρανα του ΣΥΡΙΖΑ, και βλέπω Βουλευτές οι οποίοι είναι σχεδόν τριάντα χρόνια στο Κοινοβούλιο. 
(Θόρυβος από την πτέρυγα του ΣΥΡΙΖΑ-ΕΚΜ)
Τελικά, δεν μπορώ να καταλάβω σε ποιους αναφέρεστε!</Speech> 
<Speech><Parlmember>ΚΩΝΣΤΑΝΤΙΝΟΣ ΜΠΑΡΚΑΣ</Parlmember>: Δεν ντρέπεστε λιγάκι; Να μας πείτε ποιοι είναι. 
(Θόρυβος από την πτέρυγα του ΣΥΡΙΖΑ-ΕΚΜ)</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ήσυχα, κύριε Μπάρκα. Καθίστε κάτω, κύριε Μπάρκα. Τόση ώρα λέγατε πράγματα και δεν σηκώθηκαν από τη θέση τους οι συνάδελφοι. 
(Θόρυβος από την πτέρυγα του ΣΥΡΙΖΑ-ΕΚΜ) 
Σας παρακαλώ, κύριοι συνάδελφοι!</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΣΚΡΕΚΑΣ</Parlmember>: Επειδή ανέφερε ο κ. Σταθάς ότι εκπροσωπεί τη γενιά του, θα ήθελα να πω το εξής: Επειδή είμαστε ίδια ηλικία κι εγώ τη γενιά μου εκπροσωπώ. Εκπροσωπούμε, δηλαδή, τη γενιά μας. Και ποιος εκπροσωπεί καλύτερα τη γενιά του; Να βάλουμε κάτω τα στοιχεία, ρε παιδί μου, και να δούμε πόσα ένσημα έχει ο κ. Σταθάς, πόσα ένσημα έχω εγώ. Εγώ, για παράδειγμα, έχω ένσημα με βιβλιάριο ενηλίκου από δεκαέξι ετών, δουλεύοντας σε παραγωγική διαδικασία σε βιομηχανία στον Ταύρο. Να μας πει ο κ. Σταθάς –που σηκώθηκε και έφυγε, γιατί δεν μπορεί να ακούσει- από πότε έχει ένσημα εκείνος. Να σας πω εγώ ότι δουλεύω στον ιδιωτικό τομέα. Να μας πει ο κ. Σταθάς από πού έχει τα ένσημά του.</Speech> 
<Speech><Parlmember>ΝΙΚΟΛΑΟΣ ΒΟΥΤΣΗΣ</Parlmember>: Μπάρκας λέγεται.</Speech> 
<Speech><Parlmember>ΚΩΝΣΤΑΝΤΙΝΟΣ ΣΚΡΕΚΑΣ</Parlmember>: Αλλά για να μην μπούμε στη λογική «τι έχω κάνει εγώ και τι έχει κάνει ο άλλος» -νομίζω ότι αυτό δεν βγάζει πουθενά,- γιατί δεν καθόμαστε να δούμε ποια είναι τα πραγματικά προβλήματα;
Γιατί δυσκολεύεστε, κυρίες και κύριοι του ΣΥΡΙΖΑ, να παραδεχθείτε -κάποιοι εν μέρει το κάνανε- ότι αυτό το νομοσχέδιο περιέχει πάρα πολύ σοβαρά πράγματα, τα οποία δίνουν λύσεις σε ένα σοβαρότατο πρόβλημα της ελληνικής κοινωνίας, σε ένα σοβαρότατο πρόβλημα της ελληνικής οικονομίας, που ταλανίζει τη χώρα δεκαετίες; Και αυτό είναι η μαύρη και αδήλωτη εργασία.
Πράγματι, η μαύρη και αδήλωτη εργασία προκαλεί τρύπες στα ταμεία, καθώς αυτά δεν έχουν τα απαραίτητα έσοδα για να πληρώνουν τις συντάξεις και για να καλύπτουν ιατροφαρμακευτικά τους πολίτες, οι οποίοι έχουν φτάσει σε ηλικία συνταξιοδότησης και όχι μόνο.
Δεύτερον, δημιουργούν αθέμιτο ανταγωνισμό μεταξύ των επιχειρήσεων. Υπάρχουν επιχειρήσεις όπου οι ιδιοκτήτες είναι νοικοκυραίοι και πληρώνουν όλες τις υποχρεώσεις τους στα ασφαλιστικά ταμεία, αλλά υπάρχουν και επιχειρήσεις που δεν πληρώνουν. Καταλαβαίνετε, λοιπόν, ότι οι πρώτες επιχειρήσεις έχουν αυξημένο κόστος παραγωγής υπηρεσιών ή προϊόντων, αφού δεν εισφοροδιαφεύγουν. 
Επίσης, δημιουργεί πρόβλημα στην ίδια την κοινωνία και στους  πολίτες το ότι πολλοί εργάζονται αυτήν τη στιγμή ανασφάλιστοι και δεν έχουν ιατροφαρμακευτική περίθαλψη ούτε για τους ίδιους αλλά ούτε και για την οικογένειά τους, με αποτέλεσμα, όταν έρθει η ώρα οι άνθρωποι αυτοί να βγουν στη σύνταξη -σε εκείνη την ώριμη και κρίσιμη ηλικία πια,- να μην μπορούν να έχουν ούτε αξιοπρεπή σύνταξη ούτε ιατροφαρμακευτική περίθαλψη. Το γεγονός αυτό έχει ως αποτέλεσμα οι άνθρωποι αυτοί να βρίσκονται σε συνεχή αγωνία, να έχουν ένα συνεχές άγχος, για τον λόγο ότι αναγκάζονται να εργάζονται για να συντηρήσουν την οικογένειά τους, αλλά κατά κύριο λόγο επειδή, δυστυχώς, γίνονται θύματα εκμετάλλευσης -αυτή είναι η αλήθεια- από αυτούς οι οποίοι τούς δίνουν εργασία και ζουν την κατάσταση αυτήν που προανέφερα.
Έρχεται, λοιπόν, το αρμόδιο Υπουργείο και ο αρμόδιος Υπουργός και προσπαθούν να δώσουν λύση σε αυτό το χρόνιο πρόβλημα. Τι χρειάζεται, κατ’ αρχάς, για να λυθεί αυτό το πρόβλημα; 
Πρώτον, πολιτική βούληση. 
Δεύτερον, αποφασιστικότητα για να τα αλλάξουμε όλα, για να ενισχύσουμε το Σώμα Επιθεωρητών Εργασίας, για να δημιουργήσουμε τα εργαλεία, ώστε να υπάρχει real time πληροφόρηση, σε ζωντανό χρόνο, δηλαδή, πληροφόρηση, έτσι ώστε ο ελεγκτής, όταν βγει κι ελέγξει τις επιχειρήσεις, να ξέρει πόσους εργαζόμενους πρέπει να βρει στην ελεγχόμενη επιχείρηση και ποιους, με το ονοματεπώνυμό τους. 
Αυτό έγινε εφικτό με το σύστημα «Εργάνη». Ερχόμαστε τώρα με αυτό το νομοσχέδιο και συνδέουμε το σύστημα «Εργάνη» -όπου εκεί ηλεκτρονικά πια δηλώνουν οι επιτηδευματίες ποιους εργαζομένους έχουν- με τις αναλυτικές περιοδικές δηλώσεις, γιατί υπήρξε το φαινόμενο πολλοί εργοδότες από τη μία να δηλώνουν στην «Εργάνη» ποιον προσλαμβάνουν και από την άλλη να μην το δηλώνουν στην αναλυτική περιοδική δήλωση, με αποτέλεσμα να μην πληρώνουν τις εργοδοτικές και τις εισφορές του εργαζομένου. 
Αυτό έρχεται και λύνεται με το παρόν νομοσχέδιο. Είναι πάρα πολύ σημαντικό, γιατί, πρώτον, υπάρχει η βούληση, δεύτερον, υπάρχουν τα εργαλεία και, τρίτον, υπάρχει η διασφάλιση πως ό,τι δηλώνεται είναι αυτό το οποίο γνωρίζει και το κράτος, που, μέχρι τώρα, επί τριάντα χρόνια, αυτό δεν το γνωρίζαμε. 
Το νομοσχέδιο σε κάθε περίπτωση είναι στη σωστή κατεύθυνση. Δίνει πολλές λύσεις. 
Χρειάζεται, κύριοι Υπουργοί, να εντείνουμε τις προσπάθειες. Χρειάζεται να αυξήσουμε τους ελέγχους. Είναι πολύ σωστό το ότι μπήκαν πολύ βαριά πρόστιμα, ώστε να φοβάται πια ο άλλος να μη δηλώσει τον εργαζόμενο, να έχει μία τέτοια ποινή, ώστε να είναι πολύ δυσμενέστερο το να μη δηλώσει και να πληρώσει το πρόστιμο, παρά το να μη δηλώσει καθόλου τον εργαζόμενο και να πληρώνει εκείνο το πρόστιμο των 700 ευρώ που υπήρχε πριν.
Υπάρχουν, όμως, και κάποια άλλα ζητήματα, τα οποία πρέπει να αντιμετωπίσουμε και θα ήθελα να τα αναφέρω επιγραμματικά.
Πρώτον, σε ό,τι αφορά στο εργόσημο: Πιστεύω ότι το εργόσημο θα έπρεπε να επεκταθεί και σε άλλες κατηγορίες εργαζομένων. Υπάρχουν αυτήν τη στιγμή εργασίες οι οποίες δεν είναι μόνιμου χαρακτήρα, είναι περιστασιακές. Εκ των πραγμάτων, λοιπόν, δυσκολεύεται αυτός ο οποίος χρησιμοποιεί αυτούς τους ανθρώπους για κάποιες έκτακτες εργασίες -για ένα catering σε έναν γάμο, για άλλες περιπτώσεις μαζικής εστίασης ή άλλες περιπτώσεις αγροτικών καλλιεργειών,- τους χρειάζεται για πολύ λίγο, για μεμονωμένες περιπτώσεις. Είναι δύσχρηστο το σύστημα, ώστε να είναι καλυμμένος νομικά, αλλά και να δίνει την απαραίτητη συμμετοχή στο ασφαλιστικό σύστημα. 
Δεύτερον, σε ό, τι αφορά στις αποδείξεις επαγγελματικής δαπάνης: Υπάρχουν επιτηδευματίες οι οποίοι, επειδή χρώσταγαν χρήματα στα ασφαλιστικά τους ταμεία ή επειδή χρώσταγαν ίσως και στην εφορία, δεν μπορούν να θεωρήσουν βιβλία και στοιχεία και δεν μπορούν να ασκήσουν το επάγγελμά τους. Μιλάω για μηχανικούς, μιλάω για ελεύθερους επαγγελματίες, αυτοαπασχολούμενους σε συμβουλευτικές υπηρεσίες, μιλάω για δικηγόρους κ.λπ.. Παλιά υπήρχε η δυνατότητα στις επιχειρήσεις να εκδίδουν μία απόδειξη επαγγελματικής δαπάνης και να καλύπτουν αυτό το κόστος. Αυτήν τη στιγμή δεν μπορεί μία επιχείρηση να εκδώσει μία απόδειξη επαγγελματικής δαπάνης σε έναν επιτηδευματία που προηγουμένως ασκούσε το επάγγελμα του και μπορούσε να εκδίδει τιμολόγια παροχής υπηρεσιών. Αυτό έχει ως αποτέλεσμα να βρίσκονται πάλι πλάγιοι τρόποι, ώστε να εκδίδεται απόδειξη επαγγελματικής δαπάνης για άλλες υπηρεσίες από αυτές που πραγματικά παρέχει ο πάροχος.
Τρίτον, σε ό,τι αφορά στις ληξιπρόθεσμες ασφαλιστικές εισφορές: Αυτήν τη στιγμή υπάρχει μια γάγγραινα στην κοινωνία. Υπάρχουν δικηγόροι, μηχανικοί και άλλοι ελεύθεροι επαγγελματίες -έμποροι και άλλοι- οι οποίοι, επειδή έχουν ληξιπρόθεσμες οφειλές προς τα ασφαλιστικά ταμεία, αυτήν τη στιγμή δεν τυγχάνουν ασφαλιστικής κάλυψης και δεν μπορούν να μπουν σε ένα πρόγραμμα «ενάρετης» παρακολούθησης των εισφορών που πρέπει να πληρώνουν στα ασφαλιστικά τους ταμεία.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Θα έπρεπε εκεί, με κάποιον τρόπο, να παγώσουμε τις ληξιπρόθεσμες οφειλές, να του δίνουμε έναν λογαριασμό, έναν αριθμό πληρωμής και να τον αφήσουμε από τούδε και στο εξής να πληρώνει τις εισφορές του έτσι όπως ακριβώς πρέπει. Έχοντας, όμως, αυτόν τον ηλεκτρονικό αριθμό πληρωμής, θα μπορεί να πηγαίνει και να πληρώνει μέρος των ληξιπρόθεσμων οφειλών.
Με λίγα λόγια, θα πρέπει να βρούμε μια λύση σε αυτό το μεγάλο πρόβλημα, που είναι οι ληξιπρόθεσμες οφειλές -ξαναλέω- στα ασφαλιστικά ταμεία των ελευθέρων επαγγελματιών παντός τύπου.
Επίσης, σε ό,τι αφορά στους μακροχρόνια άνεργους: Υπάρχουν αυτήν τη στιγμή περίπου ένα εκατομμύριο τετρακόσιες χιλιάδες άνεργοι. Πολλοί από αυτούς είναι μακροχρόνια άνεργοι. Θα πρέπει να βρούμε κάποιον τρόπο, ώστε αυτοί οι άνθρωποι επιτέλους να στηριχθούν. Μπορεί να είναι ένα επίδομα, το οποίο να είναι πολύ χαμηλής αξίας, να είναι 100, 200 ευρώ. Κάτι πρέπει να δώσουμε σε αυτούς που πραγματικά στην οικογένειά τους δεν έχουν τίποτα, δεν έχουν κανένα εισόδημα. Με αυτά τα οποία περισσεύουν -γιατί δανεικά δεν υπάρχουν για να στήσουμε κοινωνικό κράτος- θα πρέπει αυτούς τους ανθρώπους να τους υποστηρίξουμε με κάποιο τρόπο. Και αυτό θα πρέπει να το κάνουμε τώρα! 
Όπως ο Πρωθυπουργός αυτής της χώρας πολύ γρήγορα ενέσκηψε στο πρόβλημα το οποίο αφορούσε τους κομμένους λογαριασμούς της ΔΕΗ, σε ανθρώπους οι οποίοι πραγματικά δεν μπορούσαν να πληρώσουν τον λογαριασμό τους, θα πρέπει και εμείς τώρα, πριν δημιουργηθούν άλλα προβλήματα, να δούμε τι θα κάνουμε με αυτούς τους χρονίους ανέργους, οι οποίοι δεν έχουν κανένα, μα κανένα, απολύτως εισόδημα στην οικογένειά τους. 
Ευχαριστώ πολύ.
(Χειροκροτήματα από την πτέρυγα της Νέας Δημοκρατίας)</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε πολύ. 
Τον λόγο έχει ο κ. Πάρις Μουτσινάς.</ChairmanSpeech>
<Speech><Parlmember>ΙΩΑΝΝΗΣ ΣΤΑΘΑΣ</Parlmember>: Κυρία Πρόεδρε, θα ήθελα τον λόγο επί προσωπικού.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Γιατί, είπε το όνομά σας;</ChairmanSpeech>
<Speech><Parlmember>ΙΩΑΝΝΗΣ ΣΤΑΘΑΣ</Parlmember>: Ναι.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Δεν το άκουσα. Με συγχωρείτε. Τώρα έδωσα τον λόγο στον κύριο συνάδελφο. Θα σας δώσω τον λόγο αμέσως μετά.
Ορίστε, κύριε Μουτσινά, έχετε το λόγο.</ChairmanSpeech>
<Speech><Parlmember>ΠΑΡΙΣΗΣ ΜΟΥΤΣΙΝΑΣ</Parlmember>: Κύριοι συνάδελφοι, κύριοι Υπουργοί, συζητείται σήμερα ένα σοβαρό νομοσχέδιο, το οποίο δεν διαφωνώ ότι έχει θετικές διατάξεις, σχετικά με την κάλυψη αυτού του μεγάλου θέματος, που είναι η είσπραξη εσόδων από ασφαλιστικές εισφορές. Είναι αναγκαίο να γίνει αυτό, παρά το ότι και ο ειδικός αγορητής των Ανεξάρτητων και ο Κοινοβουλευτικός Εκπρόσωπος, κ. Βουδούρης, αναφέρθηκαν στα γενικότερα ζητήματα τα οποία έχουν άμεση σχέση με αυτό το θέμα. Είναι γενικότερα εθνικά και οικονομικά ζητήματα και έχουν σχέση με μια εθνική πολιτική και στρατηγική για το θέμα των ασφαλιστικών ταμείων, τα οποία, αν δεν αντιμετωπιστούν, όλα αυτά τα εργαλεία, που είναι θετικά, μπορεί να μείνουν και χωρίς καλή χρήση.
Είναι γεγονός, κύριοι Υπουργοί -το ξέρουμε όλοι πια, έχει γίνει συνείδηση, υπάρχει και μια μελέτη του ΟΟΣΑ σε είκοσι χώρες από κάποιον επαρκή οικονομολόγο- ότι χωρίς κοινωνική δικαιοσύνη καμμία δημοσιονομική πολιτική δεν πέτυχε. Τουναντίον, όλες οι δημοσιονομικές πολιτικές που δεν έχουν στον πυρήνα τους την κοινωνική δικαιοσύνη, την αντιμετώπιση των κοινωνικών προβλημάτων και θεμάτων, όλων αυτών των κοινωνικών ζητημάτων της κοινωνικής πολιτικής, πέφτουν στο κενό.
Θεωρώ, λοιπόν, ότι είναι μεγάλο ζήτημα η κοινωνική δικαιοσύνη και έχει σχέση με όλα αυτά και με μια άλλη πολιτική, την οποία πολλές φορές έχουμε αναφέρει εδώ. 
Θα ήθελα, όμως, να αναφερθώ ειδικά -δεν θα κάνω γενική αναφορά στο νομοσχέδιο, αναφέρθηκαν άλλοι στο θέμα αυτό- σε μια περίπτωση, η οποία συνιστά πραγματικά μια έντονη κοινωνική αδικία.  Έχουμε φτάσει σε ένα σημείο όπου, ναι μεν, δεν μπορούμε να εφαρμόσουμε μια συνολική κοινωνική πολιτική, αλλά δεν τολμούμε να πούμε και στην τρόικα ότι πεθαίνουν άνθρωποι στην Ελλάδα, ότι υπάρχει φτωχοποίηση ακόμα και των μεσαίων στρωμάτων, ότι υπάρχει μια ανθρωπιστική κρίση. Τρία εκατομμύρια άνθρωποι είναι κάτω από το όριο της φτώχειας.
Δεν τολμάμε να θέσουμε ένα επιχείρημα και να πούμε ότι, εκεί που βάζουμε 250 δισεκατομμύρια για την ανακεφαλαιοποίηση των τραπεζών, θα βάλουμε και 5 δισεκατομμύρια, για να μπορέσουμε να δώσουμε ένα εγγυημένο εισόδημα στις οικογένειες που δεν έχουν κανένα εισόδημα σήμερα. Δεν το κάνουμε αυτό. 
Μπορούμε, όμως, να κάνουμε κάτι άλλο και δεν το κάνουμε ούτε αυτό, το να δούμε, δηλαδή, κάποιες επιμέρους αδικίες, τις οποίες αν τις επιλύσουμε θα ανακουφίσουμε πραγματικά κάποια κοινωνικά στρώματα και θα τονώσουμε το περί δικαίου αίσθημα, κάτι που έχουν ανάγκη οι πολίτες. 
Αναφέρομαι σε μια τροπολογία που καταθέσαμε, η οποία αφορά στους υπαλλήλους της Αγροτικής Τράπεζας που είναι σε ώριμα συνταξιοδοτικά δικαιώματα. Ξέρετε ότι στις 27 Ιουλίου 2012 η ΑΤΕ πουλήθηκε με συνοπτικές διαδικασίες στην Τράπεζα Πειραιώς. Αυτή η πώληση ήταν ευνόητο ότι δημιούργησε πολλαπλές επιπτώσεις, τόσο στη διατάραξη του χρηματοδοτικού προγράμματος των αγροτών και των επιχειρήσεων των συνεταιρισμών του αγροτικού τομέα και της υπαίθρου, όσο και στα ασφαλιστικά, συνταξιοδοτικά και άλλα εργασιακά δικαιώματα των εργαζομένων. 
Για τις πρώτες επιπτώσεις στην αγροτική οικονομία παρακολουθούμε τις επιπτώσεις και τις εξελίξεις και θα αξιολογήσουμε τα προβλήματα με βάση τα οποία θα καθορίσουμε τη στάση μας στο άμεσο μέλλον. Ωστόσο, σήμερα θα εστιάσω και θα επιμείνω στις επιπτώσεις που δημιουργεί αυτή η εξέλιξη στους ασφαλισμένους υπαλλήλους της πρώην ΑΤΕ και ιδιαίτερα σε αυτούς που έχουν αποκτήσει ώριμα δικαιώματα την 31-12-2012, γιατί δεν φροντίσαμε να λάβουμε καμμιά μέριμνα και πρόνοια γι’ αυτούς, κύριε Υπουργέ, κατά την πώληση της ΑΤΕ. Έτσι, την επόμενη ημέρα, οι υπάλληλοι της πρώην ΑΤΕ έχασαν, όχι μόνο τα εργασιακά αλλά και τα ασφαλιστικά τους δικαιώματα και έχουν φτάσει στο σημείο να μην μπορούν να πάρουν σήμερα σύνταξη. 
Αναφορικά με το συνταξιοδοτικό, σας είναι γνωστό ότι οι εργαζόμενοι αυτοί συνταξιοδοτούνταν από το ΙΚΑ με τις διατάξεις του πρώην Ειδικού Ταμείου του προσωπικού της ΑΤΕ, επί τη βάσει ότι κατέβαλλαν ανέκαθεν αυξημένες ασφαλιστικές εισφορές με το ν. 2084/1992 και το ν. 3029/2002, μέχρι 36% συνολικά και αυτό μέχρι το 2011 σχεδόν, οπότε και προσαρμόστηκαν στις εισφορές του ΙΚΑ. Επρόκειτο για εισφορές 11% περίπου για τους εργαζόμενους και 25% για τον εργοδότη, δηλαδή συνολικά 36%, περίπου διπλάσιες από αυτές που ισχύουν σήμερα στο ΙΚΑ. 
Οι εργαζόμενοι αυτοί, μετά την απόλυσή τους από την ΑΤΕ και την πρόσληψή τους στην Τράπεζα Πειραιώς, χωρίς διαδοχή και με ατομικές συμβάσεις εργασίας μεταφέρθηκαν στις γενικές διατάξεις του ΙΚΑ, χάνοντας ώριμα ασφαλιστικά τους δικαιώματα, ενώ θα μπορούσαν από το πρώην ταμείο της Αγροτικής Τράπεζας να έχουν δικαίωμα σύνταξης με είκοσι πέντε χρόνια μέχρι το 2012 και θεμελίωση του δικαιώματος σύνταξης, με αναλογικές βέβαια συντάξεις, με το εικοσιπέντε ως τριάντα πέντε των ετών.
Επομένως, όσοι βρίσκονται κοντά σε συνταξιοδότηση σήμερα δεν μπορούν να πάρουν σύνταξη και πρέπει να παραμείνουν στην εργασία τους, κύριοι Υπουργοί, έως και δώδεκα επιπλέον χρόνια, για να συμπληρωθεί το εξηκοστό έβδομο έτος της ηλικίας τους. Κι αυτό, παρ’ ότι έχουν καταβάλει στα χρόνια αυτά πλήρεις ασφαλιστικές εισφορές, οι οποίες έχουν καταβληθεί, ενώ σήμερα φέρνετε νομοσχέδιο για να εισπράξουμε μη καταβληθείσες εισφορές. Είναι άδικο τελικά, οι άνθρωποι που έχουν καταβάλει εισφορές, την ώρα που υπάρχουν οι εισφορές στα ταμεία, να χάνουν αυτά τα δικαιώματα. 
Τελικά -και αυτό είναι το παράδοξο- σήμερα ο χρόνος υπηρεσίας στην Τράπεζα Πειραιώς -και θέλω αυτό να το καταλάβετε, κύριοι συνάδελφοι- δεν προσμετράται στο συντάξιμο χρόνο, παρ’ ότι καταβάλλονται και στον χρόνο αυτό, από το 2012 μέχρι σήμερα, επί δεκαοκτώ περίπου μήνες, ασφαλιστικές εισφορές, όπως προβλέπονται. 
Προς αποκατάσταση της αδικίας αυτής θα πρέπει να γίνει ρυθμιστική διάταξη με την τροπολογία που έχουμε καταθέσει και την οποία υποστηρίζουν όλες οι πτέρυγες της Βουλής και όλα τα κόμματα, και η οποία, σημειωτέον, δεν συνεπάγεται κανένα δημοσιονομικό κόστος. Αυτό είναι σημαντικό. 
Πιστεύω ότι η τροπολογία αυτή θα δώσει μία οριστική λύση στο σοβαρό αυτό πρόβλημα και θα αποτρέψει να βάλει σε περιπέτειες εκατοντάδες συναδέλφους μου, οι οποίοι έχουν ώριμα συνταξιοδοτικά δικαιώματα και καλούνται σήμερα να καταθέσουν τα χαρτιά τους για να πάρουν σύνταξη. Επιπλέον, οι άνθρωποι αυτοί θα χάσουν την εθελούσια έξοδο που δίνει η Τράπεζα Πειραιώς και που έληξε στο τέλος Νοεμβρίου. Μερικοί απ’ αυτούς μάλιστα έχουν παραιτηθεί και περιμένουν να ισχύσει αυτή η διάταξη για να μπορέσουν να συνταξιοδοτηθούν. 
Σε αντίθετη περίπτωση, κύριοι Υπουργοί, θα πρέπει να επιστραφούν στους εργαζόμενους οι επιπλέον ασφαλιστικές εισφορές που κατεβλήθησαν για τα ανάλογα χρόνια που ήταν ασφαλισμένοι και οι οποίες υπολογίζονται σήμερα, με μέτρηση υπολογισμού, σε 400 εκατομμύρια πλην των τόκων. 
Είναι αναγκαίο, ηθικό και δίκαιο να καλυφθεί το νομικό αυτό κενό με την ψήφιση αυτής της τροπολογίας που κατατέθηκε.
Κύριε Βρούτση, είχατε υποσχεθεί ότι επειδή δεν μπορεί αυτή η τροπολογία να συμπεριληφθεί σ’ αυτό το νομοσχέδιο, για λόγους που εσείς κατανοείτε και θέλω να σας πιστέψω, και επειδή δείξατε κατανόηση και μου είπατε προσωπικά ότι όλες οι πτέρυγες τη θέλουν κι ότι είναι αυτονόητο και δίκαιο να ψηφιστεί, ότι θα τη φέρετε σε ένα επόμενο νομοσχέδιο άμεσα. 
Το νομοσχέδιο, όμως, δεν ήρθε στη Βουλή και ειλικρινά θα ήθελα να ξέρω, γιατί οι αυτοί άνθρωποι αγωνιούν, έχουν παραιτηθεί και κινδυνεύουν να μείνουν πραγματικά χωρίς σύνταξη. Πρέπει να δώσουμε μία οριστική λύση γιατί είναι και δίκαιη και ηθική, είναι και ανταποδοτική σε αυτό το οποίο έχουν πληρώσει.
Ευχαριστώ.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Το λόγο έχει ζητήσει ο Υφυπουργός κ. Κεγκέρογλου.</ChairmanSpeech> 
<Speech><Parlmember>ΙΩΑΝΝΗΣ ΣΤΑΘΑΣ</Parlmember>: Θα ήθελα το λόγο, κυρία Πρόεδρε.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Έχετε το λόγο, κύριε Σταθά.</ChairmanSpeech>
<Speech><Parlmember>ΙΩΑΝΝΗΣ ΣΤΑΘΑΣ</Parlmember>: Με όλο το σεβασμό προς όλους τους συναδέλφους, χωρίς να θέλω να προσβάλω κανέναν, όσοι έχουν εκλεγεί στο ελληνικό Κοινοβούλιο κάτι έχουν προσφέρει και γι’ αυτό έχουν εκλεγεί. 
Ο κ. Σκρέκας αναφέρθηκε στο όνομά μου και στο αν εγώ έχω κολλήσει κανένα ένσημο.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Εκ παραδρομής, νομίζω, το είπε.</ChairmanSpeech> 
<Speech><Parlmember>ΙΩΑΝΝΗΣ ΣΤΑΘΑΣ</Parlmember>: Συγγνώμη, κυρία Πρόεδρε, να ολοκληρώσω.
Θα ήθελα να ενημερώσω και το Σώμα ότι είμαι τριάντα οκτώ χρονών, είμαι ένας από τους επτακόσιους βιομηχανικούς εργάτες σε αυτήν την ηλικία που έχουν μόνο βαρέα και ανθυγιεινά ένσημα, με δεκαπέντε χρόνια βάρδιας σε βαριά βιομηχανία –για να αποκαταστήσουμε την αλήθεια. Έχω γλιτώσει από δύο θανατηφόρα ατυχήματα και τυχαία είμαι εδώ ανάμεσά σας. Έχω δει συνάδελφό μου δίπλα να σκοτώνεται και άλλα τρία άτομα να τη γλιτώνουν –ένας από αυτούς ήμουν κι εγώ. Γι’ αυτόν τον λόγο θα ήθελα να αποκατασταθεί αυτό που είπε ο κ. Σκρέκας και πιστεύω ότι το έκανε εκ παραδρομής.</Speech> 
<Speech><Parlmember>ΚΩΝΣΤΑΝΤΙΝΟΣ ΣΚΡΕΚΑΣ</Parlmember>: Θα ήθελα να απαντήσω, κυρία Πρόεδρε.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Απαντήστε εσείς για να μη χάνουμε χρόνο.</ChairmanSpeech> 
<Speech><Parlmember>ΚΩΝΣΤΑΝΤΙΝΟΣ ΣΚΡΕΚΑΣ</Parlmember>: Κυρία Πρόεδρε, έγινε εκ παραδρομής επειδή αναφέρθηκα στον προηγούμενο ομιλητή, που είχε μιλήσει επανειλημμένα. Δεν ήταν ο κ. Σταθάς, ήταν ο κ. Μπάρκας. Θα ήθελα να διορθωθεί στα Πρακτικά. Δεν αναφερόμουν στον κ. Σταθά.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Τώρα ο κ. Μπάρκας θα σας απαντήσει;</ChairmanSpeech> 
<Speech><Parlmember>ΚΩΝΣΤΑΝΤΙΝΟΣ ΜΠΑΡΚΑΣ</Parlmember>: Δεν θέλω να απαντήσω, κυρία Πρόεδρε.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Το λόγο έχει ο κ. Κεγκέρογλου.</ChairmanSpeech> 
<Speech><Parlmember>ΒΑΣΙΛΕΙΟΣ ΚΕΓΚΕΡΟΓΛΟΥ</Parlmember> (Υφυπουργός Εργασίας, Κοινωνικής Ασφάλισης και Πρόνοιας): Κυρία Πρόεδρε, ζήτησα από τον κ. Σταθά –τον πραγματικό- να ενημερώσει τον κ. Μπάρκα να έρθει στην Αίθουσα -γιατί αποχώρησε- για να μην τον παραπληροφορήσουν πάλι, όπως χθες ή να μην τον καθοδηγήσουν –κατά την άποψή μου- λαθεμένα. 
Χθες, λοιπόν, αναφέρθηκα σε κάποιο νέο Βουλευτή, ο οποίος έθεσε έμμεσα το ζήτημα της κατάργησης της βουλευτική σύνταξης που έχει ψηφίσει αυτή η Βουλή. Έχει καταργηθεί η βουλευτική σύνταξη. Δεν ξέρω τι του μεταφέρανε. 
Ήρθε, λοιπόν, σήμερα με μία επίθεση στο πρόσωπό μου, χωρίς καν να ρωτήσει τι ειπώθηκε ή να πάρει τα Πρακτικά. Εγώ, όμως, πήρα τα Πρακτικά και θέλω να τα διαβάσω αυτολεξεί, να τα ακούσει ο ίδιος για να δει τι εντύπωση έδωσε με αυτά τα οποία είπε σε σχέση με το συγκεκριμένο θέμα. 
Αναφέρει: «Δυστυχώς, για άλλη μια φορά, είμαστε μπροστά σε μία συζήτηση η οποία γίνεται εκ του ασφαλούς». Απευθυνόμενος στους ομιλητές που είχαν μιλήσει και ήταν στην Αίθουσα: «Γίνεται, δηλαδή, από ομιλητές οι οποίοι έχουν τη δυνατότητα –και μιλάω κυρίως για τους μεγαλύτερους σε ηλικία- να πάρουν σύνταξη. Ενώ εμείς, οι πιτσιρικάδες Βουλευτές του ΣΥΡΙΖΑ, ερχόμαστε εδώ για να σας πούμε τα προβλήματα έτσι όπως έχουν, ερχόμαστε εδώ για να σας πούμε ότι εμείς, με τα νομοσχέδια που φέρνετε και ψηφίζετε και στηρίζετε, δεν θα πάρουμε καθόλου σύνταξη. Δεν θα έχουμε καν τη δυνατότητα να σκεφτούμε ότι θα πάρουμε σύνταξη». 
Εγώ δεν είπα ότι ζήτησε ο κ. Μπάρκας να πάρει σύνταξη. Έμμεσα, όμως –λέω- θέτει θέμα της βουλευτικής σύνταξης και θα ήθελα τη γνώμη του ΣΥΡΙΖΑ πάνω σε αυτό. Αυτό το συγκεκριμένο είπα, με αυτά τα οποία άκουσα. Η απάντηση του κ. Μητρόπουλου σε αυτό δεν υπήρξε, παρ’ ότι είναι μία καθαρά πολιτική θέση η απάντηση για το αν είναι ή δεν είναι υπέρ.
Προχωρώ παραπέρα στα ζητήματα που τέθηκαν. Προχώρησα σε ορισμένες ανακοινώσεις και σε σχέση με τους ανασφάλιστους, μέσα σε ένα γενικότερο πλαίσιο που προωθεί η Κυβέρνηση, με προτεραιότητα την κοινωνική προστασία, ακριβώς για τον λόγο ότι με την κρίση έχουν αυξηθεί τα φαινόμενα ακραίας φτώχειας, έχουν αυξηθεί οι περιπτώσεις και οι άνθρωποι που χρειάζονται τη βοήθεια, τη στήριξη του κράτους, τη στήριξη της κοινωνίας.
Γι’ αυτό είχαμε την ευκαιρία, με τη συζήτηση ερωτήσεων και άλλων νομοσχεδίων, να ενημερώσουμε για τις πρωτοβουλίες στις οποίες έχουμε επεκταθεί.
Επίσης, να δούμε σήμερα το θέμα -το οποίο συζητήθηκε πολύ- της επανασύνδεσης του ηλεκτρικού για οικονομικά αδυνάτους και ανήκοντες σε ευάλωτες ομάδες. Όπως έχει ενημερώσει το ΥΠΕΚΑ, άμεσα δύο χιλιάδες διακόσιοι οι οποίοι ήταν στο κοινωνικό τιμολόγιο και βρέθηκαν με διακοπή ρεύματος συνδέονται, χωρίς καμμία περαιτέρω διαδικασία. Η Γενική Γραμματεία Πρόνοιας είναι σε συνεργασία με το ΥΠΕΚΑ προκειμένου να προωθηθούν τα κριτήρια για γρήγορη ανταπόκριση στην επανασύνδεση για άλλες κατηγορίες όπως είναι ΑΜΕΑ, ανασφάλιστοι κ.λπ..
Και βεβαίως, εφόσον υπάρχει η κοινωνική έρευνα για αυτές τις περιπτώσεις, δεν χρειάζεται να γίνει καινούρια. Να αναφέρω ακόμα ότι με διάταξη την οποία ψήφισε η Βουλή τις προηγούμενες μέρες εξασφαλίστηκε κοινωνικό τιμολόγιο για όλες τις μονάδες κοινωνικής φροντίδας και αλληλεγγύης, οι οποίες υλοποιούν δράσεις στήριξης των ανθρώπων που έχουν ανάγκη είτε σίτισης είτε στέγασης κ.λπ.. Αναφέρω δύο μόνο από το συνολικό πλαίσιο, για το οποίο άλλωστε σας έχουμε ενημερώσει. 
Τέλος, να πω για το θέμα του άρθρου –μόνο για αυτό θα μιλήσω- για το οποίο έγινε πολλή συζήτηση, που αφορά τους απασχολούμενους αποκλειστικά και μόνο για τη διεξαγωγή αθλητικών αγώνων. Δεν αφορά το προσωπικό και τους υπαλλήλους των ΠΑΕ και των ΚΑΕ. Αυτοί εργάζονται συνεχώς και είναι στην ασφάλιση κανονικά του ΙΚΑ. Αναφέρεται μόνο στο προσωπικό κατά τη διεξαγωγή των αγώνων, που σημαίνει δηλαδή το πρόσθετο προσωπικό που το παίρνουν για αυτές τις ώρες ή τη μέρα της διεξαγωγής των αγώνων και όχι για ΠΑΕ και ΚΑΕ μόνο. 
Λέει, παρακάτω: «Και λοιπά πρόσωπα επαγγελματικού και ερασιτεχνικού αθλητισμού». Αυτό σημαίνει ότι οι πέντε χιλιάδες ερασιτεχνικά σωματεία που συμμετέχουν σε επίσημους αγώνες θα έχουν αυτήν τη δυνατότητα και όχι οι είκοσι, ή οι τριάντα ή οι πενήντα μόνο στις ημέρες αγώνων που γίνονται στα πρωταθλήματα επαγγελματικού αθλητισμού. 
Τέλος, να πω για την υπασφάλιση, που έγινε πολλή κουβέντα και υπήρξαν σωστές επισημάνσεις. Υπήρχε πράγματι και είχε διαπιστωθεί απ’ όλους και κυρίως από τους ελεγκτές και από τις υπηρεσίες που είχαμε την εισήγηση, ότι στην πράξη δεν μπορούσε να διεξαχθεί έλεγχος για την υπασφάλιση, ακριβώς γιατί συνέχισε να υπάρχει η δυνατότητα που είχε δοθεί στους εργοδότες να δηλώνουν τροποποίηση του προγράμματος μέσα σε ένα σαρανταοκτάωρο. 
Γιατί, είχε δοθεί αυτό πριν τον Μάρτιο; Διότι, υπήρχε επίκληση από την πλευρά τους –επιμελητήρια, όλα αυτά που είπατε- δηλαδή από φορείς των εργοδοτών που έλεγαν: «Πώς είναι δυνατόν στις 20.00΄ το βράδυ που θα αρρωστήσει κάποιος να μου λέτε να πάω στο ΣΕΠΕ και να το δηλώσω;» και είχε υπάρξει αυτή η διευκόλυνση. 
Μετά, όμως, την ηλεκτρονικοποίηση του συστήματος που έχει τη δυνατότητα να το δηλώσει ανά πάσα στιγμή, δεν υφίσταται αυτό το πρόσκομμα και η ανάγκη για γραφειοκρατία. 
Άρα, λοιπόν, η διάταξη αυτή δεν είναι τυπική. Θα έρθει να θεραπεύσει ένα τεράστιο θέμα. Θα έρθει να αντιμετωπίσει αυτό το οποίο το αναφέραμε ως δεδομένο –δεν είναι δεδομένο- ότι το 19% που αναφέρθηκε είναι κάτω από 500 ευρώ. Προφανώς ένα μεγάλο ποσοστό από αυτό είναι υπασφάλιση. Η υπασφάλιση, λοιπόν, θα αντιμετωπιστεί με συγκεκριμένα μέτρα όπως είναι αυτό της κατάργησης του σαρανταοκτάωρου. 
Γι’ αυτό όλα όσα θεσμοθετούμε από μόνα τους, εάν δεν υπάρξει η δράση, εάν δεν υπάρξει περαιτέρω παρέμβαση, φυσικά και δεν αποδίδουν εάν είναι μόνο σε ένα χαρτί. Εδώ, όμως, έχουμε ένα συνολικό σχέδιο για τη δραστική μείωση της ανασφάλιστης και αδήλωτης εργασίας και σε αυτό είναι χαρά που έχουμε τη συναίνεση για την αντιμετώπιση του προβλήματος. Και αυτό δεν το αμφισβητεί κανείς. 
Λέμε, όμως, να πάμε ένα βήμα μπροστά. Να μην αφήσουμε τα πράγματα μόνο στις δηλώσεις. Γι’ αυτό χρειαζόμαστε τις δημιουργικές προτάσεις που τις έχουμε από πολλές πλευρές. 
Ευχαριστώ.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε.
Το λόγο έχει ο κ. Μπάρκας για ένα λεπτό.</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΜΠΑΡΚΑΣ</Parlmember>: Κυρία Πρόεδρε, ζήτησα το λόγο γιατί ένας Βουλευτής και ένας Υπουργός αναφέρθηκαν στο όνομά μου.
Κατ’ αρχάς, θα ήθελα να πω στον κ. Σκρέκα ότι εδώ δεν θα κάνουμε μάχη ενσήμων. Θα του πω κι εγώ ότι τα πεντέμισι χρόνια που ζω στην Πρέβεζα μετά το τέλος των σπουδών μου έχω δουλέψει σε διάφορες επιχειρήσεις τοπικές. Αν θέλει να δει τα ένσημά μου, μπορώ να του τα φέρω να τα δει. Δεν έχω κανένα πρόβλημα.
Αναφερόμενος τώρα στον κύριο Υφυπουργό, στον κ. Κεγκέρογλου, θέλω να πω ότι από άλλους τα βλέπαμε κι άλλοι μαθαίνουν γρήγορα. Οι νεοδημοκράτες τα έκαναν κι οι πασόκοι έμαθαν γρήγορα την ιστορία της αλλαγής, της «μονταζιέρας». Το έμαθαν πολύ γρήγορα. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή) 
Μισό λεπτό, κυρία Πρόεδρε, τελειώνω.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια- Τσαρουχά</Parlmember>):  Είναι τόσο ωραία λέξη αυτή η «μονταζιέρα» πια και έγινε της μόδας;
Βρείτε μία άλλη λέξη, σας παρακαλώ, γιατί στα Πρακτικά αυτή η λέξη είναι γελοία. 
Με συγχωρείτε.</ChairmanSpeech> 
<Speech><Parlmember>ΚΩΝΣΤΑΝΤΙΝΟΣ ΜΠΑΡΚΑΣ</Parlmember>: Εντάξει. 
Της παραποίησης, λοιπόν, δηλώσεων.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια- Τσαρουχά</Parlmember>):  Έτσι. Έχουμε ωραίες ελληνικές λέξεις. Η «μονταζιέρα» είναι λέξη;</ChairmanSpeech> 
<Speech><Parlmember>ΚΩΝΣΤΑΝΤΙΝΟΣ ΜΠΑΡΚΑΣ</Parlmember>: Βλέπω ότι μαθαίνουν, λοιπόν, γρήγορα το έργο. 
Σας λέω λοιπόν, το εξής: Μακριά από εμάς τέτοια πράγματα, κυρία Πρόεδρε. Αναφέρομαι στην κοινωνία που έχουν δημιουργήσει τα δύο αυτά κόμματα την τελευταία τετραετία, η οποία δεν έχει για τους νέους εργαζόμενους, τους ανέργους, τους συνταξιούχους στον ήλιο μοίρα. Δημιουργούν καμένη γη για τη μεγάλη πλειοψηφία της κοινωνίας και παραδείσους για τους φίλους τους. 
Σε κάθε περίπτωση, επιστρέφω στον κ. Κεγκέρογλου αυτά που λέει. Του τα επιστρέφω. Του τα χαρίζω.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια- Τσαρουχά</Parlmember>): Ποια;</ChairmanSpeech> 
<Speech><Parlmember>ΚΩΝΣΤΑΝΤΙΝΟΣ ΜΠΑΡΚΑΣ</Parlmember>: Αυτά που λέει του τα χαρίζω.</Speech> 
<Speech><Parlmember>ΒΑΣΙΛΕΙΟΣ ΚΕΓΚΕΡΟΓΛΟΥ</Parlmember> (Υφυπουργός Εργασίας, Κοινωνικής Ασφάλισης και Πρόνοιας): Τουλάχιστον λίγη σεμνότητα!</Speech> 
<Speech><Parlmember>ΚΩΝΣΤΑΝΤΙΝΟΣ ΜΠΑΡΚΑΣ</Parlmember>: Αφήνω την κοινωνία να αποφασίσει για το ποιοι πραγματικά διεκδικούν πράγματα για την ίδια και ποιοι όχι. 
Ευχαριστώ πολύ.</Speech>
<Speech><Parlmember>ΠΑΡΙΣ ΚΟΥΚΟΥΛΟΠΟΥΛΟΣ</Parlmember>: Κυρία Πρόεδρε, θα ήθελα το λόγο.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια- Τσαρουχά</Parlmember>):  Σας παρακαλώ, κύριε Κουκουλόπουλε. Θα απαντήσει ο κ. Κεγκέρογλου. Ήταν προσωπικό το θέμα.
Κύριε Κεγκέρογλου, έχετε το λόγο για ένα λεπτό.</ChairmanSpeech> 
<Speech><Parlmember>ΒΑΣΙΛΕΙΟΣ ΚΕΓΚΕΡΟΓΛΟΥ</Parlmember> (Υφυπουργός Εργασίας, Κοινωνικής Ασφάλισης και Πρόνοιας): Είμαι οκτώ, εννιά χρόνια στη Βουλή και πραγματικά πρώτη φορά απευθύνεται Βουλευτής με αυτόν τον τρόπο σε συνάδελφο. Δεν έχω δώσει το δικαίωμα αυτό. Και αυτό γίνεται από νέο συνάδελφο. Γι’ αυτό είπα ότι δεν έχει σωστή καθοδήγηση από αυτόν που τον ενημέρωσε. Κι αναφέρομαι στον κ. Μητρόπουλο. 
Ακούστε, εγώ ούτε…</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια- Τσαρουχά</Parlmember>): Αναφέρεστε συνέχεια σε ονόματα και θα πάμε έτσι.</ChairmanSpeech>
<Speech><Parlmember>ΒΑΣΙΛΕΙΟΣ ΚΕΓΚΕΡΟΓΛΟΥ</Parlmember> (Υφυπουργός Εργασίας, Κοινωνικής Ασφάλισης και Πρόνοιας): Αναφέρθηκα στα Πρακτικά. Με σεμνότητα θα μπορούσατε να πείτε «δεν εννοούσα αυτό. Μου ξέφυγε στον ειρμό». Πάρτε τα Πρακτικά να τα διαβάσετε. 
Συνάδελφε, να υπάρχει λίγη σεμνότητα, όταν κατηγορείς τους άλλους. Έχουμε μια ιστορία και εργασιακή –μιας και αναφερόσαστε σε ένσημα- και κοινοβουλευτική. 
Πραγματικά, λίγη σεμνότητα παραπάνω δεν βλάπτει. 
Δεν μας είπατε τελικά «ήταν λάθος και το ανακαλώ».</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια- Τσαρουχά</Parlmember>): Ευχαριστούμε. 
Κύριε Κουκουλόπουλε, είστε Κοινοβουλευτικός Εκπρόσωπος;</ChairmanSpeech>
<Speech><Parlmember>ΠΑΡΙΣ ΚΟΥΚΟΥΛΟΠΟΥΛΟΣ</Parlmember>: Βεβαίως, είμαι.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια- Τσαρουχά</Parlmember>): Δεν είστε. 
Δεν πειράζει. Ας πούμε ότι είστε.</ChairmanSpeech> 
<Speech><Parlmember>ΠΑΡΙΣ ΚΟΥΚΟΥΛΟΠΟΥΛΟΣ</Parlmember>: Πως δεν είμαι δηλαδή;</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια- Τσαρουχά</Parlmember>): Ε, δεν είστε. 
Είστε κεντρικός. Δεν είστε στο νομοσχέδιο. 
Εντάξει, έχετε το λόγο, κύριε συνάδελφε.</ChairmanSpeech> 
<Speech><Parlmember>ΠΑΡΙΣ ΚΟΥΚΟΥΛΟΠΟΥΛΟΣ</Parlmember>: Όχι, στο νομοσχέδιο είμαι. Σήμερα, είμαι εγώ. Έχει έρθει αναγγελία, κυρία Πρόεδρε.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια- Τσαρουχά</Parlmember>): Δεν την έχω δει εδώ. Δεν το αμφισβητώ. 
Έπρεπε να την έστελναν, γιατί το Προεδρείο δεν έχει τέτοια αναγγελία. 
Εν πάση περιπτώσει, έχετε το λόγο, κύριε Κουκουλόπουλε.</ChairmanSpeech> 
<Speech><Parlmember>ΠΑΡΙΣ ΚΟΥΚΟΥΛΟΠΟΥΛΟΣ</Parlmember>: Κι εγώ διάβασα αυτήν την κακόηχη λέξη –ορθή η επισήμανσή σας- τη «μονταζιέρα», η οποία αποδίδεται στο ΠΑΣΟΚ. 
Θέλω να πω στον κύριο συνάδελφο ότι διάβασα πολύ προσεκτικά τα Πρακτικά, γιατί χθες απουσίαζα. Είναι καθαρό τι έχει πει ο συνάδελφος. Καλό θα ήταν να επανορθώσει. 
Διαμαρτύρονταν ότι δεν θα πάρει βουλευτική σύνταξη. Ας πει ένα «συγγνώμη». Ας πει ότι δεν ήξερε ότι αυτή η Βουλή κι αυτή η κοινοβουλευτική ομάδα αυτού το κόμματος που κατηγορεί τα έχει κόψει όλα αυτά. 
Στην παρούσα Βουλή που είναι ο ίδιος θα έπρεπε να θυμάται, αν εννοεί τη σύνταξη της νέας γενιάς -γιατί μίλησε εκ μέρους της νέας γενιάς επίσης, αν το πάρουμε έτσι, με μια πιο απλόχερη ανάγνωση και ξεχωρίσουμε τις φράσεις- ότι δεν πέρασαν μήνες που η Βουλή ψήφισε τη νομοθετική πρωτοβουλία του ΠΑΣΟΚ με την οποία τιτλοποιούνται τα μελλοντικά έσοδα των υδρογονανθράκων, έτσι ώστε να μην υπάρχει η δικαιολογημένη ανασφάλεια των νέων ανθρώπων. 
Κατά τα άλλα, δεν μιλάμε για «μονταζιέρες» που μιλάει ο ΣΥΡΙΖΑ. 
Μιλάμε για πεποιθήσεις με τις οποίες ο ίδιος και το κόμμα του έκανε εκλογές, ότι όλοι εμείς οι Βουλευτές παίρνουμε δύο και τρεις συντάξεις, ενώ δεν παίρνουμε καμμία. 
Είχαμε την τόλμη και το θάρρος να κόψουμε όλα αυτά τα καθεστώτα των προηγουμένων ετών, αλλά η κοινωνία ακόμα νομίζει ότι υπάρχουν διπλές και τριπλές συντάξεις, ενώ έχουν κοπεί από αυτή και την προηγούμενη Βουλή όλα αυτά τα προνόμια. Όμως με αυτήν τη βεβαιότητα στην κοινωνία κάνει ο ίδιος με ευκολία εκλογές. Αυτό να ξέρει.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Πάντως, κύριε Κουκουλόπουλε, το Προεδρείο δεν έχει δεχτεί από την Κοινοβουλευτική σας Ομάδα αλλαγή Κοινοβουλευτικού Εκπροσώπου. Για να είμαστε εντάξει.</ChairmanSpeech>
<Speech><Parlmember>ΠΑΡΙΣ ΚΟΥΚΟΥΛΟΠΟΥΛΟΣ</Parlmember>: Θα το φροντίσω ευθύς αμέσως.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ωραία, να το κάνετε.
Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού προηγουμένως ξεναγήθηκαν στην έκθεση της αίθουσας «ΕΛΕΥΘΕΡΙΟΣ ΒΕΝΙΖΕΛΟΣ» και ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής τριάντα εννιά μαθητές και μαθήτριες και τρεις εκπαιδευτικοί από το 4ο Γυμνάσιο Αιγίου.
Η Βουλή τούς καλωσορίζει.
(Χειροκροτήματα απ’ όλες τις πτέρυγες της Βουλής)
Το λόγο έχει ο κ. Γαβριήλ Αβραμίδης.</ChairmanSpeech>
<Speech><Parlmember>ΙΩΑΝΝΗΣ ΒΡΟΥΤΣΗΣ</Parlmember> (Υπουργός Εργασίας, Κοινωνικής Ασφάλισης και Πρόνοιας): Κυρία Πρόεδρε, πριν ανέβει ο κ. Αβραμίδης στο Βήμα, αν μου επιτρέπετε, θα ήθελα να καταθέσω μία τροπολογία και να κάνω δύο νομοτεχνικές βελτιώσεις.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Μάλιστα, κύριε Υπουργέ, έχετε το λόγο.</ChairmanSpeech>
<Speech><Parlmember>ΙΩΑΝΝΗΣ ΒΡΟΥΤΣΗΣ</Parlmember> (Υπουργός Εργασίας, Κοινωνικής Ασφάλισης και Πρόνοιας): Ευχαριστώ.
Καταθέτω μία βουλευτική τροπολογία η οποία γίνεται αποδεκτή με γενικό αριθμό 1010 και ειδικό αριθμό 103.
Επίσης, καταθέτω δύο βελτιώσεις νομοτεχνικού περιεχομένου, οι οποίες είναι πολύ συγκεκριμένες -λεκτικές αλλαγές γίνονται μόνο- και είναι χρήσιμες για τη διεξαγωγή της συζήτησης του νομοσχεδίου.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Παρακαλώ να τις καταθέσετε και να διανεμηθούν.
(Στο σημείο αυτό ο Υπουργός Εργασίας, Κοινωνικής Ασφάλισης και Πρόνοιας κ. Ιωάννης Βρούτσης καταθέτει για τα Πρακτικά την τροπολογία και τις προαναφερθείσες νομοτεχνικές βελτιώσεις, οι οποίες έχουν ως εξής:
(Να καταχωρισθούν οι σελ. 244 έως 246)</ChairmanSpeech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Το λόγο έχει ο κ. Γαβριήλ Αβραμίδης.</ChairmanSpeech>
<Speech><Parlmember>ΓΑΒΡΙΗΛ ΑΒΡΑΜΙΔΗΣ</Parlmember>: Ευχαριστώ, κυρία Πρόεδρε.
Κυρίες και κύριοι συνάδελφοι, συζητούμε το νομοσχέδιο με τίτλο: «Αναβάθμιση και βελτίωση των μηχανισμών είσπραξης των ασφαλιστικών φορέων, πρόστιμα για την ανασφάλιστη και αδήλωτη εργασία και λοιπές διατάξεις αρμοδιότητας του Υπουργείου Εργασίας, Κοινωνικής Ασφάλισης και Πρόνοιας». Με το προτεινόμενο σχέδιο νόμου προτείνεται ιδίως η αναθεώρηση των μηχανισμών είσπραξης των ασφαλιστικών εισφορών και θέσπισης διοικητικών κυρώσεων, προστίμου για την ανασφάλιστη και αδήλωτη εργασία με σκοπό την αντιμετώπιση του προβλήματος της εισφοροδιαφυγής και της εισφοροαποφυγής. Βέβαια, για το σχέδιο νόμου έχει ήδη τοποθετηθεί ο ειδικός αγορητής μας και βεβαίως θα εκφραστεί η τελική μας θέση στην ψηφοφορία.
Επειδή κατατέθηκαν δύο τροπολογίες για το θέμα των ανασφάλιστων υπερηλίκων και θα μιλήσω γι’ αυτό, αλλά πριν πάω σε αυτό, θέλω να ρωτήσω τι θα γίνει πραγματικά με όλους αυτούς τους ανασφάλιστους πολίτες, όταν μόνο τα μέλη των οικογενειών των μικρομεσαίων επαγγελματιών και εμπόρων, των τριακοσίων εβδομήντα οκτώ χιλιάδων που δεν μπορούν να πληρώσουν τις ασφαλιστικές εισφορές, είναι ένα εκατομμύριο άτομα, ένα εκατομμύριο συμπολίτες μας, συμπατριώτες μας. Είναι άνθρωποι που ήταν άρχοντες παλιά, είχαν εισοδήματα και τώρα δεν μπορούν να πληρώσουν τις ασφαλιστικές τους εισφορές. Είναι εκατομμύρια, λοιπόν, οι ανασφάλιστοι, εκατομμύρια τα άτομα που βρίσκονται σε απόγνωση.
Επειδή θα βρεθώ τη Δευτέρα στην Τιφλίδα στη Διακοινοβουλευτική Συνέλευση του Οργανισμού Συνεργασίας Ευξείνου Πόντου και θα έχω την ευκαιρία να έχω συνάντηση με την Ομοσπονδία των Ελληνικών Κοινοτήτων της Γεωργίας, όπως και με την ελληνική κοινότητα της Τιφλίδας, φυσικά και θα με ρωτήσουν τι γίνεται με το θέμα των συντάξεων των ανασφάλιστων υπερηλίκων. Γι’ αυτούς δεν έχει σημασία αν εγώ ανήκω στους Ανεξάρτητους Έλληνες ή σε οποιοδήποτε άλλο κόμμα. Είμαι ένα μέλος του ελληνικού Κοινοβουλίου και θα μου ζητήσουν λογαριασμό. Τι θα τους πω; Υπάρχει κάποια ελπίδα; Θα γίνει κάτι γι’ αυτό;
Σας παρακαλώ, επειδή δεν αμφισβητείται η ευαισθησία κανενός, τι περιμένετε άλλο; Αν περιμένετε κι άλλο, το μόνο που θα κάνετε είναι πραγματικά να μετρήσετε το πόσοι θα έχουν μείνει, διότι έχουν πεθάνει αρκετοί και μόνο από το σοκ, όταν πήραν το χαρτί της διακοπής αυτού του προνοιακού επιδόματος των ανασφάλιστων υπερηλίκων των 345 ευρώ. Γνωρίζω προσωπικά περιστατικά και τα έχω αναφέρει εδώ στη Βουλή. 
Εξάλλου, υπήρχε και από τον Υπουργό μία τοποθέτηση και σε εκπομπές, αλλά και άλλοτε, ότι εφόσον υπάρχει πρωτογενές πλεόνασμα, τον Σεπτέμβριο, δηλαδή εντός του έτους, θα ερχόταν ρύθμιση, η οποία θα κάλυπτε τους ανασφάλιστους υπερήλικες. Ιδού η Ρόδος, ιδού και το πήδημα! Κάντε το!
Πάνω απ’ όλα, όταν έρχονται κάποιες τροπολογίες με τον τρόπο που έρχονται -και είναι καλό ο,τιδήποτε γίνεται για το σχετικό θέμα- νομίζω ότι είναι λάθος διαχείριση -και αναφέρομαι στο συγκυβερνών κόμμα- κάποια στελέχη του -γιατί με πήραν τηλέφωνο απ’ όλη την Ελλάδα σχεδόν- να λένε: «Ελάτε εσείς οι Πόντιοι, οι Βορειοηπειρώτες, στηρίξτε την τροπολογία που κάνουμε και πιέστε τη Νέα Δημοκρατία, γιατί το μεν ΠΑΣΟΚ…» –αυτά λέγονταν, με πήραν τηλέφωνο απ’ όλη την Ελλάδα- «…θέλει, η Νέα Δημοκρατία δεν θέλει. Πιέστε τους. Φέρτε ψηφίσματα για να προχωρήσει το ζήτημα αυτό.».
Σ’ αυτό, επιτέλους, καθώς είμαστε στον χειμώνα και σε δύσκολο χειμώνα, πρέπει όλες οι πτέρυγες της Βουλής και η Κυβέρνηση με ευθύνη να προχωρήσει στη λύση του ζητήματος.
Ποιους αφορά; Αφορά τους Ελλαδίτες, άτομα που γεννήθηκαν, μεγάλωσαν, έζησαν στην Ελλάδα, που δεν είχαν ασφάλιση. Γνωρίζω περιστατικά και ίσως ξέρει ο καθείς από εμάς περιστατικά για Ελλαδίτες συμπατριώτες μας. Αφορά Ιμβρίους και Τενεδίους, που ήρθαν καθυστερημένα στην Ελλάδα και δεν είχαν τις προϋποθέσεις του νόμου την εικοσαετία κ.λπ., καθώς, επίσης, τους ομογενείς από τις χώρες της πρώην Σοβιετικής Ενώσεως και, επίσης, τους ομογενείς μας από τη Βόρεια Ήπειρο.
Σήμερα πρέπει να σας πω ότι ήλθαν εδώ, στο Κοινοβούλιο, με όλο αυτό που έγινε, την εικόνα που δημιουργήθηκε ότι θα γίνει σήμερα ψηφοφορία γιατί αυτό άκουγαν, για το θέμα των ανασφάλιστων υπερηλίκων . Ήλθαν ομογενείς με την ελπίδα ότι θα δουν κάτι. 
Συγκεκριμένα, ήλθαν στελέχη της Πανελλαδικής Επιτροπής Αγώνων Ομογενών, που έχουν θεσμικό ρόλο στις οργανώσεις των ομογενών, δηλαδή από την Πανποντιακή Ομοσπονδία Ελλάδος, ο κ. Κωνσταντίνος Αλεξανδρίδης, από τις ομοσπονδίες των Βορειοηπειρωτών, η κυρία Ηλέκτρα Κίκη και ο κ. Παναγιώτης Λέκκας. Η κυρία Κίκη είναι και μέλος του διοικητικού συμβουλίου της Πανηπειρωτικής. Ήρθαν με την αίσθηση ότι θα υπάρξει σήμερα μία ψηφοφορία για το θέμα αυτό εδώ.
Το Διοικητικό Συμβούλιο του ΟΓΑ έχει πάρει ομόφωνη απόφαση γι’ αυτό το θέμα. Ο κ. Βεργίνης μάς διαβεβαίωσε ότι έχει καταθέσει προτάσεις στον Υπουργό, στον κ. Βρούτση, όπως, επίσης, ότι έγινε και κάποια ανάλογη ενέργεια –τουλάχιστον, αυτό λέει η πληροφορία μου- από μέλη του διοικητικού συμβουλίου και στον Υπουργό, τον κ. Στουρνάρα γι’ αυτό το θέμα.
Θέλω, όμως, για τους συναδέλφους να κάνω μερικές παρατηρήσεις. Επειδή στο ζήτημα αυτό εδώ ο ν. 4093/2012, ουσιαστικά είναι λαιμητόμος για τους ομογενείς, δεν φτάνει να υπάρξει μία ρύθμιση μείωσης του χρόνου, δηλαδή τα είκοσι χρόνια να γίνουν πέντε, γιατί έχει και άλλες διατάξεις, οι οποίες κυριολεκτικά εμποδίζουν. Λόγου χάριν, η δ΄ παράγραφος, στην υποπαράγραφο ΙΑ6 κ.λπ., στο δ΄ σημείο λέει: «Το συνολικό ετήσιο φορολογητέο εισόδημά τους, καθώς και το απαλλασσόμενο ή φορολογούμενο με ειδικό τρόπο, να μην υπερβαίνει το ποσό αυτό». Ωραία. Δεν έχουν εισόδημα. Τι γίνεται, όμως; Έχουμε τον νόμο για το τεκμαρτό εισόδημα, με αποτέλεσμα να κόβονται. 
Θα σας πω ένα παράδειγμα για να αναφέρουμε ονόματα. Οφείλουμε να το κάνουμε. Ο Αχιλλέας Τσεπίδης ήταν από τα ηγετικά στελέχη της Ομοσπονδίας Ελληνικών Κοινοτήτων το 1991 στον Γελεντζίκ. Ήταν παρών ο κ. Σαμαράς ως Υπουργός Εξωτερικών, ο τότε Πρωθυπουργός, ο κ. Μητσοτάκης, σε σύσκεψη και τους είπαν: «Ελάτε στην πατρίδα. Η πατρίδα θα σας αγκαλιάσει». Πολλοί έχουν πάρει και ειδικά έγγραφα από το προξενείο με σφραγίδα του ελληνικού κράτους για στέγη, εργασία κ.λπ.. Είναι δανειολήπτης. Πήρε ένα σπίτι. Άρα, με το τεκμαρτό εισόδημα δεν μπορεί ποτέ να πάρει τη σύνταξη. Είναι ανασφάλιστος και αυτός και η σύζυγός του και τα επιδόματα πρόνοιας τα περισσότερα κόπηκαν.
Επίσης, δεν μπορεί να μπαίνει ως όρος «όποιος λαμβάνει ή δικαιούται να λάβει». Δηλαδή, αν κάποιος από την Αμπχαζία δικαιούται από εκεί –γιατί από τη χώρα μας δεν υπάρχει αναγνώριση- δώδεκα ευρώ για τα δικά μας δεδομένα, θα τον κόψουμε;
Ήδη, Βορειοηπειρώτες φεύγουν πίσω. Αυτοί που ήταν εδώ, πάνε στα χωριά τους. Οι ομογενείς από την πρώην Σοβιετική Ένωση δεν έχουν πλέον χωριά και σπίτια για να επιστρέψουν. Κάποιοι από αυτούς είναι άτεκνα ζευγάρια, που καταλαβαίνετε ότι δεν έχουν κανέναν πόρο. Αλλά, ακόμα και αυτοί που έχουν παιδιά και εγγόνια, τα περισσότερα είναι άνεργα. Στην περιοχή μου, στη δυτική Θεσσαλονίκη, η Νικόπολη έχει κυριολεκτικά αδειάσει. Η ανεργία εκεί σε αυτήν την κοινωνική ομάδα,ανέρχεται σε ποσοστό 80% φαντάζομαι το ξέρουν και άλλοι συνάδελφοι. Και όπως είπε και ένας συνάδελφος ο κ. Παραστατίδης -το ξέρω καλά διότι είναι η καταγωγή μου από εκεί και έχω συγγενείς και φίλους-  όταν ερχόταν η σύνταξη, έστω το επίδομα των τριακοσίων σαράντα πέντε ευρώ, αυτό με το οποίο κάποιος περνάει μία ώρα, εκείνοι όχι απλά ζούσαν οι ίδιοι, οι παππούδες και οι γιαγιάδες, αλλά μοιράζανε και στα παιδιά και στα εγγόνια.
Είναι υπερήφανοι άνθρωποι, έχουν προσφέρει στην πατρίδα και στο έθνος. Μην τους αδικήσετε άλλο. 
Ευχαριστώ πολύ.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε κι εμείς, κύριε Αβραμίδη. Τον λόγο έχει ο κ. Μιχαήλ Ταμήλος.</ChairmanSpeech>
<Speech><Parlmember>ΜΙΧΑΗΛ ΤΑΜΗΛΟΣ</Parlmember>: Κυρία Πρόεδρε, κύριε Υπουργέ, συμμετέχοντας σε αυτήν τη συζήτηση που έγινε πιο πριν με το νέο συνάδελφο, ήθελα να πω ότι επιτέλους η φρασεολογία των δρόμων και των πλατειών καλό είναι να μείνει στις πλατείες. Και η αγωνιστικότητα να εκφράζεται με άλλους τρόπους εδώ μέσα στο Κοινοβούλιο, όπως πρέπει να εκφραστεί. 
Κατανοώ και πραγματικά θέλω να παραδεχτώ ότι πραγματικά πολλά νέα παιδιά έχουν μεγάλη ζωντάνια και πολύ μεγάλη διάθεση προσφοράς σε αυτήν την κρίση που έχουμε, από τη θέση του ο καθένας - τα έχουμε περάσει όλοι εμείς αυτά κάποια στιγμή- και δεν πρέπει να τους παρεξηγούμε. Νομίζω ότι σιγά σιγά θα ωριμάσουν και θα μπορούν να βρουν τις κατάλληλες λέξεις για την κατάλληλη περίπτωση.
Κύριε Υπουργέ, ξέρουμε πολύ καλά ότι πρώτα έρχεται η οικονομική κρίση και μετά έρχονται οι επιπτώσεις. Είναι σαν το τσουνάμι που έγινε πριν από δύο τρία χρόνια, όπου πρώτα έρχεται το κύμα, σε ισοπεδώνει και μετά μετράμε τις πληγές. Η κρίση θα αντιμετωπιστεί γρηγορότερα απ’ ό,τι θα αντιμετωπιστούν οι επιπτώσεις της. Και είναι δεδομένο ότι σε σύντομο χρονικό διάστημα, ίσως σε ένα χρόνο, θα δούμε θετικά σημεία στην οικονομική πορεία των αριθμών, αλλά πίσω οι πληγές θα είναι πολύ μεγάλες. 
Έτσι, λοιπόν, ο ρόλος του Υπουργείου σας είναι πάρα πολύ σημαντικός και η προσπάθεια που θα κληθεί να κάνει, επουλώνοντας τις πληγές της κρίσης, θα είναι όχι μόνο δύσκολη αλλά και πολύχρονη. 
Πρέπει, λοιπόν, με συνεχείς προσαρμογές στο υφιστάμενο πλαίσιο να διευκολύνουμε τους εργαζόμενους, τους επαγγελματίες και όλους όσους επιδιώκουν να σταθούν όρθιοι σε αυτήν την κρίση, ώστε να ξεπεράσουν τα προβλήματά τους. Θέλουμε όλοι η επομένη μέρα της οικονομικής κρίσης να βρει τους Έλληνες όσο πιο προστατευμένους γίνεται από την λαίλαπα που περνάμε σήμερα. 
Γι’ αυτό πρέπει να κάνουμε διορθωτικές κινήσεις και γι’ αυτό θεωρώ ότι το σημερινό νομοσχέδιο διευκολύνει πάρα πολύ σε ορισμένους τομείς.
Παρ’ όλα αυτά, όπως διατύπωσαν και άλλοι συνάδελφοι -και της πλειοψηφίας και της Αντιπολίτευσης- υπάρχουν πάρα πολλές ανάγκες και σε άλλους τομείς που πρέπει να εξετάσει το Υπουργείο σας. 
Αναφέρθηκε από άλλους συναδέλφους το θέμα της επιμήκυνσης των δόσεων σε αυτούς που οφείλουν σε ασφαλιστικά ταμεία. Οι σαράντα οκτώ δόσεις που μπήκαν είναι πολύ λίγες. Δηλαδή, εάν μια εταιρεία χρωστάει ένα εκατομμύριο, ενώ παλιά πλήρωνε σε εκατόν είκοσι δόσεις, τώρα πρέπει να πληρώσει σε σαράντα πέντε δόσεις.
Θα πρέπει να βρεθεί ένας τρόπος να επιμηκυνθούν οι δόσεις. Είχαμε ακούσει ότι θα επιδιωχθεί μία νέα ρύθμιση τουλάχιστον εξήντα δόσεων. 
Επίσης, για τους ελεύθερους επαγγελματίες οι οποίοι οφείλουν στον ΟΑΕΕ και οι οποίοι λόγω της έλλειψης εργασίας στο διάστημα αυτό δυσκολεύονται να πληρώσουν, θα πρέπει να βρεθούν πάλι ευεργετικές ρυθμίσεις, προκειμένου να σταθούν και να μη χάσουν την πολυπόθητη ασφαλιστική ενημερότητα. 
Σε ό,τι αφορά τους υπαλλήλους της Αγροτικής Τράπεζας, επειδή νομίζω ότι η συγχώνευση όντως έγινε με ένα βίαιο και απότομο τρόπο, υιοθετώ εν μέρει την άποψη του κ. Μουτσινά ο οποίος γνωρίζει και αυτός καλά αυτήν την υπόθεση. Εκφράζοντας και εργαζομένους της Αγροτικής Τράπεζας Τρικάλων, θέλω να παρακαλέσω να εξετάσετε τη δυνατότητα εξαγοράς τουλάχιστον ενός έτους πλασματικής θητείας για όσους έχουν φθάσει κοντά στη σύνταξη και ενώ θα έβγαιναν σε κάποιους μήνες, δυστυχώς θα αναγκαστούν να βγουν με το νέο καθεστώς της Τράπεζας Πειραιώς.
Για τους έχοντες προϋπηρεσία στο εξωτερικό ήθελα να αναφέρω ένα παράδειγμα για να το λάβετε υπ’ όψιν σας. Ένας Τρικαλινός συμπολίτης μου που δούλεψε λίγα χρόνια στο εξωτερικό παίρνει μία σύνταξη από εκεί 168 ευρώ μόνο, γιατί στη Γερμανία έτσι πληρώνουν, όσα χρόνια δουλεύεις παίρνεις την ανάλογη σύνταξη, χωρίς να υπάρχει ελάχιστο όριο. Δυστυχώς, εδώ έχει αποκτήσει μία αναπηρία και την ελάχιστη αναπηρική σύνταξη που δικαιούταν την έκοψε το ασφαλιστικό σύστημα, διότι παίρνει και από αλλού σύνταξη. Άρα, λοιπόν, πρέπει να χάσει ή τα 168 ευρώ από τη Γερμανία, να τα εγκαταλείψει, να τα διαγράψει, για να πάρει αυτά τα 360 ευρώ ή αν πάρει εκείνα, δεν θα πάρει από εδώ. Πρέπει να βρεθεί μία φόρμουλα, έτσι ώστε για όσους παίρνουν από έξω μικρές συντάξεις διότι δούλεψαν λίγα χρόνια να συνυπολογίζεται αυτό το ποσό στο άθροισμα της ελάχιστης σύνταξης που παίρνουν στην Ελλάδα. 
Επίσης, τελειώνοντας, θέλω να πω ότι η τροπολογία που κάνατε δεκτή, η οποία επιλύει ένα ακανθώδες θέμα των υπαλλήλων των πρώην νομαρχιών της Θεσσαλίας, Τρικάλων, Καρδίτσας και Μαγνησίας, οι οποίοι από την απίστευτη γραφειοκρατία που επικρατεί σήμερα στη χώρα μας δεν μπόρεσαν ακόμα εδώ και δυόμισι χρόνια να μεταφερθούν στην Ενιαία Αναπτυξιακή Εταιρεία της Περιφέρειας Θεσσαλίας, ενώ οι συνάδελφοί τους της Λάρισας είχαν μεταφερθεί από παλιά, διότι –και πρέπει να το αναφέρω εδώ, αγαπητοί συνάδελφοι- το Υπουργείο Εσωτερικών δεν συμφωνεί με το Γενικό Λογιστήριο του Κράτους στον τρόπο με τον οποίο πρέπει να γίνει αυτή η μετακίνηση. Είναι ένα απίστευτο σενάριο γραφειοκρατίας, το οποίο δυστυχώς και οι πολιτικές ηγεσίες δεν μπορούν να λύσουν. 
Νομίζω ότι δώσαμε μία λύση, η οποία όμως καλό είναι να αποφεύγεται και καλό είναι οι υπηρεσίες του ελληνικού δημοσίου να συνεργάζονται και να βρίσκουν λύσεις στα προβλήματα και των υπηρεσιών και των εργαζομένων. 
Στηρίζω αυτό το νομοσχέδιο και πιστεύω ότι μέχρι τώρα με μεθοδικότητα αντιμετωπίζετε πάρα πολλά καυτά ζητήματα της ελληνικής εργατικής τάξης και των ελεύθερων επαγγελματιών. Είμαι βέβαιος ότι και στις επόμενες πρωτοβουλίες που θα πάρετε και άλλα προβλήματα θα λυθούν από αυτά που πάρα πολλοί συνάδελφοι με πολύ σωστό και τεκμηριωμένο τρόπο κατέθεσαν σήμερα.
Ευχαριστώ πολύ. 
(Χειροκροτήματα από την πτέρυγα της Νέας Δημοκρατίας)</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε και εμείς. 
Η κ. Ζωή Κωνσταντοπούλου έχει το λόγο.</ChairmanSpeech> 
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Ευχαριστώ, κυρία Πρόεδρε. 
Νομίζω ότι θα πρέπει να αναληφθούν κάποια στιγμή ευθύνες για το γεγονός ότι η Κυβέρνησή σας, κύριε Υπουργέ, όπως και οι προηγούμενες μνημονιακές κυβερνήσεις πετούν στο «Μινώταυρο του μνημονίου» τις νέες γενιές και τις επόμενες γενιές, τις αγέννητες. 
Όσοι είμαστε ασφαλισμένοι μετά το 1993 πιστεύαμε ότι ο νόμος Σιούφα ήταν το χειρότερο που μπορούσε να έχει θεσπιστεί για τις νεότερες γενιές. Αποδείξατε τα τελευταία τρία χρόνια ότι υπάρχουν και πολύ χειρότερα.
Και δυστυχώς διολισθαίνουμε ολοένα και πιο χαμηλά στον κατήφορο της πλήρους ανασφάλειας και στον Καιάδα της πλήρους κατακρήμνισης δικαιωμάτων κεκτημένων και θωρακισμένων, νομοθετικά υπερπροστατευόμενων όχι από δεκαετιών, αλλά πολλές φορές και από αιώνων.
Σε αυτό το νομοσχέδιο, όμως, που προορίζεται να εγγυηθεί κάποια ελάχιστα κάνετε μία επιλογή. Η επιλογή αυτή πρέπει να εξηγηθεί. Σε ένα νομοσχέδιο ασφαλιστικό, που περιέχει θετικές διατάξεις, επιλέξατε –εσείς και ο κ. Στουρνάρας- να καταθέσετε μία τροπολογία στις 6-12-2103. 
Θα αναφερθώ, λοιπόν, μόνο στην τροπολογία αυτή, καθώς ήταν αρτιότατες οι τοποθετήσεις των συναδέλφων μου και του εισηγητή μας του κ. Στρατούλη. Θα σας ζητήσω, όπως έκανε και ο κ. Σταθάκης προηγουμένως, να την αποσύρετε. Αλλιώς, να έρθει ο κ. Στουρνάρας εδώ να εξηγήσει τι είναι αυτές οι ρυθμίσεις. 
Θα μου επιτρέψετε και με την ιδιότητα του μέλους της Επιτροπής Προκαταρκτικής Εξέτασης για τη λίστα Λαγκάρντ να είμαι πάρα πολύ καχύποπτη απέναντι σε ρυθμίσεις φορολογικές που εξασφαλίζουν ευμενή μεταχείριση, έρχονται από το παράθυρο διά της μεθοδολογίας της «τροπολογίας-ντροπολογίας» και εν συνεχεία παρουσιάζονται ως τετελεσμένα, για τα οποία δεν μπορεί κανείς να κάνει τίποτα και, δυστυχώς, η Κυβέρνησή σας έχει μελανό μητρώο τέτοιων «ντροπολογιών». 
Θυμίζω ότι ψηφίσατε –και μάλιστα αποδεχόμενοι βουλευτική, δήθεν, τροπολογία- την ασυλία τραπεζιτών που χορήγησαν δάνεια στα κόμματά σας –Νέα Δημοκρατία και ΠΑΣΟΚ- και στον ευρύτερο δημόσιο τομέα. 
Θυμίζω ότι κοντέψατε να ψηφίσετε τροπολογία που έφερε ο Υπουργός Δικαιοσύνης, η οποία απάλλασσε από την υποχρέωση «πόθεν έσχες» τους κατόχους μετοχών ναυτιλιακών εταιρειών και εταιρειών διαχείρισης κεφαλαίων εξωτερικού. 
Θυμίζω ότι δυστυχώς πλείστες όσες είναι αυτές οι ρυθμίσεις που έχουν εισαχθεί και ψηφιστεί με ευθύνη σας και που αποτελούν κηλίδες ενός διάστικτου κυβερνητικού μητρώου. 
Αναφέρομαι στην τροπολογία, λοιπόν, την οποία σας ζήτησε και ο κ. Σταθάκης και ο κ. Στρατούλης να αποσύρετε. Σας το ζητώ και εγώ. Αλλιώς, να έρθει εδώ ο κ. Στουρνάρας να μας εξηγήσει. Έχει κατατεθεί στις 6-12-2013 από τους Ιωάννη Στουρνάρα και Ιωάννη Βρούτση. Είναι εντελώς άσχετη με το περιεχόμενο του νομοσχεδίου.
Το πρώτο σκέλος της προφασίζεται ότι έχει κάποια συνάφεια. Με αυτό κόπτεσθε να εξασφαλίσετε ασφαλιστικά και συνταξιοδοτικά δικαιώματα σε ποιους; Ποιοι είναι αυτοί για τους οποίους μεριμνάτε; Τα μέλη τα εκτελεστικά του διοικητικού συμβουλίου του ΤΑΙΠΕΔ. Ποιους δηλαδή; Να δούμε ποιους έχετε επιλέξει: Τον κ. Αθανασόπουλο, που κάνατε και πράξη νομοθετικού περιεχομένου για να τον διορίσετε και διώκεται σε βαθμό κακουργήματος για απιστία σε βάρος του δημοσίου, όταν υπηρετούσε στη ΔΕΗ. Ποιον άλλο; Τον κ. Σταυρίδη τον οποίο μετά βαΐων και κλάδων εκλέξατε και εν συνεχεία ευρέθηκε να ταξιδεύει με το learjet του κ. Μελισσανίδη, λίγο μετά τη συναλλαγή, με την οποία χαρίστηκε ο ΟΠΑΠ, διότι, όταν παίρνεις μετοχές χωρίς να καταβάλεις αντίτιμο, αυτό δεν λέγεται εξαγορά.
Με την υπ’ αριθμόν 1 παράγραφο, λοιπόν, μεριμνάτε γι’ αυτά τα μέλη που έτσι επιλέγετε και τα οποία προσθέτετε και αφαιρείτε ανάλογα με το εάν σας κάνουν τα χατίρια. Προσθέσατε έκτο μέλος για να υπάρχει εκπροσώπηση της ΔΗΜΑΡ και μετά το αφαιρέσατε, όταν ουσιαστικά εξαιρέσατε, αποβάλατε το μοναδικό μέλος του ΤΑΙΠΕΔ –που αντετίθετο σε συγκεκριμένες εκποιήσεις- την κ. Ζωηρού, γιατί δεν θέλατε να υπάρχουν και μειοψηφίες. Και τώρα μας λέτε για τα ασφαλιστικά δικαιώματα αυτών των διοικητικών συμβουλίων.
Δεύτερη παράγραφος της τροπολογίας, για να έρθουμε στα ακόμη πιο ζέοντα. Θα σας τη διαβάσω, κύριε Υπουργέ και ελπίζω, όταν μιλήσετε, να τοποθετηθείτε. Λέτε: «Οι δαπάνες της περίπτωσης αυτής δεν αναγνωρίζονται όταν καταβάλλονται ή οφείλονται σε φυσικό ή νομικό πρόσωπο ή νομική οντότητα με κατοικία, έδρα ή εγκατάσταση σε μη συνεργάσιμα κράτη ή σε κράτη με προνομιακό φορολογικό καθεστώς, των οποίων οι δραστηριότητες στη συγκεκριμένη συναλλαγή εξαντλήθηκε στην τιμολόγησή της και η παράδοση των αγαθών ή η παροχή των υπηρεσιών διενεργήθηκε από τρίτο πρόσωπο». Αυτό ίσχυε και πριν. 
Και τώρα λέτε «εκτός αν ο ενδιαφερόμενος αποδείξει ότι οι δαπάνες αυτές αφορούν πραγματικές και συνήθεις συναλλαγές και δεν έχουν ως αποτέλεσμα τη μεταφορά κερδών ή εισοδημάτων ή κεφαλαίου, με σκοπό τη φοροαποφυγή ή φοροδιαφυγή, σύμφωνα με τα οριζόμενα στις διατάξεις του άρθρου 51Β».
Τι αφορά αυτό; Θα μας πείτε; Εμπλέκονται πρόστιμα που έχουν ήδη επιβληθεί; Εγώ, κάνοντας μία έρευνα, βρήκα κάποια δημοσιεύματα που αναφέρονται σε πρόστιμα ύψους 1,2 δισεκατομμυρίων ευρώ. Ισχύουν αυτά τα δημοσιεύματα; Αφορά αυτή η τροπολογία τέτοιες υποθέσεις; Και αν ναι, αυτός είναι ο τρόπος; Ας εμφανιστεί ο κ. Στουρνάρας στην Επιτροπή Οικονομικών Υποθέσεων να τα εξηγήσει, οι αρμόδιοι να τα συνεκτιμήσουν και να ακολουθηθεί η τακτική νομοθετική διαδικασία. Εσείς τι θα μας πείτε γι’ αυτήν τη ρύθμιση;
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού)
Κυρία Πρόεδρε, θα χρειαστώ ενάμιση λεπτό, ευχαριστώ.
Δεύτερη ρύθμιση. «Σε περίπτωση μεταβίβασης και ανεξαρτήτως του χρόνου συντέλεσης αυτής στοιχείων ενεργητικού και παθητικού υποκαταστημάτων στην Ελλάδα, τα οποία ανήκουν σε πιστωτικά ιδρύματα που εδρεύουν σε άλλες χώρες-μέλη της Ευρωπαϊκής Ένωσης πλην της Ελλάδας προς ελληνικά πιστωτικά ιδρύματα, στο πλαίσιο απόφασης εξυγίανσης του χρηματοπιστωτικού συστήματος της χώρας- μέλους στην οποία έχουν την έδρα τους τα πιστωτικά ιδρύματα, για τη μεταβίβαση αρκεί η κατάρτιση ιδιωτικού εγγράφου και αυτή σημειώνεται σε όσες περιπτώσεις απαιτείται ατελώς στα οικεία δημόσια βιβλία και αρχεία, με αίτηση του προς ον η μεταβίβαση προσώπου. Δεν οφείλεται φόρος, δεν οφείλεται τέλος» κ.λπ.. 
Με συγχωρείτε πάρα πολύ. Αυτό που έγινε στην Κύπρο ήταν εχθροπραξία. Δεν ήταν εξυγίανση. Και αφού έγινε με αυτόν τον τρόπο και με τη σύμπραξη αυτής της Κυβέρνησης, με τις τράπεζες κλειστές τόσες μέρες και τον πληθυσμό της Κύπρου εκβιαζόμενο, δεν μπορεί η ελληνική Κυβέρνηση να έρχεται και να φέρνει μία τέτοια ρύθμιση που μιλάει για ιδιωτικό έγγραφο, δεν οφείλονται φόροι και απλές ιδιωτικές συναλλαγές.
Στην Κύπρο συντελέστηκε ο ωμός εκβιασμός ενός πληθυσμού και όποιοι συνέπραξαν να αναλάβουν την ευθύνη. Αυτό που φέρνετε περί ιδιωτικών εγγράφων και περί απαλοιφής φόρων, τελών και κάθε τυπικής νομιμότητας, είναι αδιανόητο. Αν θέλετε έτσι να ενεργείτε, ως λυκοσυμμαχία κρατών που εκβιάζουν άλλα κράτη ή εκβιάζονται, θα κάνετε και αυτά που ο νόμος προβλέπει.
Κύριε Βρούτση, δεν ξέρω γιατί αποδεχθήκατε να μπουν σε αυτό το νομοσχέδιο αυτές οι τροπολογίες, όμως θα πρέπει έστω και αυτήν τη στιγμή να τις αποσύρετε. Και αν επιμένετε ότι είναι επ’ ωφελεία του δημοσίου συμφέροντος, να εξηγήσει ο κρυπτόμενος κ. Στουρνάρας τι είναι αυτές εδώ οι τροπολογίες, τι ζημία συνεπάγονται για το δημόσιο, είτε το ελληνικό είτε το κυπριακό. 
Διότι θα σας πω και το εξής και με αυτό κλείνω. Κάποιες μέρες πριν γίνει το κούρεμα στην Κύπρο, κάποιοι συγγενείς του Προέδρου της Κυπριακής Δημοκρατίας εξήγαγαν κάποια εκατομμύρια ευρώ στο εξωτερικό –για ποιο πράγμα;- για να αγοράσουν ακίνητα του ελληνικού δημοσίου μέσω ΤΑΙΠΕΔ, μεταβίβαση η οποία δεν έγινε. 
Αυτό ξέρετε ότι ενέχει χαρακτηριστικά ξεπλύματος σε ευρωπαϊκό επίπεδο και αυτού του τύπου οι τροπολογίες αυτήν εδώ την ώρα, δυστυχώς ενισχύουν τη μείζονα καχυποψία προς την Κυβέρνησή σας και προς τις κυβερνήσεις με τις οποίες συμπράττετε.
(Χειροκροτήματα από την πτέρυγα του ΣΥΡΙΖΑ-ΕΚΜ)</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστώ, κυρία Κωνσταντοπούλου.
Το λόγο έχει τώρα ο Υπουργός Εργασίας, Κοινωνικής Ασφάλισης και Πρόνοιας κ. Ιωάννης Βρούτσης.</ChairmanSpeech>
<Speech><Parlmember>ΙΩΑΝΝΗΣ ΒΡΟΥΤΣΗΣ</Parlmember> (Υπουργός Εργασίας, Κοινωνικής Ασφάλισης και Πρόνοιας): Κυρία Πρόεδρε, θα ήθελα να ρωτήσω αν μετά από εμένα θα συνεχιστεί η συζήτηση για το νομοσχέδιο ή αν έχουμε ολοκληρώσει.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Όχι, δεν έχουμε ολοκληρώσει. Θα τοποθετηθείτε εσείς και μετά θα πάρουν το λόγο οι Κοινοβουλευτικοί Εκπρόσωποι.</ChairmanSpeech>
<Speech><Parlmember>ΙΩΑΝΝΗΣ ΒΡΟΥΤΣΗΣ</Parlmember> (Υπουργός Εργασίας, Κοινωνικής Ασφάλισης και Πρόνοιας): Τότε θα τοποθετηθώ μετά τους Κοινοβουλευτικούς Εκπροσώπους.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Εντάξει τότε, κύριε Υπουργέ.
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Κυρία Πρόεδρε, θα ήθελα να αναφερθώ σε ένα καθαρά διαδικαστικό θέμα. 
Επειδή είδα ότι όλα τα κόμματα, αλλά και εμείς, θέσαμε ορισμένα ζητήματα, όσον αφορά τις τροπολογίες και επειδή υπάρχουν και τροπολογίες Βουλευτών, θα ήθελα να πω ότι δεν μπορεί να κάνουμε όλοι εμείς κύκλο και να τελειώσουμε και να μην έχουμε ακόμα την τοποθέτηση του Υπουργού. Αν θέλει ο Υπουργός, ας κάνει μία σύντομη τοποθέτηση για να μας πει τι θα δεχθεί και τι θα απορρίψει. Εμείς, για παράδειγμα, του θέσαμε θέμα να αποσύρει την τροπολογία για την Πειραιώς.</ChairmanSpeech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Δυστυχώς ή ευτυχώς, υπάρχουν και οι δευτερολογίες, κύριε συνάδελφε. Καλά θα έκανε ο κύριος Υπουργός όντως να τοποθετηθεί…
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Τότε, κυρία Πρόεδρε, προφανώς θα πάρουμε και τις δευτερολογίες μας, απαντώντας στον Υπουργό.</ChairmanSpeech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Είναι λογικό αυτό που λέτε.
Κύριε Υπουργέ, μήπως το ξανασκέφτεστε να τοποθετηθείτε, γιατί αναγκαστικά θα υπάρξουν και δευτερολογίες και θα μακρύνει έτι περαιτέρω η συζήτηση; Αν θέλετε, τοποθετηθείτε κατά την κρίση σας για τα σημεία που θέλετε και μετά κάνετε τη βασική σας ομιλία.</ChairmanSpeech>
<Speech><Parlmember>ΙΩΑΝΝΗΣ ΒΡΟΥΤΣΗΣ</Parlmember> (Υπουργός Εργασίας, Κοινωνικής Ασφάλισης και Πρόνοιας): Εντάξει τότε, κυρία Πρόεδρε.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Θα σας δώσω εγώ το λόγο για τα πρώτα οκτώ λεπτά. Αν θέλετε, τα καλύπτετε όλα. Έτσι κι αλλιώς, βέβαια, υπάρχουν και οι δευτερολογίες, αλλά καλό θα ήταν να τοποθετηθείτε.
Ορίστε, λοιπόν, κύριε Υπουργέ, έχετε το λόγο.</ChairmanSpeech>
<Speech><Parlmember>ΙΩΑΝΝΗΣ ΒΡΟΥΤΣΗΣ</Parlmember> (Υπουργός Εργασίας, Κοινωνικής Ασφάλισης και Πρόνοιας): Κυρία Πρόεδρε, αξιότιμοι κυρίες και κύριοι συνάδελφοι, τώρα που ολοκληρώνεται ο κύκλος της συζήτησης και στην επιτροπή και στην Ολομέλεια, οφείλω προς όλες και όλους να πω ότι διεξήχθη ένας πραγματικά εποικοδομητικός διάλογος και ιδιαίτερα χρήσιμος, πέρα από τις επιμέρους διαφορές που έχουμε. 
Οφείλω, επίσης, ένα ευχαριστώ για τη συμβολή όλων στη διαδικασία του διαλόγου, αλλά κυρίως για τη μεγάλη θετική και ευρεία αποδοχή που είχε το νομοσχέδιο, γιατί πέρα από τις επιμέρους απόψεις που ακούστηκαν και τα επιμέρους θέματα τα οποία τέθηκαν, γνωρίζετε πάρα πολύ καλά ότι αυτό ειδικά το νομοσχέδιο δεν ήταν ένα ασφαλιστικό νομοσχέδιο με την ακριβή του όρου έννοια. Ήταν ένα διαδικαστικού-παρεμβατικού χαρακτήρα νομοσχέδιο, ιδιαίτερα χρήσιμο και κρίσιμο αυτή τη στιγμή για την περίοδο που διανύουμε και ως χώρα, αλλά και για το ασφαλιστικό σύστημα της χώρας μας που βελτιώνει –και αυτό είναι εξόφθαλμο και δεν υπήρξε αντίρρηση από κανέναν- τις εισπρακτικές δυνατότητες του ίδιου του ασφαλιστικού συστήματος. 
Αυτό αποδείχθηκε στην πράξη μέσα από το διάλογο ο οποίος έγινε. Πράγματι, το ασφαλιστικό μας σύστημα για πολλά χρόνια είχε αρκετές και μεγάλες τρύπες διαρροών. Υπήρχαν, δηλαδή, διαφεύγοντα έσοδα στο ασφαλιστικό σύστημα, τα οποία ήταν κρίσιμα έσοδα υπέρ των ασφαλιστικών ταμείων, που τελικά το έβλαπταν βραχυχρόνια και μακροχρόνια.
Βλέπουμε, λοιπόν, ότι με απλά πράγματα, με απλές και έξυπνες παρεμβάσεις –και αυτό αποδείχθηκε- μπορούσαμε να είχαμε κάνει αυτές τις παρεμβάσεις χρόνια πριν και έτσι θα είχαμε εξοικονομήσει αρκετά δισεκατομμύρια ευρώ. Εν πάση περιπτώσει, σήμερα πήραμε την απόφαση ως Κυβέρνηση και κάνουμε αυτήν την παρέμβαση που έγινε αποδεκτή από όλους στην κατεύθυνση που είπα.
Ακούστηκαν και πολλά άλλα επιμέρους και υπήρξαν και αρκετές τροπολογίες από Βουλευτές. Έχω πει από την αρχή της διαδικασίας –και σ’ αυτό ήμουν ξεκάθαρος- ότι αμέσως μετά την ολοκλήρωση αυτού του νομοσχεδίου που ήρθε με τη μορφή του επείγοντος για τους συγκεκριμένους λόγους –διότι έπρεπε να ψηφιστεί προκειμένου να μειώσουμε το χρόνο και τη διαδικασία της συζήτησής του, ώστε μέσα από την υλοποίησή του να αυξήσουμε την εισπραξιμότητα του ασφαλιστικού συστήματος- θα έρθει κι άλλο νομοσχέδιο. Επαναλαμβάνω –γιατί την πρώτη φορά που το είπα, πήρε άλλη μορφή η δήλωσή μου- ότι δεν θα είναι ένα ασφαλιστικό νομοσχέδιο ανατροπών του ασφαλιστικού συστήματος, αλλά θα είναι ένα αποτελεσματικό νομοσχέδιο πάλι εξορθολογισμού και άρσης αδικιών.</Speech> 
<Speech><Parlmember>ΑΛΕΞΙΟΣ ΜΗΤΡΟΠΟΥΛΟΣ</Parlmember>: Εντός του έτους, κύριε Υπουργέ;</Speech>
<Speech><Parlmember>ΙΩΑΝΝΗΣ ΒΡΟΥΤΣΗΣ</Parlmember> (Υπουργός Εργασίας, Κοινωνικής Ασφάλισης και Πρόνοιας): Θα προσπαθήσω και εντός του έτους να το καταθέσω. Θα προσπαθήσω για το συντομότερο δυνατόν.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Μη διακόπτετε, όμως, κύριε Μητρόπουλε.</ChairmanSpeech>
<Speech><Parlmember>ΔΗΜΗΤΡΙΟΣ ΣΤΡΑΤΟΥΛΗΣ</Parlmember>: Για το χρόνο κατάθεσης ρώτησε, κυρία Πρόεδρε.</Speech>
<Speech><Parlmember>ΑΛΕΞΙΟΣ ΜΗΤΡΟΠΟΥΛΟΣ</Parlmember>: Με συγχωρείτε, κυρία Πρόεδρε. Ρώτησα μόνο για την κατάθεση.</Speech>
<Speech><Parlmember>ΙΩΑΝΝΗΣ ΒΡΟΥΤΣΗΣ</Parlmember> (Υπουργός Εργασίας, Κοινωνικής Ασφάλισης και Πρόνοιας): Έχουν έρθει τροπολογίες απ’ όλες τις πτέρυγες της Βουλής, και από το ΠΑΣΟΚ και από τη Νέα Δημοκρατία και από το ΣΥΡΙΖΑ και από τους Ανεξάρτητους Έλληνες και από τη ΔΗΜΑΡ και από το ΚΚΕ. Μ’ αυτό το νομοσχέδιο θα έρθει ένας συγκερασμός πολλών απόψεων που βρίσκει σύμφωνη την Κυβέρνηση. 
Συμπληρωματικά θα υπάρξουν και ζητήματα, όπως αυτό που έθεσε χθες, αν δεν κάνω λάθος, ο κ. Τζαμτζής, που αφορά τους αγρότες, το οποίο ήταν ήδη πρωτοβουλία της Κυβέρνησης και εξισώνει και τους αγρότες ως προς τα ηλικιακά όρια με όλους τους άλλους ασφαλισμένους. Υπάρχουν και ζητήματα τα οποία ειπώθηκαν και πριν από όλους τους συναδέλφους, όπως το ζήτημα των ανασφάλιστων υπερηλίκων που είναι ένα ζήτημα που απασχολεί και την Κυβέρνηση.
Όμως, όπως έχω πει πάρα πολλές φορές, τίποτε δεν το κάνουμε πλέον στο γόνατο και στο πόδι. Όλα τα κάνουμε μετρημένα και νοικοκυρεμένα, γιατί αυτό έλειπε, γενικά έλειπε από τις πολιτικές αποφάσεις.
Αυτό είναι ένα ζήτημα το οποίο εξετάζεται από την Κυβέρνηση, το κοστολογούμε και βλέπουμε τις επιμέρους επιπτώσεις του, έτσι ώστε να μπορέσουμε να το λύσουμε και να το απαντήσουμε.
Θέλω μόνο να επαναλάβω κάτι το οποίο θεωρώ χρήσιμο στην κουβέντα, ως μία επιπλέον παρέμβαση σε αυτά τα οποία είπα, ότι εγώ κατανοώ και τις κρίσιμες στιγμές που διανύουμε και τις επιπτώσεις της κρίσης και στην ανεργία και στην κοινωνική συνοχή και σε έναν κόσμο ο οποίος υποφέρει. Χαίρομαι που βλέπω ότι όλοι μας, μεταξύ μας τουλάχιστον, έχουμε κατανοήσει ότι το μονοπώλιο της ευαισθησίας δεν το έχει κανένας. Όλοι νοιαζόμαστε και όλοι θέλουμε. Όμως, υπάρχει μία πραγματικότητα. Πραγματικότητα λέγεται αυτό που σήμερα η Ελλάδα έχει ως οικονομική δύναμη, δηλαδή τι μπορεί να δώσει από μόνη της μέσα σε ένα πολύ δύσκολο οικονομικό περιβάλλον. 
Θέλω να σας πω για άλλη μία φορά, όσο πιο δυνατά γίνεται, ότι στο Υπουργείο Εργασίας, το οποίο έχει ένα ειδικό βάρος στο κοινωνικό πρόσωπο του κράτους –καθώς έχει και το κομμάτι της πρόνοιας εκτός του ασφαλιστικού συστήματος- κάνουμε ό,τι μπορούμε και το ξέρετε πάρα πολύ καλά. Με σταυρωμένα τα χέρια δεν έχουμε μείνει. Έχουμε αξιοποιήσει και τον τελευταίο πόρο της Ευρωπαϊκής Ένωσης, που οι πόροι αυτοί δεν είναι απεριόριστοι. Αναλώθηκαν 2,4 δισεκατομμύρια ευρώ, σε επίπεδο παρέμβασης, για να ανακουφίσουμε συγκεκριμένες ομάδες συμπολιτών μας. 
Όμως, έχω να κάνω μία παρατήρηση, την οποία θέλω να την κρατήσουμε όλοι. Θα ήθελα και τη δική σας βοήθεια, εκτός απο τα υπόλοιπα που έχουμε πει. Έχω απευθύνει και πρόσκληση στο ΣΥΡΙΖΑ για να κάνουμε έναν ανοικτό διάλογο χωρίς όμως υπεκφυγές, χωρίς παρατηρήσεις και χωρίς διαπιστώσεις, για το κρίσιμο ζήτημα του ασφαλιστικού και το κρίσιμο ζήτημα του μισθολογικού συστήματος της χώρας μας. Εγώ επαναλαμβάνω για πολλοστή φορά αυτήν την πρόταση-πρόσκληση και περιμένω απάντηση.
Το κομμάτι, κυρίες και κύριοι συνάδελφοι, που λέγεται «ανθρώπινο πρόσωπο του κράτους» είναι ένα πολύ κρίσιμο μέγεθος. Θα πω κάτι το οποίο έχει ειπωθεί και παλαιότερα από πολλές πλευρές της Βουλής όχι μόνο από τη Νέα Δημοκρατία, στην οποία εγώ έχω πολιτική και ιδεολογική αναφορά. Η χώρα μας σε επίπεδο πόρων που αναλώνονται και κατευθύνονται προς αυτήν την κατεύθυνση, δηλαδή στην κοινωνική κατεύθυνση και στην κοινωνική παρέμβαση, δίνει τόσους πόρους, σε επίπεδο ποσοστό του ΑΕΠ, που είναι πολύ υψηλότεροι από άλλες ευρωπαϊκές χώρες, ως ποσοστό του ΑΕΠ. 
Δυστυχώς, η αποτελεσματικότητα των πόρων αυτών υπολείπεται των άλλων ευρωπαϊκών χωρών. Τι φταίει σε αυτό; Φταίει ότι ως χώρα για πολλά- πολλά χρόνια οι πολιτικές αυτές δεν ήταν εξορθολογισμένες και λειτουργούσαν μέσα σε ένα κατακερματισμένο σύστημα, το οποίο ποτέ δεν άφησε αυτούς τους πόρους να τους κάνει στοχευμένους, με αποτέλεσμα, δυστυχώς, αυτή η πολιτική να είναι αναποτελεσματική.
Παραδείγματος χάριν, ανέφερα και στην ομιλία μου στον προϋπολογισμό, αλλά ήταν στο τέλος του χρόνου, ότι δίνουμε πάρα πολλά χρήματα, τα οποία δυστυχώς δεν πάνε εκεί που πρέπει να πάνε, με αποτέλεσμα να είναι αναποτελεσματική αυτή η παρέμβαση. Για παράδειγμα, για το ΕΚΑΣ δίνουμε 700 εκατομμύρια ευρώ. Αθροίστε τα προνοιακά επιδόματα που δίνονται από τους δήμους που είναι άλλα 700 εκατομμύρια ευρώ. Αθροίστε τα 755 εκατομμύρια ευρώ που δίνουμε για τα οικογενειακά επιδόματα, που για πρώτη φορά δώσαμε σε οικογένειες με ένα και με δύο παιδιά, επιδόματα που δεν υπήρχαν μέχρι τώρα. Όλα αυτά μήπως πρέπει να τα ανακεφαλαιοποιήσουμε και να ξαναδούμε πλέον ως κράτος ένα σύστημα, το οποίο θα γίνει και πιο δίκαιο και πιο αποτελεσματικό; 
Αν αθροίσουμε τις παρεμβάσεις μαζί με τα επιδόματα ανεργίας και όλες τις άλλες παρεμβάσεις που γίνονται, πιστεύω ότι είναι αρκετά δισεκατομμύρια. Δεν θα πω το νούμερο, γιατί αν το πω –δεν το έχουμε προσδιορίσει, αλλά είμαστε σε μία φάση προσδιορισμού- είναι πάρα πολύ μεγάλο. Όμως, ας κρατήσουμε λίγο την υπομονή μας. Το εξετάζουμε ως Υπουργείο. 
Πιστεύω ότι όλοι –και όταν λέω όλοι, εννοώ όλοι- θέλουμε οι πολιτικές του κράτους, ειδικά αυτήν την κρίσιμη και δύσκολη περίοδο, να πιάνουν τόπο.
Τα χρήματα του ελληνικού λαού, του Έλληνα φορολογούμενου –τα οποία είναι μέσα από τον κρατικό προϋπολογισμό- δεν πρέπει να πηγαίνουν χαμένα και άστοχα. Δεν είναι δυνατόν σήμερα να υπάρχουν κάποιοι οι οποίοι παίρνουν αυτό το όποιας μορφής επίδομα από το κράτος, το οποίο δεν δικαιούνται ή δεν θα έπρεπε να πάρουν, και να υπάρχουν άλλες οικογένειες που το στερούνται. 
Πιστεύω, λοιπόν, ότι και αυτό ως πολιτικό σύστημα πρέπει πολύ-πολύ σύντομα να το δούμε. Και εμείς στο Υπουργείο Εργασίας αυτό είναι κάτι που έχουμε βάλει στις επόμενες προτεραιότητές μας. 
Κυρίες και κύριοι συνάδελφοι, σας ευχαριστώ για άλλη μια φορά γι’ αυτή τη συζήτηση που διεξήχθη και στη δευτερολογία, αν και εφόσον υπάρξει ζήτημα, θα παρέμβω. 
Σας ευχαριστώ.</Speech> 
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Για την τροπολογία δεν μας είπατε, κύριε Υπουργέ.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε, κύριε Υπουργέ. 
Το λόγο έχει ο Κοινοβουλευτικός Εκπρόσωπος του ΣΥΡΙΖΑ κ. Μητρόπουλος.</ChairmanSpeech> 
<Speech><Parlmember>ΑΛΕΞΙΟΣ ΜΗΤΡΟΠΟΥΛΟΣ</Parlmember>: Κύριε Υπουργέ, ειδικά εσείς δεν πρέπει να μου ζητάτε να ξεκαθαρίσω τη θέση μου αναφορικά με τη χθεσινή συζήτηση. Με δική σας επιστολή στις προσυνεδριακές εκδηλώσεις σας, με άκρως κολακευτικά σχόλια, εσείς και ο Πρωθυπουργός με είχατε καλέσει με το Ρομπόλη το 2008 να ξεκαθαρίσω τις θέσεις. Άλλωστε, και αύριο όσον αφορά τις θέσεις που ξεκάθαρα υποστηρίζω, με καλεί η γραμματεία του συνδικαλιστικού σας για να τους εξηγήσω τι γίνεται με τα συνδικάτα και την εργασιακή πολιτική. 
Θα πρέπει να το καταλάβετε ότι το ελληνικό πρόβλημα θα λυθεί μέσα στην Ευρωπαϊκή Ένωση. Η διαγραφή του χρέους θα γίνει μέσα στην Ευρωπαϊκή Ένωση. Θα πληρώσουν για την καταστροφή των Ελλήνων. Και όσοι δανείστηκαν με ρήτρα Βουλγαρίας, όσοι δανείστηκαν με ρήτρα απεμπόλησης των κυριαρχικών δικαιωμάτων, όσοι παρέδωσαν στους δανειστές τις κατάπτυστες γνωμοδοτήσεις με τις οποίες παραιτούνται από το χρέος, από τη διαπραγμάτευση, από το δίκαιο και από τα δικαιώματα, θα τιμωρηθούν από τον ελληνικό λαό. Συνεπώς, εκεί θα λυθεί το ελληνικό ζήτημα. Τις γνωμοδοτήσεις τις έχω καταθέσει. Μετά από εννέα μήνες αγώνων και επιθέσεων, κατάφερα και τις πήρα και τις κατέθεσα, για να διαβάσετε σε τι έχει δεσμευθεί η χώρα. 
Συνεπώς, το ελληνικό πρόβλημα θα λυθεί μέσα στην Ευρωπαϊκή Ένωση και αφού λυθεί, αφού διαγραφεί το επονείδιστο, μνημονιακό και καταστροφικό χρέος, ο κυρίαρχος ελληνικός λαός μπορεί να αποφασίσει για ό,τι θέλει. Όμως, όσο μας χρωστάνε, όσο μας καταστρέφουν, όσο μας επιβάλλουν την εργασιακή ειλωτεία, την εξαθλίωση των Ελλήνων, δεν υπάρχει άλλη ενέργεια που μπορεί και να αναγνωρίσει και να αναδεχτεί ο ελληνικός λαός. Απλώς το λέω για να ξεκαθαρίσουμε τη θέση, αυτή που υποστηρίζω διαχρονικά. Και στα είκοσι βιβλία μου, αλλά και σε ό,τι έχω γράψει αυτά υποστηρίζω. 
Και έρχομαι επί του προκειμένου. Επιχειρείτε να εισπράξετε 600 εκατομμύρια ευρώ. Σας είπα ότι η δική μου επιστημονική επιτροπή, η ΕΝΥΠΕΚΚ, με το Διονύση Τεμπονέρα –το γιο του αείμνηστου καθηγητή, τον επιστημονικό μας συνεργάτη- έχει πει ότι απ’ αυτό που προσδοκάτε, θα εισπράξετε 50 εκατομμύρια ευρώ. 
Όσον αφορά το τι θα γίνει μετά, θα σας διαβάσω από τα Πρακτικά έγγραφο του Κουτρουμάνη προς την τρόικα στις 21 Ιουνίου του 2011: «Αξίζει να σημειωθεί –τους λέει- ότι ανά μία ποσοστιαία μονάδα ανεργίας, το ασφαλιστικό σύστημα χάνει 320 εκατομμύρια ευρώ το χρόνο». Εμείς έχουμε αναθεωρήσει 250 εκατομμύρια ευρώ το χρόνο. Σφάλει προς τα πάνω ο κ. Κουτρουμάνης και τους λέει: «Η δε μείωση μισθών κατά μια μονάδα κοστίζει στο σύστημα 150 εκατομμύρια ευρώ το χρόνο». Μία μονάδα πάνω η ανεργία, μία μονάδα κάτω οι ιδιωτικοί μισθοί, φτάνουμε στο μισό δισεκατομμύριο κατ’ έτος σε απώλειες στο ΙΚΑ. 
Και έρχεται το ΙΚΑ προχθές με πρωτοσέλιδο της «ΚΑΘΗΜΕΡΙΝΗΣ» και σας λέει ότι έχασε –κατέθεσα χθες τον πίνακα που είναι στις 12 Νοεμβρίου- 5,5 δισεκατομμύρια από εισφορές και από τη μείωση ιδιωτικών μισθών. Θα τον ξανακαταθέσω τον πίνακα. Ενώ εισέπραττα –λέει το ΙΚΑ- προ μνημονίου 15.900 σε εισφορές, στα τέλη του 2013 εισέπραξα 10. Άρα, λοιπόν, έχετε από τη μείωση μισθών και την ανεργία 5 δισεκατομμύρια και από τη μείωση της κρατικής επιχορήγησης -που επίσης κατέθεσα- άλλα 5 δισεκατομμύρια. 
Προσδοκάτε, λοιπόν, να πάρετε 600 εκατομμύρια ευρώ από την εισφοροδιαφυγή, από την εξόντωση όλων των Ελλήνων. Εμείς ως Αριστερά συμμετέχουμε στα εξοντωτικά σας πρόστιμα, διότι πριν τελειώσει την αφήγησή του προχθές ο Δημήτρης Στρατούλης, τρεις δημοσιογράφοι κάτω με ρώτησαν «είπε αυτό ο Στρατούλης»;
Είχαν προλάβει να μάθουν -από ποιόν άραγε;- ότι ο Στρατούλης ψέλλισε ότι δεν είναι το ίδιο ο μπακάλης της Δραπετσώνας να πληρώνει 12 χιλιάρικα με τον μεγαλοεργοδότη. «Το ψέλλισε» λέει, ενώ δεν το είπε, ούτε το υπαινίχθη. Τι θα εισπράξετε; 
Και εάν στο υποθετικό σενάριο –αναφέρομαι σε αυτά που προσδοκάτε να πάρετε- όλοι οι εργοδότες, οι Έλληνες, συμμορφωθούν –φοβούμενοι, επειδή δεν έχουν;- και πάψουν να προσλαμβάνουν αδήλωτους εργαζόμενους, τι θα γίνει, από που θα εισπράξετε; 
Έχετε, λοιπόν, 5 δισεκατομμύρια μείον από αυτά που σας περιέγραψα και 5 δισεκατομμύρια μείον από την κρατική επιχορήγηση. 
Και ήρθατε προχθές στο Ελληνοαμερικάνικο Επιμελητήριο και τι είπατε, κύριε Υπουργέ; Είπατε το εξής: «Από 01-01-2015 εγώ έχω 9.700.000.000 ευρώ». Σας λέω: Διαιρέστε τα 9.700.000.000 με τους συνταξιούχους που είναι δύο εκατομμύρια επτακόσιοι. Βγαίνουν τριακόσια ευρώ επί δώδεκα μήνες για τους δύο εκατομμύρια επτακόσιους συνταξιούχους. Βρείτε το. Αυτό είναι. 
Βλέπετε, λοιπόν, ότι το εργασιακό μοντέλο που μας επιβάλλουν, δηλαδή η κατωτατοποίηση των μισθών, η βουλγαροποίηση των μισθών, είναι ένα μοντέλο εργασίας διαρκούς ανεργίας. 
Από την άλλη οι τροϊκανοί σάς επιβάλλουν να μειώνεται στο 1/3 την κρατική επιχορήγηση και φέρατε την «Εργάνη». Να την χαίρεστε. Δεν έπρεπε να τη φέρετε, διότι όπως θα διαβάσετε στην σελίδα 11 της «Εργάνης» το 20% των εργαζομένων του ιδιωτικού τομέα είναι με μερική απασχόληση. Το 20,4%. Η αρνητική πρωτιά στην Ευρώπη.</Speech> 
<Speech><Parlmember>ΧΡΗΣΤΟΣ ΚΑΤΣΩΤΗΣ</Parlmember>: Το 22%.</Speech>
<Speech><Parlmember>ΑΛΕΞΙΟΣ ΜΗΤΡΟΠΟΥΛΟΣ</Parlmember>: Είναι στη σελίδα 11. Μην ρωτάτε τον συνεργάτη σας. Το 20%. Και είναι 20,4%
 Και το χειρότερο;  Όσον αφορά τις νεοδημιουργηθείσες θέσεις, θα σας αναφέρω τον αριθμό των εργαζομένων ανά εβδομαδιαίες ώρες απασχόλησης. Μία ώρα την εβδομάδα, δεκαπέντε χιλιάδες Έλληνες. Δύο ώρες την εβδομάδα, έντεκα χιλιάδες Έλληνες. Τέσσερις ώρες την εβδομάδα, πενήντα μία χιλιάδες Έλληνες. Δέκα έως είκοσι ώρες την εβδομάδα, εκατόν ενενήντα πέντε χιλιάδες Έλληνες. Είκοσι έως τριάντα πέντε ώρες -είμαστε ακόμη στο μειωμένο ωράριο- εκατόν σαράντα τρεις χιλιάδες Έλληνες. 
Δηλαδή, ενώ χάνουμε από την ανεργία, από τους ιδιωτικούς μισθούς, οι θέσεις τις οποίες προσδοκάτε, αφού σας λείπουν ένα εκατομμύριο ζωντανές εισφορές, εισφορές των χιλίων διακοσίων ευρώ, οι θέσεις που δημιουργείτε είναι των τετρακοσίων ευρώ, των τετρακοσίων πενήντα ευρώ. Διότι μισό εκατομμύριο νέοι Έλληνες περιμένουν το «youth guarantee», τα κοινωνικά προγράμματα, τα προγράμματα τα ποικιλώνυμα, τα οποία ο Γκράμσι τα έλεγε «προγράμματα ξεσκουριάσματος ανέργων» ή «προγράμματα διαγραφής ανέργων». Αυτό κάνετε. 
Και τι λέτε τώρα; Εν όψει ευρωεκλογών, βάζετε μπρος πέντε προγράμματα επί τριάντα και σαράντα, με τα τετρακοσάρικα και τα πεντακοσάρικα, για να διαγράψετε άνεργους, για να πάτε με μικρότερη ανεργία στις ευρωεκλογές. 
Αλλά, το σύστημα της γενικευμένης μερικής απασχόλησης, της γενικευμένης καθήλωσης των μισθών, της εξαθλίωσης των μισθωτών, δεν λύνει, δεν στέλνει εισφορές και  πόρους στο ασφαλιστικό σύστημα. 
Υπό αυτήν την έννοια -και τελειώνω, κυρία Πρόεδρε- είμαστε σε τραγικό αδιέξοδο. Να μας ακούτε τι λέμε και ο κ. Στράτουλης και η  κ. Χαραλαμπίδου και ο κ. Λαφαζάνης και η κ. Κωνσταντοπούλου, όλοι που μιλήσαμε εδώ πέρα. Είναι σε αδιέξοδο. 
Κόψατε τα δώρα. Μέλος του Υπουργικού Συμβουλίου εχθές μου είπε: «Μπορώ να σε ρωτήσω; Η μάνα μου με ρωτάει…». Μέλος του Υπουργικού Συμβουλίου με ρωτάει, εάν η μάνα του θα πάρει το δώρο Χριστουγέννων!</Speech>
<Speech><Parlmember>ΙΩΑΝΝΗΣ ΒΡΟΥΤΣΗΣ</Parlmember> (Υπουργός Εργασίας, Κοινωνικής Ασφάλισης και Πρόνοιας): Να μου πείτε το όνομα του!</Speech> 
 <Speech><Parlmember>ΑΛΕΞΙΟΣ ΜΗΤΡΟΠΟΥΛΟΣ</Parlmember>: Και του λέω: Το ν. 4093, τον ψήφισες. Δεν τον ψήφισες; Δεν θα πάρει η μανούλα σου δώρο Χριστουγέννων. 
Υπό αυτήν την έννοια, τουλάχιστον ενημερώστε τα στελέχη σας, που ψήφισαν την κατάργηση των δώρων. 
Κύριε Υπουργέ, προσέξτε με. Έχουν ψηφιστεί απίθανοι νόμοι. Με το ν. 3863 από 1-1-2021, όπως ξέρετε, ανεβαίνουν ανά τριετία τα όρια ηλικίας. Επίσης, με το ν. 3863 σε καλή σύνταξη φτάνει όποιος έχει έντεκα χιλιάδες επτακόσια ένα ένσημα έως δεκαπέντε χιλιάδες ένσημα. Στο δημόσιο σε καλή σύνταξη, με καλό συντελεστή φτάνει όποιος δουλεύει σαράντα πέντε χρόνια.
Υπ’ αυτήν την έννοια οδηγούμεθα σε τραγικό αδιέξοδο. Είπαμε ότι τουλάχιστον μεριμνήσατε με τους τροϊκανούς να γυρίσουν πίσω τα αποθεματικά του κουρέματος. Επειδή και το εργασιακό μοντέλο είναι «συνταξιοκτόνο» και όλες οι διατάξεις είναι «συνταξιοκτόνες», θα πάμε σε τραγικό αδιέξοδο. Θα μειώσετε τις συντάξεις κατά 30% εντός του 2014. Δεν έχετε άλλη πολιτική. Θα εξαϋλώσετε τις επικουρικές, θα εξαϋλώσετε τα εφάπαξ γιατί έχετε βάλει τη ρήτρα θανάτου, έχετε βάλει τη ρήτρα μηδενικού ελλείμματος, έχετε βάλει τη ρήτρα βιωσιμότητας, έχετε βάλει τις ρήτρες που θα τα εξαϋλώσουν τα δύο προσεχή χρόνια και ύστερα θα τελειώσουμε και θα πάμε στα τριακόσια ευρώ από 1-1-2015. Δεν πάτε καλά στο ασφαλιστικό, θα δεινοπαθήσουν οι Έλληνες στις συντάξεις. Κοιτάξτε πώς άμεσα θα «επαναρτιόσουμε» όπως-όπως τα αποθεματικά τους διότι θα στεναχωρηθούν πάρα πολλοί Έλληνες και θα σας τιμωρήσουν διότι αναλάβατε υποχρεώσεις δανεισμού. 
Αυτό, για την κυρία Βούλτεψη λόγω τις ιστορικότητας της οικογένειάς της. «Δανειστήκαμε», λέτε. «Δεν θέλατε τα δάνεια», είπατε χθες. Δεν θέλαμε να δανειστούμε με όρους εξαθλίωσης. Δεν θέλαμε να δανειστούμε με όρους απεμπόλησης της κυριαρχίας. Θέλαμε να δανειστούμε περήφανα, με αξιοπρέπεια, ως ισότιμοι εταίροι στην Ευρωπαϊκή Ένωση. Αυτό θέλαμε.
(Στο σημείο αυτό την Προεδρική Έδρα καταλαμβάνει ο Γ΄ Αντιπρόεδρος της Βουλής κ. ΧΡΗΣΤΟΣ ΜΑΡΚΟΓΙΑΝΝΑΚΗΣ )
Μην αναρωτηθείτε άλλη φορά αν θέλαμε ή όχι τα δάνεια. Δεν θέλαμε να γίνουμε είλωτες για τα επόμενα πέντε χρόνια. Βρείτε άλλες λύσεις για τους Έλληνες, διαφορετικά –και σας το λέω με σεβασμό- κάντε πέρα, μήπως άλλοι τολμήσουν, επιχειρήσουν και καταφέρουν κάτι καλύτερο για τον τόπο και το λαό.
Σας ευχαριστώ πολύ.
(Χειροκροτήματα από την πτέρυγα του ΣΥΡΙΖΑ-ΕΚΜ)
(Στο σημείο αυτό ο Βουλευτής κ. Αλέξιος Μητρόπουλος καταθέτει για τα Πρακτικά τα προαναφερθέντα έγγραφα, τα οποία βρίσκονται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Το λόγο έχει η Κοινοβουλευτική Εκπρόσωπος της Νέας Δημοκρατίας κ. Βούλτεψη.</ChairmanSpeech>
<Speech><Parlmember>ΣΟΦΙΑ ΒΟΥΛΤΕΨΗ</Parlmember>: Πάντως εγώ, κύριε Μητρόπουλε, δεν ρώτησα αν θέλαμε ή όχι τα δάνεια. Με δεδομένο τον τρόπο με τον οποίο πήραμε τα δάνεια, ρώτησα αν τα έχουμε πάρει και αν πρέπει να τα επιστρέψουμε. Τώρα, αν εσείς υποστηρίζετε ότι έχετε καλύτερους διαπραγματευτές, θα το δούμε. Μπορεί κάποιος να το αμφισβητεί, διότι κι εσείς οι ίδιοι δεν λέτε με βεβαιότητα ότι θα διαπραγματευθείτε καλύτερα. Λέτε ότι είστε έτοιμοι για οποιαδήποτε εκδοχή, ακόμη και για έξοδο από το ευρώ και την Ευρωπαϊκή Ένωση. Άρα δεν είναι βέβαιο ότι η δική σας διαπραγμάτευση θα ήταν καλύτερη από τη διαπραγμάτευση που έγινε τότε ή που θα γινόταν με άλλη κυβέρνηση.
Επίσης, μην απορείτε πώς μαθαίνουν οι δημοσιογράφοι. Είναι εύκολο από το Βήμα αυτό να πετάμε πυροτεχνήματα. Αν κάποιος Υπουργός ζήτησε να μάθει αν θα δοθεί δώρο και δεν το ξέρει, πρέπει να μας πείτε ποιος είναι, να το μάθει και ο Πρωθυπουργός.</Speech>
<Speech><Parlmember>ΑΛΕΞΙΟΣ ΜΗΤΡΟΠΟΥΛΟΣ</Parlmember>: Είναι επαγγελματικό απόρρητο.</Speech>
<Speech><Parlmember>ΣΟΦΙΑ ΒΟΥΛΤΕΨΗ</Parlmember>: Δεν γίνεται να το πετάμε έτσι. Ποιος είναι αυτός που δεν ξέρει ότι δεν υπάρχει δώρο; Πρέπει να φύγει από το Υπουργικό Συμβούλιο. Με «μου είπε, του είπα» δεν γίνεται. Πρέπει να ξέρουμε.
Επίσης, αναρωτηθήκατε πώς έμαθαν οι δημοσιογράφοι τι είπε ο κ. Στρατούλης. Μα, δεν ξέρουμε ότι υπάρχει μία ολόκληρη αίθουσα γεμάτη με δημοσιογράφους που παρακολουθούν απευθείας τις επιτροπές; Τι «πώς έμαθαν» δηλαδή; Όταν το λέτε, το ακούει ο άλλος και λέει «ναι, ρε παιδί μου, πώς το μάθανε τόσο γρήγορα», ενώ εδώ έχουμε μία αίθουσα γεμάτη με δημοσιογράφους, οι οποίοι παρακολουθούν τα πάντα.
Επίσης, άκουσα, ως δεδομένο, ότι η οικογένεια του Προέδρου της Κύπρου έβγαλε παρανόμως χρήματα έξω. Αυτό ήταν δημοσίευμα μίας εφημερίδας. Θα γίνει εξεταστική επιτροπή στην Κύπρο. Δεν μπορούμε να προδικάσουμε. Δεν καταδικάστηκε.</Speech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Το έχουν συνομολογήσει, κυρία Βούλτεψη.</Speech>
<Speech><Parlmember>ΣΟΦΙΑ ΒΟΥΛΤΕΨΗ</Parlmember>: Όχι, δεν συνομολόγησαν ότι τα έβγαλαν παρανόμως. «Κάνουμε αγορές», λένε. Τι θα πει αυτό;</Speech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Του ελληνικού δημοσίου.</Speech>
<Speech><Parlmember>ΣΟΦΙΑ ΒΟΥΛΤΕΨΗ</Parlmember>: Θέλω να πω ότι όταν λέμε από το Βήμα αυτό, «συγγενείς του Προέδρου της Κύπρου εγκλημάτησαν», πρέπει να αναλαμβάνουμε την ευθύνη των λεγομένων μας. Έγινε η εξεταστική; Η Κύπρος προχθές ανακοίνωσε την εξεταστική για την οικονομία της. Είμαστε τυπικοί στα δικαστικά θέματα, αλλά από το Βήμα αυτό, χωρίς να υπάρχει δικαστική απόφαση…</Speech> 
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Εδώ και μήνες γίνεται η εξεταστική. Δεν το ξέρετε;</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Κυρία Βούλτεψη, μη δίνετε σημασία.</ChairmanSpeech>
<Speech><Parlmember>ΣΟΦΙΑ ΒΟΥΛΤΕΨΗ</Parlmember>: Χωρίς, λοιπόν, να υπάρχει δικαστική απόφαση, δεν μπορούμε από το Βήμα αυτό να λέμε ότι συγγενείς του Προέδρου της Κύπρου εγκλημάτησαν. Αδύνατον!</Speech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Έβγαλαν τα χρήματα για αγορά ακινήτου του ελληνικού δημοσίου.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Κυρία Βούλτεψη, μη δίνετε σημασία.</ChairmanSpeech>
<Speech><Parlmember>ΣΟΦΙΑ ΒΟΥΛΤΕΨΗ</Parlmember>: Το θέμα το γνωρίζουμε πάρα πολύ καλά, πώς έγινε, το ιστορικό, ποιοι ήταν οι συγγενείς. Έχουν δοθεί τα ονόματα, έχουν απαντήσει, έχουν βγει επιστολές, έχουν απαντήσει οι εφημερίδες.</Speech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: … (Δεν ακούστηκε)</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Επιτέλους, κυρία Κωνσταντοπούλου, σεβαστείτε τον ομιλητή.</ChairmanSpeech>
<Speech><Parlmember>ΣΟΦΙΑ ΒΟΥΛΤΕΨΗ</Parlmember>: Πρέπει να προσέχουμε τι λέμε. Δεν μπορούμε να λέμε, «ο Πρόεδρος της Κύπρου έχει συγγενείς οι οποίοι εγκλημάτησαν κατά της Κύπρου». Δεν υπάρχει τέτοια απόφαση του δικαστηρίου. 
Πάω παρακάτω. Είχαμε ένα νομοσχέδιο επί του οποίου συμφωνούσαμε όλοι. Και το ψηφίζουμε όλοι. Παρ’ όλα αυτά, διαπίστωσα σήμερα ότι ανέβηκαν οι τόνοι επί άλλων θεμάτων. Για τον πόλεμο των ενσήμων, κύριε Μπάρκα και για όλα όσα ακούστηκαν εδώ.</Speech> 
<Speech><Parlmember>ΔΕΣΠΟΙΝΑ ΧΑΡΑΛΑΜΠΙΔΟΥ</Parlmember>: Για την τροπολογία ανέβηκαν οι τόνοι.</Speech> 
<Speech><Parlmember>ΣΟΦΙΑ ΒΟΥΛΤΕΨΗ</Parlmember>: Θα απαντήσει ο κύριος Υπουργός επ’ αυτού. Δεν είμαι αρμόδια να απαντήσω για το ποια τροπολογία γίνεται δεκτή.</Speech> 
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Εισηγήτρια είστε.</Speech> 
<Speech><Parlmember>ΣΟΦΙΑ ΒΟΥΛΤΕΨΗ</Parlmember>: Όχι, είμαι Κοινοβουλευτικός Εκπρόσωπος και απαντάω σε ό,τι θέλω.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Κυρία Βούλτεψη, σας παρακαλώ, αν έχετε την καλοσύνη σταματήστε. 
Κυρία Κωνσταντοπούλου, αν έχετε την καλοσύνη σεβαστείτε έστω και στο ελάχιστο τον Κανονισμό. 
Κύριε Λαφαζάνη είστε ο Κοινοβουλευτικός Εκπρόσωπος. Παρακαλώ συστήστε στη συνάδελφο να μην παρεμβαίνει διαρκώς. Διαρκώς! Δεν κάνει τίποτα άλλο! 
Ορίστε, κυρία Βούλτεψη, έχετε το λόγο.</ChairmanSpeech> 
<Speech><Parlmember>ΣΟΦΙΑ ΒΟΥΛΤΕΨΗ</Parlmember>: Ευχαριστώ, κύριε Πρόεδρε. 
Συμφωνώ κι εγώ με αυτό που είπε ο κύριος Υπουργός. Πρέπει να έρθει ένα ακόμα νομοσχέδιο που να ρυθμίζει αυτά τα θέματα τα οποία ετέθησαν με τις τροπολογίες, και για το ασφαλιστικό των αγροτών και για τους ανασφάλιστους υπερήλικες. 
Υπάρχει ένα θέμα, το οποίο το γνωρίζει ο Υπουργός και θα επανέλθω και εγώ. Είναι αυτό των φωτορεπόρτερ, όπου σε αυτήν τη πάνσοφη και θαυμαστή ελληνική έννομη τάξη δεν προβλέπεται να υπάρχουν και γυναίκες φωτορεπόρτερ που είναι μητέρες ανηλίκων τέκνων. Μιλάμε για τρεις γυναίκες σύνολο. Πρέπει να νομοθετούμε. 
Εγώ αυτό που θέλω να πω στο χρόνο που μου απομένει, είναι το εξής. Εχθές η Ιταλική Κυβέρνηση, κυρίες και κύριοι συνάδελφοι, έλαβε ψήφο εμπιστοσύνης και στη Βουλή και στη Γερουσία και μάλιστα ευρεία ψήφο εμπιστοσύνης. Η Ιταλική Κυβέρνηση του κεντροαριστερού Πρωθυπουργού Λέτα στηρίζεται από τα εξής κόμματα: Το δημοκρατικό κόμμα που προέκυψε μετά την αυτοδιάλυση της «Ελιάς» -επειδή συζητάμε εδώ κάποια πράγματα- τη νέα κεντροδεξιά που παρέμεινε στην Κυβέρνηση παρά το γεγονός ότι δικαστικά ο Μπερλουσκόνι βρέθηκε εκτός, αλλά δεν τα τίναξε όλα στον αέρα, του Αλφάνο κι ένα μετριοπαθές κεντρώο κόμμα. Έδωσαν όλοι ψήφο εμπιστοσύνης. Ωστόσο, δεν θέλω να μπω τώρα σε αυτήν τη συζήτηση, γιατί είναι διαφορετικής τάξης. 
Στην Ιταλία, λοιπόν, όταν άνοιξε η πόρτα του φρενοκομείου, δεν βγήκαν όλοι οι τρελοί έξω. Ένας βγήκε ο οποίος δημιούργησε τρομερό πρόβλημα χθες και τον κατήγγειλαν όλα τα κόμματα, από την αριστερά ως τη δεξιά, ο Γκρίλο. Εκεί δεν έγινε αυτό το αυτοκαταστροφικό το οποίο έγινε εδώ. 
Δεν έχει προβλήματα η Ιταλία; Σε όλα τα επίπεδα έχει παρεμφερή προβλήματα. Προχθές ανακοινώθηκε ότι η ετήσια φοροδιαφυγή για παράδειγμα στην Ιταλία είναι 130 δισεκατομμύρια ευρώ. Και ο επικεφαλής της αρμόδιας υπηρεσίας είπε ότι εδώ υπάρχει δημοκρατικό πρόβλημα.
Χθες ανακοινώθηκε από την οργάνωση «Save the children» ότι στην Ιταλία ένα εκατομμύριο παιδιά έχουν ξεπεράσει τα όρια της φτώχειας. Και έδωσε και άλλα τέτοια στοιχεία για τα νοικοκυριά κ.λ.π.. 
Δεν έγινε, όμως, αυτό το οποίο συμβαίνει εδώ. Μαζεύτηκαν οι πολιτικές δυνάμεις και είπαν «να δούμε τι θα κάνουμε, διότι η χώρα έχει γκρεμιστεί». Μιλάμε για μία χώρα η οποία είναι βιομηχανική. Έχει κάτι. Έχει αυτοκινητοβιομηχανίες, έχει επιχειρήσεις, έχει μόδα που την εξάγει και επιμελώς τη φροντίζει. 
Τη Δευτέρα, όπως θα είδατε, εξελέγη καινούργιος γραμματέας του δημοκρατικού κόμματος. Τώρα δεν ξέρω αν ανήκει στην ευρω-ομάδα που ανήκει και ο ΣΥΡΙΖΑ. Γιατί τελικά έχει αποδειχθεί ότι η αριστερά αντί να ενώνει, χωρίζει. Είναι χωρισμένοι σε διάφορες ομάδες και δεν μπορώ να το παρακολουθήσω. 
Εξελέγη, λοιπόν, καινούργιος Γραμματέας από τη βάση, ο τριανταοκτάχρονος Ματέο Ρέντσι. Και σημειώνω εδώ, για τις διαφορές που υπάρχουν με την Ελλάδα, ότι στη δωδεκαμελή γραμματεία διόρισε πέντε άντρες και επτά γυναίκες. Υπάρχουν, δηλαδή, διαφορές. Δεν είμαστε ούνα ράτσα, ούνα φάτσα. Σε όλα τα επίπεδα. 
Αυτός, λοιπόν, όταν ερωτήθηκε «τι θα κάνετε με την Κυβέρνηση εσείς ο καινούργιος ηγέτης της αριστεράς», απήντησε: «Το ζητούμενο δεν είναι να πέσει η κυβέρνηση, αλλά να μπορέσει να δουλέψει για να δοθούν συγκεκριμένες απαντήσεις και οι άμεσες λύσεις που χρειάζεται η χώρα». 
Άρα, λοιπόν, δεν καταλαβαίνω. Είναι πιο έξυπνοι αυτοί που βρίσκονται μπροστά στα ίδια και ογκώδη προβλήματα; Γιατί αν σκάσει η Ιταλία, όλοι ξέρουμε ότι θα παρασύρει τα πάντα. Αυτοί είναι ηλίθιοι και εμείς είμαστε πιο έξυπνοι και είμαστε όλη την ημέρα σε σύγκρουση;
Τσακωνόμαστε σε προσωπικό επίπεδο. Μαλώνουμε σε προσωπικό επίπεδο. Δημιουργούμε συνεχώς θέματα. 
Αυτή η συζήτηση που άκουσα το πρωί δεν έχει καμμία σχέση με το νομοσχέδιο. Δε θέλω να κατηγορήσω κανέναν, ειλικρινά. Όμως το λέω γιατί λεφτά δεν πρόκειται να κοπούν από τον τοίχο. Ούτε αν μαλώνουμε μεταξύ μας για το ποιος είναι περισσότερο πατριώτης ή όχι θα βρούμε λεφτά ούτε αν συκοφαντούμε ο ένας τον άλλον ούτε όταν λέμε διάφορες ατάκες από το Βήμα. Λεφτά θα βρεθούν, αν μπορέσουμε να δουλέψουμε και να δούμε τι χρειάζεται η χώρα. Και πρέπει πράγματι να είναι χρήσιμες οι προτάσεις όλων. 
Ευχαριστώ πολύ.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ευχαριστούμε, κυρία συνάδελφε. 
Ο κ. Πάρις Κουκουλόπουλος, Κοινοβουλευτικός Εκπρόσωπος του ΠΑΣΟΚ, έχει το λόγο.</ChairmanSpeech> 
<Speech><Parlmember>ΠΑΡΙΣ ΚΟΥΚΟΥΛΟΠΟΥΛΟΣ</Parlmember>: Κυρίες και κύριοι συνάδελφοι, στα χρόνια του μνημονίου έχουμε τονίσει πολλές φορές ότι η εθνική κυριαρχία τέθηκε εξ αντικειμένου σε δοκιμασία, γι’ αυτό και έχει τεράστια πολιτική και εθνική σημασία, βέβαια, να βγούμε με ασφάλεια από την εποχή των μνημονίων. Την ίδια στιγμή, βέβαια, πρέπει να σταματήσει η δοκιμασία της δημοκρατίας και των θεσμών της. 
Γι’ αυτό ακριβώς, κύριε Υπουργέ, η τροπολογία του Υπουργείου Οικονομικών δεν μπορεί να συζητηθεί, αν δεν παραστεί εδώ ο Υπουργός Οικονομικών. Πρέπει να αποσυρθεί. Δεν είναι ζήτημα τύπου, είναι ζήτημα ουσίας. Η τήρηση των διαδικασιών είναι ουσιαστικό θέμα για τη δημοκρατία και δεν μας αφορούν οι υπερβολές περί πραξικοπημάτων και οτιδήποτε άλλο. Έχει μία ουσία η τροπολογία για την οποία θέλουμε εξηγήσεις. Κατά συνέπεια, πρέπει να είναι εδώ παρών ο κύριος Υπουργός. Το είπε και ο εισηγητής μας το πρωί. Ας έρθει κάποιος από την πολιτική ηγεσία, εν πάση περιπτώσει, να δώσει εξηγήσεις, αν δεν μπορεί ο ίδιος, δεδομένου ότι είναι σήμερα εδώ η Τρόικα. Δεν θέτουμε ζήτημα ονομαστικά του κ. Στουρνάρα που υπογράφει. Έχει άλλους δυο Υπουργούς η πολιτική ηγεσία. Ας έρθει ένας να μας πει επακριβώς τι σημαίνουν οι διατάξεις. Έχουμε απορίες, έχουμε ερωτήματα, έχουμε επιφυλάξεις.
Κύριε Πρόεδρε, πιθανά να χρειαστώ και ένα μέρος από τη δευτερολογία γιατί, έχοντας εξαντληθεί η συζήτηση, θα μιλήσω αποκλειστικά για την τροπολογία που έχουμε καταθέσει η Κοινοβουλευτική Ομάδα του ΠΑΣΟΚ, μολονότι υπογράφεται μόνο από τον κ. Κουτσούκο και εμένα. Είναι τροπολογία κοινή, όλης της Κοινοβουλευτικής Ομάδας του ΠΑΣΟΚ. Προκαταβολικά θέλω να ευχαριστήσω και τα κόμματα και τους συναδέλφους Βουλευτές που αναφέρθηκαν σ’ αυτήν την τροπολογία στηρίζοντάς την, διότι έτυχε μιας σχεδόν ομόθυμης και ομόφωνης στήριξης.
Μία εξέλιξη στην οποία όλοι πιστεύω ότι συμφωνούμε, γιατί τουλάχιστον οι κοινές διαπιστώσεις πρέπει να μας χαρακτηρίζουν, αν θέλουμε να υπάρξει ένα έδαφος για γόνιμο διάλογο, είναι ότι μία εξέλιξη, όχι αναπότρεπτη αλλά αντικειμενικά υπαρκτή, είναι η έκρηξη των κοινωνικών ανισοτήτων τα τελευταία τρία χρόνια. Υπήρχαν έτσι και αλλιώς και έχουν εκραγεί πραγματικά. Έχουν φτάσει σε βαθμό μη αποδεκτό. 
Το αν μπορούσε ή δεν μπορούσε να αποφευχθεί αυτή η έκρηξη ανισοτήτων αυτά τα τρία-τέσσερα τελευταία χρόνια είναι μία ολόκληρη συζήτηση. Εγώ περιορίζομαι με ευθύτητα και ειλικρίνεια να πω ότι οι κυβερνήσεις, όπως διαπιστώνει και η παρούσα Κυβέρνηση, από την εποχή του πρώτου μνημονίου ήταν αντιμέτωπες με έναν αμείλικτο εχθρό που ήταν ο χρόνος. Πολλές φορές δεν είχαν τη δυνατότητα να πάρουν άλλες αποφάσεις παρά αυτές που ονομάσαμε όλοι μας οριζόντιες και κανένας δεν τις ήθελε. Αλλά υπήρχε και ένα ζήτημα με το κλίμα που δεν επέτρεπε ψύχραιμες και ήρεμες συζητήσεις προκειμένου να αποφεύγαμε κάποια μέτρα και να παίρναμε κάποια άλλα λιγότερο άδικα ή και δικαιότερα καμμιά φορά. 
Θα σας πω δύο παραδείγματα. Το ένα το ζήσαμε πρόσφατα στη Βουλή, σε μία πολύ κακή μέρα για το Κοινοβούλιο, με το φάρμακο. Είχα πει και τότε και επαναλαμβάνω και σήμερα ότι τα προηγούμενα δύο χρόνια μόνη της η Κοινοβουλευτική Ομάδα του ΠΑΣΟΚ. σήκωσε το βάρος της μείωσης της φαρμακευτικής δαπάνης από 5,5 δισεκατομμύρια στα 2,5 δισεκατομμύρια. Μόνη της. Δεν ήταν μόνο οριζόντιες οι περικοπές που ψηφίζαμε εμείς οι Βουλευτές του ΠΑΣΟΚ όντας αντιμέτωποι με τον αμείλικτο χρόνο πολλές φορές. Ήταν και ισοπεδωτικός ο τρόπος με τον οποίο αντιμετωπίζονταν όλες οι πρωτοβουλίες. Και οι πρωτοβουλίες που παίρναμε για το φάρμακο αντιμετωπίζονταν εξίσου οριζόντια και ισοπεδωτικά απ’ όλες τις πτέρυγες της Βουλής.
Θέλετε δεύτερο παράδειγμα; Αυτό στο οποίο αναφέρθηκε πρόσφατα ο Πρόεδρος του ΣΥΡΙΖΑ, ο Αρχηγός της Αξιωματικής Αντιπολίτευσης –μάλλον δεν έχει ενημερωθεί- για το PSI των ασφαλιστικών ταμείων. 
Για πολλοστή φορά θα πω από το Βήμα της Βουλής ότι το ΙΚΑ που άκουσε τις οδηγίες του Προέδρου του ΠΑΣΟΚ λίγο μετά την αποχώρησή του από το Υπουργείο Οικονομικών και έκανε ανταλλαγή των ομολόγων, έχει σήμερα χαρτοφυλάκιο πολύ καλύτερο απ’ ό,τι την ημέρα του κουρέματος.
Αντιμετωπίστηκε αυτή η πρωτοβουλία με καχυποψία, δυσπιστία και με απαξιωτικούς χαρακτηρισμούς, δεν προσχώρησε σε αυτήν την πολιτική κανένα άλλο ασφαλιστικό ταμείο και έχασαν οι ασφαλισμένοι εκατοντάδες εκατομμύρια. Περισσότερα στοιχεία θα έχετε προσεχώς στη Βουλή με ντοκουμέντα και όχι με λόγια. 
Εξήγηση, λοιπόν, υπάρχει. Οφείλεται δηλαδή στο χρόνο και στο κλίμα ο περαιτέρω άδικος χαρακτήρας πολλών πραγμάτων που αποφασίστηκαν. Το ζήτημα όμως δεν είναι αυτό. Το ζήτημα είναι ότι από την ώρα που αποφύγαμε την άτακτη χρεοκοπία, από την ώρα που καταφέραμε να μείνουμε στο ευρώ και να αποφύγουμε το κούρεμα των καταθέσεων, μιας και έγινε αρκετή κουβέντα και γι’ αυτό σήμερα, οι προτεραιότητες είναι απολύτως καθαρές και σαφείς για τη χώρα: Είναι η ανάπτυξη, είναι η δίκαιη κατανομή των βαρών, είναι η άμεση, ταχύτατη αποκατάσταση –όσο γίνεται πιο γρήγορα- της ρευστότητας στην πραγματική οικονομία, διότι η κουβέντα για ανάπτυξη, απασχόληση και οτιδήποτε άλλο στερείται νοήματος, αν δεν αποκαταστήσουμε τη ρευστότητα. 
Αυτές, όμως, οι προτεραιότητες για τις οποίες λεκτικά όλοι συμφωνούμε δεν αναιρούν τη μεγάλη προτεραιότητα για την οποία μίλησα στην αρχή. Η άρση των κοινωνικών ανισοτήτων που έχουν πάρει εκρηκτικό χαρακτήρα και εκρηκτικές διαστάσεις τα τελευταία τρία χρόνια είναι μία αυτοτελής διαδικασία που, αν θέλετε, υπερβαίνει και τη γενικότερη έννοια της κοινωνικής συνοχής και αλληλεγγύης. Πρέπει να υπάρξει ένα άμεσο πρόγραμμα άρσης κοινωνικών ανισοτήτων και αυτό αποτυπώνεται στην τροπολογία του ΠΑΣΟΚ. Η τροπολογία μας είναι υπεύθυνη, στοχευμένη και κοστολογημένη. 
Επαναλαμβάνω ότι, αντί να αμφισβητούμε τα πλεονάσματα, ταυτιζόμενοι με τις επιφυλάξεις της τρόικας, είναι καλύτερο να ανοίξουμε ένα γόνιμο διάλογο που θα ανεβάζει το κύρος του Κοινοβουλίου και των κομμάτων -που είναι θεμελιώδεις θεσμοί της δημοκρατίας- για το πώς διανέμεται με καλύτερο τρόπο, όχι δίκην κατοστάρικων, όπως τα παλιά πεντοχίλιαρα, αλλά πώς θα πάει στοχευμένα αυτό το πλεόνασμα, είτε μικρό είτε μεγαλύτερο. Ποιες είναι ακριβώς οι αδικίες που είναι πιο κραυγαλέες από τις άλλες; Εμείς αυτήν την άσκηση προσπαθώντας να λύσουμε, φέραμε αυτήν τη συγκεκριμένη τροπολογία. 
Η τροπολογία μας είναι περίπου γνωστή. Θα αναφέρω ενδεικτικά ότι με την παράγραφο 1 αποτρέπεται η περικοπή του ΕΚΑΣ στους ανάπηρους. Με τη παράγραφο 2 παρέχουμε τη δυνατότητα επαναχορήγησης σύνταξης σε ανασφάλιστους υπερήλικες. Γι’ αυτό το θέμα έγινε αναφορά από πολλούς συναδέλφους. Με την παράγραφο 3 διώχνουμε ένα χρόνο μακριά την ταλαιπωρία των αναπήρων στα ΚΕΠΑ, στα Κέντρα Πιστοποίησης Αναπηρίας. Με την παράγραφο 4 διευρύνουμε και βελτιώνουμε το καθεστώς ασφαλιστικής κάλυψης και υγειονομικής περίθαλψης των ανασφάλιστων ανέργων. Με την παράγραφο 6 αντιμετωπίζονται ζητήματα που αφορούν αναγνώριση χρόνου ασφάλισης. Με την παράγραφο 7 μία διαχειριστική δυνατότητα που έχει το ΙΚΑ επεκτείνεται και στα άλλα ασφαλιστικά ταμεία. Με την παράγραφο 8 υπάρχει μία διαδικασία που αφορά τα υπερβαρέα –θα κάνω μία αναφορά- και με την παράγραφο 9 παγώνει η αύξηση ασφαλιστικών εισφορών για ελεύθερους επαγγελματίες. 
Θα αναφερθώ τώρα στο ποιους και πόσους αφορούν οι τροπολογίες και τι κοστίζουν και θα είμαι εντελώς ακριβής και σαφής. Με την πρώτη παράγραφο, που αφορά την περικοπή του ΕΚΑΣ, αποφεύγουν την ταλαιπωρία, την περικοπή δηλαδή του ΕΚΑΣ, είκοσι χιλιάδες ανάπηροι που με βάση το ν. 4093 –το τρίτο μνημόνιο που ψηφίζαμε στις 7 Νοεμβρίου πέρυσι- έχει προγραμματιστεί να κοπεί την 1-1-2014. Δεν κόβεται, λοιπόν. Αυτό λέμε με την τροπολογία μας και έχει κατεπείγοντα χαρακτήρα γιατί η 1-1-2014 έφτασε.
Δεύτερον –για να μην επανέρχομαι και κουράζω με νούμερα- κοστίζει η πρόταση μας αυτή 38 εκατομμύρια ευρώ.
Υπερβαίνει κατά πολύ τα 2/3 του όποιου πλεονάσματος η πρόταση μας για να μη γίνει αποδεκτή.
Δεύτερον, η τροπολογία που αφορά ανασφάλιστους υπερήλικες για την οποία έγινε τόση κουβέντα. Ευχαριστώ και τον συνάδελφο, κ. Αβραμίδη, που έκανε εκτενή αναφορά και στη δική μας πρωτοβουλία. Αυτή η τροπολογία αφορά είκοσι πέντε χιλιάδες υπερήλικες -αυτό λένε τα στοιχεία που με υπεύθυνο τρόπο έχουμε συγκεντρώσει- και έχει κόστος 104 εκατομμύρια. Σπεύδω να πω ότι και αν δεν μπορεί άμεσα να ψηφιστεί, γιατί έχει ένα μετρήσιμο κόστος, θα πρέπει να υπάρχει κοινή δέσμευση όλων των πτερύγων της Βουλής για να είναι πρώτη σε προτεραιότητα επιλογή όταν συζητάμε για το πλεόνασμα, κάπου τον Μάρτη μήνα. Να δώσουμε ένα μήνυμα σε κάποιους συμπολίτες μας για τους οποίους έχει γίνει εκτενής αναφορά από πολλούς συναδέλφους. 
Τρίτον, για το ζήτημα των ΚΕΠΑ. Είναι πενήντα πέντε χιλιάδες οι ανάπηροι οι οποίοι κινδυνεύουν να χάσουν προνοιακά επιδόματα από την 1-1-2014. Τα χάνουν μάλλον, θα μπουν δηλαδή σε κενό, θα πάνε σε μια διαδικασία ατελείωτης ταλαιπωρίας, εάν δεν κάνουμε τώρα παράταση για ένα έτος, όπως προτείνουμε. Έχει τα προβλήματα που έχει λόγω της αναταραχής στον ΕΟΠΥΥ, για την οποία πήραμε πρωτοβουλία για ένα μορατόριουμ μεταξύ των γιατρών και του Υπουργείου. Θέλω να πιστεύω ότι θα εισακουστεί η πρότασή μας. Εν πάση περιπτώσει, όμως όπως είπε και ο κ. Κεγκέρογλου, ο παριστάμενος Υφυπουργός, το πρωί, είναι σχετικά αυτόνομο το πρόβλημα των ΚΕΠΑ από αυτή τη διαδικασία. Και η 1-1-2014 φτάνει και εδώ δεν υπάρχει χρόνος για να περιμένουμε. Κόστος μηδέν, δεν έχει δημοσιονομικό κόστος για να κοιτάμε τη διάταξη.
Πάω στην επόμενη παράγραφο. Η επόμενη παράγραφος έχει κόστος 12 εκατομμύρια και ωφελούνται τριακόσιες πενήντα χιλιάδες ανασφάλιστοι. Δεν είναι δυνατόν μια τέτοια διάταξη να την προσπερνάμε. Είναι δουλεμένη με υπεύθυνο τρόπο. Να δώσουμε υγειονομική και νοσοκομειακή περίθαλψη με 12 εκατομμύρια ευρώ σε τριακόσιες πενήντα χιλιάδες κατά τεκμήριο νέους ανθρώπους. Είναι πάρα πολύ απλό. Είναι αναλυτικά γραμμένα όλα στην τροπολογία μας.
Πάω στην επόμενη τροπολογία. Το ζήτημα με τους υπαλλήλους της Αγροτικής. Έχει αναλυθεί από πάρα πολλούς συναδέλφους και δεν θέλω να επιμείνω. Είναι η τροπολογία που αφορά οκτακόσιους ανθρώπους. Δεν υπάρχει λόγος να μπουν σε μια ταλαιπωρία. Θα δικαιωθούν έτσι και αλλιώς από αυτήν την παράλειψη που έχουν μια σειρά εγκύκλιοι, οπότε για ποιο λόγο να μην κλείσουμε το θέμα τώρα; Δεν κοστίζει κάτι. Δεν είναι σε βάρος κάποιου ταμείου ή κάποιου συμπολίτη μας αυτή η ρύθμιση.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Πάω στην επόμενη τροπολογία που αφορά το ασφαλιστικό κενό που έχει δημιουργηθεί σε περίπου επτακόσιους ανέργους από τα ειδικά προγράμματα που από το 2004 εφαρμόστηκαν στους Νομούς Πιερίας, Πρεβέζης, Ημαθίας Νάουσας, Χαλκιδικής και αλλού και έχουν μείνει έξω από μια εγκύκλιο του ΙΚΑ και δεν αναγνωρίζετε χρόνους πραγματικής ασφάλισης, ενώ έχουν καταβληθεί εισφορές. Πρέπει να υπάρξει και αυτή η πρωτοβουλία.
Πάμε στην επόμενη, η παράγραφος 7, αφορά τη βελτίωση των εσόδων των ταμείων, κύριε Υπουργέ. Λέμε να επεκταθεί μια δυνατότητα του ΙΚΑ και σε άλλα ασφαλιστικά ταμεία. Δεν λέμε κάτι που κοστίζει, ίσα – ίσα αποφέρει μικρά ή περισσότερα έσοδα και στα άλλα ταμεία.</Speech>
<Speech><Parlmember>ΑΛΕΞΙΟΣ ΜΗΤΡΟΠΟΥΛΟΣ</Parlmember>: Την έχετε κάνει δεκτή αυτήν την παράγραφο;</Speech>
<Speech><Parlmember>ΠΑΡΙΣ ΚΟΥΚΟΥΛΟΠΟΥΛΟΣ</Parlmember>: Την παράγραφο 7 που προεκτείνουμε…
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Όλη την τροπολογία την έκανε δεκτή;</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Θα μας απαντήσει ο κύριος Υπουργός.</ChairmanSpeech>
<Speech><Parlmember>ΠΑΡΙΣ ΚΟΥΚΟΥΛΟΠΟΥΛΟΣ</Parlmember>: Όχι, δεν την έκανε δεκτή.
Πάω στην επόμενη παράγραφο, η οποία αφορά ασφαλισμένους του ΤΑΥΤΕΚΩ, οι οποίοι έχουν υπερβαρέα ένσημα συνολικά τριάμισι χιλιάδες άνθρωποι και των οποίων η σύνταξη υπολογίζεται σε τριακοστά πέμπτα γνωστού όντως ότι είναι από είκοσι επτά μέχρι τριάντα ένα το πολύ χρόνια αυτά τα οποία έχουν εργαστεί.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Συντομεύετε, κύριε συνάδελφε.</ChairmanSpeech>
<Speech><Parlmember>ΠΑΡΙΣ ΚΟΥΚΟΥΛΟΠΟΥΛΟΣ</Parlmember>: Ζήτησα και το χρόνο της δευτερολογίας μου, κύριε Πρόεδρε.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Τον καλύψατε.</ChairmanSpeech>
<Speech><Parlmember>ΠΑΡΙΣ ΚΟΥΚΟΥΛΟΠΟΥΛΟΣ</Parlmember>: Ωραία, ολοκληρώνω.
Τέλος, με την τελευταία παράγραφο πάει πίσω για δύο έτη η αύξηση των ασφαλιστικών εισφορών σε ελεύθερους επαγγελματίες σύνολο εξήντα χιλιάδες. Διορθώνω την ανακοίνωση του Γραφείου Τύπου του ΠΑΣΟΚ. Είναι συνολικά ωφελούμενοι πεντακόσιες δεκαπέντε χιλιάδες. Νομίζω ότι για αυτήν την τροπολογία πρέπει να έχουμε κάποιες καθαρές απαντήσεις από τον κύριο Υπουργό.
Υπάρχουν πάρα πολλά σημεία τα οποία μπορούν να γίνουν αποδεκτά σήμερα και για τα υπόλοιπα θέλω να πω ότι αρκεί η δέσμευση που ακούσαμε προ ολίγου. Αυτό ακούσαμε, κύριε Μαριά, νωρίτερα. Ο κύριος Υπουργός είπε ότι επειδή οι τροπολογίες αυτές έχουν γενικά ένα θετικό περιεχόμενο, θέλει να τις δουλέψει με τις υπηρεσίες υπεύθυνα και επίσης είπε ότι δεσμεύεται πως ίσως και εντός του έτους να καταθέσει το νομοσχέδιο. 
Για να μη δημιουργώ εντυπώσεις, πόσο πιο υπεύθυνα θα δουλέψουμε την παράταση των προνοιακών επιδομάτων στα ΚΕΠΑ; Είναι μηδενικό το δημοσιονομικό κόστος για την αποφυγή ταλαιπωρίας πενήντα πέντε χιλιάδων αναπήρων. Έλεος! Για ποιο λόγο δηλαδή να μη γίνει σήμερα δεκτή αυτή η τροπολογία; Έστω, αυτή! 
Ευχαριστώ.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Κι εμείς ευχαριστούμε. 
Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού ξεναγήθηκαν στην έκθεση της αίθουσας «ΕΛΕΥΘΕΡΙΟΣ ΒΕΝΙΖΕΛΟΣ» και ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, σαράντα πέντε μαθητές και μαθήτριες και τρεις εκπαιδευτικοί από το Επαγγελματικό Λύκειο Μεγαλόπολης. 
Η Βουλή τούς καλωσορίζει. 
(Χειροκροτήματα απ’ όλες τις πτέρυγες της Βουλής)
Κύριε Υπουργέ, μήπως πρέπει να διευκρινίσετε από την τροπολογία αυτή τι δέχεστε και τι δεν δέχεστε;</ChairmanSpeech> 
<Speech><Parlmember>ΒΑΣΙΛΕΙΟΣ ΚΕΓΚΕΡΟΓΛΟΥ</Parlmember> (Υφυπουργός Εργασίας, Κοινωνικής Ασφάλισης και Πρόνοιας): Κύριε Κουκουλόπουλε, είναι πράγματι μια συγκροτημένη και ενιαία τροπολογία, υπάρχουν όμως και άλλες τροπολογίες που έχουν κατατεθεί από τις άλλες παρατάξεις.</Speech> 
<Speech><Parlmember>ΠΑΡΙΣ ΚΟΥΚΟΥΛΟΠΟΥΛΟΣ</Parlmember>: Το ξέρω.</Speech> 
<Speech><Parlmember>ΒΑΣΙΛΕΙΟΣ ΚΕΓΚΕΡΟΓΛΟΥ</Parlmember> (Υφυπουργός Εργασίας, Κοινωνικής Ασφάλισης και Πρόνοιας): Όπως είπε ο Υπουργός, επειδή ακριβώς οι τροπολογίες αυτές αφορούν και πολύ κόσμο και σοβαρά θέματα και άμεσες ανάγκες, για την αντιμετώπισή τους θα γίνει μια επεξεργασία και θα καταβληθεί προσπάθεια μέσα στον μήνα, πριν τις γιορτές, να υπάρξει κατάθεση νομοσχεδίου, η οποία θα συμπεριλαμβάνει αυτά που η Κυβέρνηση θα εκτιμήσει ότι πρέπει να συμπεριληφθούν. 
Όπως είπαμε, τρεις από τις προτάσεις που έχουν ακουστεί ήταν ήδη στη διαβούλευση στο αρχικό νομοσχέδιο και η Κυβέρνηση διά του αρχικού νομοσχεδίου έχει εκφραστεί. 
Επίσης, έχουν κατατεθεί προτάσεις, όπως είναι αυτή με τα ΑΜΕΑ και την παράταση των συντάξεων, για την οποία, απαντώντας και σε ερώτηση, έχουμε πει ότι χρήζει αντιμετώπισης, ιδιαίτερα μετά το πρόβλημα που έχει δημιουργηθεί τελευταία με τους γιατρούς του ΕΟΠΥΥ και τη συμμετοχή τους στις επιτροπές, παρ’ ότι είχε μια πολύ καλή ροή μείωσης το πρόβλημα των εκκρεμουσών αιτήσεων. 
Επομένως, υπάρχουν πολλές τροπολογίες που πρέπει να εξεταστούν περισσότερο, για να λύσουν προβλήματα χωρίς να αφήσουν κενά. Θα αναφερθώ σε μια λύση που είχε δοθεί στο παρελθόν γι’ αυτούς που έχουν αναφέρει πολλοί καθώς και εσείς, δηλαδή τους εργαζόμενους στην κλωστοϋφαντουργία. Είχε δοθεί μια λύση, αλλά αυτή άφησε πάλι έξω κάποιο κόσμο. 
Αν, λοιπόν, δεν γίνει σωστή επεξεργασία, πιθανόν με τις τροπολογίες οι οποίες έχουν κατατεθεί να μην αντιμετωπίζεται το σύνολο ενός προβλήματος. Γι’ αυτό, με τη συνεργασία των αρμόδιων υπηρεσιών και των αρμόδιων οργάνων θα γίνει μια σωστή επεξεργασία. 
Πιστεύω ότι αυτό που είπε ο Υπουργός είναι εφικτό. Δεν υφίσταται όμως θέμα, κατά την άποψή μου, ακόμα κι αν μετά τις γιορτές έρθει μια διάταξη η οποία μπορεί να έχει αναδρομική ισχύ, αν αντιμετωπίζει ένα πρόβλημα το οποίο χρειάζεται αντιμετώπιση σε προηγούμενο χρόνο. 
Με αυτήν την έννοια, θεωρώ ότι η συζήτηση για τις προτάσεις ήταν παρά πολύ γόνιμη, γιατί πλέον το Υπουργείο έχει αυτές τις προτάσεις και τις παραλαμβάνει ως προτάσεις των κομμάτων, προκειμένου να τις επεξεργαστεί και να έρθει μέσα από το συγκροτημένο νομοσχέδιο να δει ποιες υιοθετεί, ποιες όχι και με ποιον τρόπο ασφαλώς. 
Κύριε Πρόεδρε, αυτά ήθελα να διευκρινίσω σε σχέση με το σύνολο των τροπολογιών που έχουν κατατεθεί από συναδέλφους. Έγινε δεκτή, όπως είδατε, μία μόνο τροπολογία, η οποία αφορά ουσιαστικά ένα πρόβλημα μη πληρωμής εργαζομένων λόγω ενός τυπικού σφάλματος μη απογραφής. Κάποιο πρόβλημα δημιουργήθηκε προφανώς. Είναι μια τροπολογία που υπογράφεται από περισσότερα του ενός κόμματα. Είναι του Υπουργείου Διοικητικής Μεταρρύθμισης. Είναι τυπικό το θέμα, για να πληρωθούν οι άνθρωποι και να κάνουν Χριστούγεννα. 
Ευχαριστώ.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Κι εμείς ευχαριστούμε. 
Το λόγο έχει ο κ. Μαριάς, Κοινοβουλευτικός Εκπρόσωπος των Ανεξάρτητων Ελλήνων. 
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Κύριε Πρόεδρε, κύριε Υπουργέ, σε συνέχεια της χθεσινής τοποθέτησής μας, να επισημάνουμε πρώτα απ’ όλα ότι η αντιμετώπιση του ασφαλιστικού, όπως είπαμε, έχει σχέση με την ανεργία. Άρα, όσο θα έχουμε αυτόν τον κοινωνικό Αρμαγεδδώνα, αυτό το κοινωνικό νεκροταφείο, με πάνω από ενάμισι εκατομμύριο ανέργους, αντιλαμβάνεστε ότι δεν μπορεί να αντιμετωπιστεί το ασφαλιστικό.  
Δεύτερον, επειδή έχουμε περάσει στη φάση που επέβαλε το μνημόνιο και οι νεοφιλελεύθερες πολιτικές, της μερικής απασχόλησης, των προσωρινών απασχολήσεων και της μείωσης, ταυτόχρονα, των μισθών, αντιλαμβάνεστε ότι οι εισφορές στο ασφαλιστικό σύστημα θα είναι πολύ λιγότερες. Άρα και από εκεί δημιουργείται ένα επιπλέον πρόβλημα. 
Προσέξτε, όμως, πώς ενεργεί το κράτος. Ενεργεί όπως το συμφέρει. Πριν λίγο, οι Ένωση Φωτορεπόρτερ Ελλάδος –οι οποίοι προφανώς είναι και αυτοί που τραβούν τις φωτογραφίες εδώ- μου έφεραν ένα υπόμνημα. Προσέξτε -και θα ήθελα την προσοχή σας, κύριε Υπουργέ, και να ακούσουμε και τον κ. Στουρνάρα αμέσως μετά προφανώς για την τροπολογία- τι λέει: «Μειώθηκε το ημερομίσθιο του ανειδίκευτου εργάτη κατά 22%. Οι ασφαλιστικές εισφορές, όμως, που πληρώνουν –και είναι βάσει του ημερομισθίου του ανειδίκευτού εργάτη- παραμένουν όπως ήταν και δεν λαμβάνουν υπ’ όψιν τη μείωση του 22%». Δηλαδή, θα τα πάρουν διπλά από αυτούς τους ανθρώπους, οι οποίοι έχουν και μια ειδική περίπτωση ένταξης γυναικών με ανήλικα τέκνα –πρόκειται για τρείς περιπτώσεις- στις διατάξεις του ν. 3863. 
Για να καταλάβετε, δηλαδή, ότι εδώ το κράτος δουλεύει όπως το συμφέρει. Και όλα αυτά, σε μια φάση που με σημερινό δημοσίευμα το κατά κεφαλή ΑΕΠ της χώρας διαμορφώθηκε πλέον στο 75% του κοινοτικού μέσου όρου, όταν το 2010 ήταν στο 88% και όταν η πραγματική ιδιωτική κατανάλωση, εκπεφρασμένη σε μονάδες αγοραστικής δύναμης –γιατί αυτό είναι το βασικό- υποχώρησε στο 85% το 2012, από το 98% το 2010. Αντιλαμβάνεστε, λοιπόν, ότι με αυτές τις διαδικασίες δεν είναι δυνατόν να μπορέσουμε να προχωρήσουμε.
Θα κάνω μια παρατήρηση. Τέθηκαν σημαντικά θέματα σε σχέση με ανασφάλιστους κ.λπ.. Εγώ τι βλέπω σαν τακτική; Έρχονται τα κόμματα της συγκυβέρνησης και ψηφίζουν έναν προϋπολογισμό ασφυκτικό και μετά, με εκείνο το κλασικό που ακούγαμε «κατόπιν ενεργειών μου», φέρνουν μια τροπολογία για να αντιμετωπίσουν τα προβλήματα, κάνουν μια ερώτηση, κάνουν μια παρέμβαση. 
Εφόσον έχετε μια κεντρική πολιτική-στρατηγική, η οποία διαλύει την κοινωνία και την οικονομία και παίρνετε τις ευθύνες στηρίζοντας την Κυβέρνηση και διαμορφώνοντας τον προϋπολογισμό, μετά δεν μπορείτε να έρθετε με ψευτομπαλώματα να αντιμετωπίσετε τα θέματα αυτά. 
Θα σας φέρω ένα παράδειγμα. Πώς, κύριε Υπουργέ, θα μπορέσουμε να αντιμετωπίσουμε την εισφοροδιαφυγή αν κλείνουν υποκαταστήματα του ΙΚΑ; Θα σας πω τι ενέργειες έχουν γίνει από την πλευρά μας, σε επίπεδο αναφορών. Διαμαρτυρίες για το κλείσιμο καταστημάτων του ΙΚΑ στην Ιεράπετρα, στη Χερσόνησο, στις Μοίρες, στο Αρκαλοχώρι, στη Νέα Αλικαρνασσό, στο Πέραμα Μυλοποτάμου, στο Καστέλι Κισσάμου. 
Άμα κλείνετε τα υποκαταστήματα του ΙΚΑ, πώς θα εισπράξετε και πώς θα γίνει παρακολούθηση της εφαρμογής; Δεν είναι τόσο απλό να γίνει μόνο με τα ηλεκτρονικά μέσα. 
Άλλη αναφορά έγινε για την υποβάθμιση του ΙΚΑ Αρκαλοχωρίου, άλλη αναφορά για την υποβάθμιση και το κλείσιμο του ΙΚΑ του Αγίου Νικολάου, άλλη αναφορά, προχθές 5-12-2013, την οποία στείλαμε στο Υπουργείο, για κατάργηση των υποκαταστημάτων του ΙΚΑ στον Άγιο Μηνά, στη Χερσόνησο, στις Μοίρες, στο Αρκαλοχώρι. 
Θέματα σε σχέση με τα ασφαλιστικά. Άμεση θεώρηση των βιβλιαρίων υγείας ζητά ο ΟΕΒΕΝΗ στην Κρήτη στις 17-9-201. Και νομίζω ήμασταν και με τον κ. Υφυπουργό, τον κ. Κεγκέρογλου, τότε που συζητήσαμε αυτά τα θέματα. 
Προβλήματα που αντιμετωπίζουν οι ασφαλισμένοι στον Οργανισμό Ασφάλισης Ελευθέρων Επαγγελματιών στην Κρήτη, με προτάσεις συγκεκριμένες που περιλαμβάνονται αρκετές από αυτές στην τροπολογία. Εσείς, όμως, έχετε αυτή τη στιγμή την ευθύνη της διακυβέρνησης. Οφείλετε να φέρετε αυτές τις ρυθμίσεις, αλλά, ταυτόχρονα, διαλύετε ένα ολόκληρο ασφαλιστικό σύστημα. 
Μεγάλο το κόστος φαρμακευτικής αγωγής για ασφαλισμένους. 
Παράταση προθεσμίας αποπληρωμής των εισφορών του ΟΓΑ ζητάει ο αγροτικός σύλλογος Ιεράπετρας. Είναι αναφορά που καταθέσαμε στις 22-11-2013. Αναφορά από την ΕΣΑΜΕΑ -είχαμε την ευκαιρία με τον κ. Κεγκέρογλου να είμαστε στο ίδιο συνέδριο- που ζητά τη διατήρηση του ΕΚΑΣ για τα άτομα με αναπηρία χωρίς ηλικιακό όριο και παράταση του χρόνου καταβολής αναπηρικών συντάξεων και επιδομάτων. Αυτά, λοιπόν, είναι συγκεκριμένα. Ακόμα και ταμείο ανεργίας επιχειρηματιών! Εδώ, δηλαδή, έχει διαλυθεί όλη η κοινωνική κατάσταση και υποδομή.
Τέθηκε το θέμα σε σχέση με το να μην πληρώνουν ΤΕΒΕ, ΟΑΕΕ, δηλαδή, σε μικρά χωριά. Σε λίγο δεν θα μπορούν να δουλέψουν ούτε τα καφενεία ούτε τα μικρομάγαζα. Όταν έρχεται η ΑΕΠΙ, έρχεται ο ΟΑΕΕ, έρχονται όλες αυτές οι καταστάσεις δεν βγάζει μεροκάματο για να μπορεί αυτήν τη στιγμή να ανταποκριθεί η μικρή επιχείρηση στις μικρές κωμοπόλεις σε αυτό το βάρος. Αυτά δεν θα πρέπει να τα δούμε σοβαρά και να τα λάβουμε υπ’ όψιν;
Αναφέρομαι και εγώ επί τροχάδην στο ζήτημα που υπάρχει με τους ασφαλισμένους στο πρώην ταμείο συντάξεων προσωπικού της ΑΤΕ. Ερχόμαστε σε ορισμένα άρθρα του νομοσχεδίου. Πρώτα απ’ όλα θέλω να πω ότι στο άρθρο 11 υπάρχει ένα σοβαρό ζήτημα. Υπάρχει και επιβάλλουν συγκεκριμένα τη χορήγηση ΑΜΚΑ από την ημέρα γέννησης κάποιου. 
Να πούμε ότι ο προσδιορισμός του φυσικού προσώπου γίνεται με βάση το όνομα, το επώνυμο και το φύλο. Και δεν γίνεται με βάση την αριθμοποίηση του προσώπου. Εδώ υπάρχει ένα κορυφαίο συνταγματικό θέμα. Έχουν προσφύγει αρκετοί για παραβίαση των συνταγματικών διατάξεων. 
Επομένως, προαιρετικά όσοι επιθυμούν, ας πάρουν ΑΜΚΑ. Αλλά, δεν μπορεί υποχρεωτικά από τη γέννηση να χορηγείται το ΑΜΚΑ και να αριθμοποιείται το πρόσωπο. Και αυτό είναι στο συνταγματικό πεδίο, λαμβάνοντας υπ’ όψιν και τις ευαισθησίες που έχουν εκφράσει στο επίπεδο της θρησκευτικής αντίληψης μια μεγάλη μερίδα συμπολιτών μας. Επομένως, αυτό θα το καταψηφίσουμε.</ChairmanSpeech> 
<Speech><Parlmember>ΧΡΗΣΤΟΣ ΚΕΛΛΑΣ</Parlmember>: Εάν, δεν βαπτιστεί;
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Να ολοκληρώσω εγώ, μιλήστε, και θα σας πω στη δευτερολογία μου, για να μη χάνω χρόνο.</Speech>
<Speech><Parlmember>ΑΛΕΞΙΟΣ ΜΗΤΡΟΠΟΥΛΟΣ</Parlmember>: Σας είπε κάτι, όμως.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Μη διακόπτετε, παρακαλώ πάρα πολύ.
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Δεν θα απαντάω, επειδή μου είπε κάτι.
Δεν χρειάζεται η βάπτιση, όπως λέτε, μόνο διότι με τη γέννηση χορηγείται το όνομα και το επώνυμο ακόμη και αν δεν βαπτιστεί, παρ’ ότι εμείς θεωρούμε ότι πρέπει να βαπτιστεί. Έτσι, όμως, μπορεί να προσωποποιηθεί πάλι. Είναι πολύ απλό. 
Δεύτερον, το άρθρο 9, είναι καραμπινάτο αντισυνταγματικό. Διότι, εδώ προβλέπεται η αρχή της αναλογικότητας στο άρθρο 25 του Συντάγματος, απαγορεύεται επεξεργασία προσωπικών δεδομένων με το άρθρο 9 Α, επιβάλλεται με τη σύμβαση του Συμβουλίου της Ευρώπης το ίδιο, η απαγόρευση της επεξεργασίας προσωπικών δεδομένων, ερχόμαστε και έχουμε ενσωμάτωση οδηγίας της Ευρωπαϊκής Ένωσης με το άρθρο 28 παράγραφος 2 και κωδικοποιείται στο ν. 2472\1997 και λέει ότι χωρίς άδεια της αρχής δεν μπορείς να κάνεις επεξεργασία. Για εμάς, λοιπόν, είναι θέμα αρχής η άδεια της αρχής. Και επομένως αυτό θα το καταψηφίσουμε και το άρθρο 9, για να ξεκαθαρίσουμε ότι εδώ υπάρχουν συνταγματικά ζητήματα τα οποία πρέπει να δούμε. 
Έχουμε έναν προβληματισμό και θέλουμε διευκρίνιση για το θέμα του εργόσημου που είναι στο άρθρο 6. Εάν μεν, όπως είπε ο κύριος Υπουργός, αφορά μόνο τα ερασιτεχνικά σωματεία, είμαστε εντάξει. Εάν, όμως, αφορά και τις ΠΑΕ, τότε θέλουμε να εξαιρεθούν τα επαγγελματικά σωματεία και να αφήσετε μόνο τα ερασιτεχνικά για να μπορούμε να στηρίξουμε αυτό το συγκεκριμένο άρθρο.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή) 
Ερχόμαστε στις τροπολογίες. Αυτά τα οποία βλέπω στις τροπολογίες –και βλέπω τον Υπουργό και προφανώς θα μας δώσει εξηγήσεις- έχουν δύο συγκεκριμένα ενδιαφέροντα σημεία.</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Θα καλύψετε και τη δευτερολογία σας, κύριε Μαριά;
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Εντάξει, κύριε Πρόεδρε, θα σταματήσω για να ακούσω τον Υπουργό. 
Επομένως, κλείνοντας να επισημάνω κάτι εμείς στη δευτερολογία θα σας πούμε και αναλυτικά τα άρθρα σε ποια είμαστε υπέρ και σε ποια κατά. Σας είπα τα συγκεκριμένα δύο άρθρα που θα καταψηφίσουμε. Για τα υπόλοιπα, αφού ακούσαμε και τον Υπουργό σε σχέση με την τροπολογία, στη σύντομη δευτερολογία θα διευκρινίσουμε τη θέση μας.
Ευχαριστώ.</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ευχαριστούμε.
Το λόγο έχει ο Κοινοβουλευτικός Εκπρόσωπος της Δημοκρατικής Αριστεράς, κ. Οικονόμου.</ChairmanSpeech>
<Speech><Parlmember>ΒΑΣΙΛΕΙΟΣ ΟΙΚΟΝΟΜΟΥ</Parlmember>: Ευχαριστώ, κύριε Πρόεδρε.
 Όπως καταλαβαίνετε, σε συνέχεια της χθεσινής ημέρας που είχαμε τη συζήτηση επί της αρχής, η συζήτηση επί των άρθρων, δεν μπορεί να ξεφύγει από το πνεύμα της τοποθέτησης που κάναμε χθες. 
Βέβαια, ο ειδικός αγορητής μας, ο κ. Ψύρρας, έθεσε το όριο των δικών μας τοποθετήσεων σε σχέση με τα άρθρα -είναι θετική η δική μας η στάση- εξηγώντας αναλυτικά. Βλέπουμε την προσέγγιση που κάνει το Υπουργείο. Με την έννοια αυτή υποστηρίζουμε και τη συζήτηση επί των άρθρων, δηλαδή στην ψηφοφορία είναι θετική η εισήγησή μας.    
Βέβαια –και θέλω να βάλω εδώ μια τελεία στο ζήτημα αυτό καθαυτό σε σχέση με τα άρθρα- καταλαβαίνετε, όπως είπα και χθες, ότι δεν μπορεί να περιοριστεί μια συζήτηση όταν έρχεται ένα νομοσχέδιο του Υπουργείου Εργασίας για θέματα που απασχολούν την εργασία και την κοινωνική ασφάλιση μόνο στο τυπικό ενός νομοσχεδίου. 
Διαβάσαμε με έκπληξη την ανακοίνωση της ΕΛΣΤΑΤ -και βγάλαμε και μια ανάλογη ανακοίνωση ως Δημοκρατική Αριστερά- για το ζήτημα της ανεργίας που για άλλη μια φορά η απογοήτευση έρχεται μέσα από τον πίνακα των ανακοινώσεων της υπηρεσίας αυτής.
Για το μήνα Σεπτέμβριο, λοιπόν, η ανεργία είναι 27,4%. Καταλαβαίνετε ότι είναι ένα νούμερο που αποτυπώνει σε κάθε περίπτωση την τραγική εικόνα που υπάρχει σε επίπεδο κοινωνίας. 
Θεωρούμε ότι η συζήτηση για την αδήλωτη εργασία, η συζήτηση για την ανάπτυξη, η συζήτηση για τον προϋπολογισμό, η συζήτηση για τα θέματα που έφερε τώρα το Υπουργείο Εργασίας τα πιο ειδικά δεν θα έχει καμμία αξία αν δεν δούμε στον πυρήνα του το πρόβλημα, δηλαδή πως μπορεί και πρέπει να καταπολεμηθεί δομικά εκ των πραγμάτων η ανεργία. 
Είπε ο Υπουργός σε χθεσινή του τοποθέτηση –και καταλαβαίνετε, βέβαια, ότι μας προβληματίζει- ότι με αφορμή τα υψηλά πρόστιμα έτσι όπως κατεγράφησαν είχαμε εξήντα τρεις χιλιάδες νέες θέσεις εργασίας δηλωμένες, βέβαια. Αυτό υπονοεί ότι αδήλωτες θέσεις εργασίας κατεγράφησαν. Αυτό ήταν καλό για τα ταμεία. 
Ακόμα κι αυτό, όμως, το γεγονός δεν βοήθησε τελικά τη Στατιστική να μπορέσει να καταγράψει έστω μια οριακή άνοδο των ποσοστών. Και μιλάμε για το μήνα Σεπτέμβριο, δηλαδή μήνα όπου καταγράφεται η απασχόληση και η ανεργία σε περίοδο τουριστικής αιχμής, μία περίοδο που λειτουργεί η τουριστική βιομηχανία στο φόρτε της. Φανταστείτε τι θα γίνει τον Οκτώβριο, το Νοέμβριο, το Δεκέμβριο.  
Είμαστε πολύ προβληματισμένοι. Οι ενστάσεις μας για την ακολουθητέα πολιτική είναι πολύ μεγάλες. Το να συζητάμε εδώ για πρωτογενές πλεόνασμα, για οικονομικά μεγέθη, να συζητάμε γενικά κι αόριστα, αυτό μπορεί να γίνεται με μεγάλη ευκολία. Η πραγματικότητα είναι αδυσώπητη. Τα προβλήματα είναι τέτοια, που δεν πρέπει πλέον να συζητάμε γενικά κι αόριστα, αλλιώς καταντάμε φλύαροι. 
Εδώ, λοιπόν, κύριε Πρόεδρε, μπαίνει το μεγάλο ζήτημα: Ωραία, θα κυνηγήσουμε την αδήλωτη, ανασφάλιστη εργασία. Και δεν αμφιβάλλουμε ότι θα καταγράψουν κάποιοι εργοδότες στο φόβο των μεγάλων προστίμων, των διασταυρώσεων που θα υπάρξουν με αυτό το νομοσχέδιο και με αυτά τα τεχνικά μέσα τα οποία εκ των πραγμάτων –και γι’ αυτό τα υποστηρίζουμε- θα βοηθήσουν στο να μπορέσει να εξορθολογηστεί το σύστημα. Ποια είναι, όμως, η απάντηση στην ουσία του θέματος; 
Εμείς, λοιπόν, λέμε ότι πάσχει το πρόβλημα στην πολιτική κατεύθυνση της Κυβέρνησης, στον προϋπολογισμό, τον οποίο η Δημοκρατική Αριστερά δεν υποστήριξε, διότι αυτό ήταν ένα από τα βασικά μας ζητήματα και θέματα που θέσαμε, δηλαδή δεν δίνει απάντηση με ποια αναπτυξιακά εργαλεία θα δουλέψει, σε ποια νέα παραγωγική βάση θα στηριχθεί η οικονομία, πως θα μπορέσουν να ανοίξουν θέσεις να πιάσουν οι νέοι άνθρωποι δουλειά σε αυτήν τη χώρα. Δεν έδωσε ο προϋπολογισμός δυνατότητες και λύσεις, δεν έδωσε όραμα. 
Κι έρχεται σήμερα αυτό το αποτέλεσμα του Σεπτεμβρίου για να μας χτυπήσει ξανά τον κώδωνα του κινδύνου και να πει ότι αν μέσω τουριστικής περιόδου που υποτίθεται πάντα με τις εποχικές δουλειές περιορίζεται η ανεργία έχουμε αύξηση της ανεργίας, που πάμε; 
Τέλος πάντων, αν μείνουμε σε αυτές τις κουβέντες, φαίνεται σαν μνημόσυνο πάνω σε ένα τετελεσμένο γεγονός κι εμείς δεν θέλουμε να συμβιβαστούμε με τέτοια τετελεσμένα γεγονότα ούτε θέλουμε να το παίξουμε μάντεις κακών ούτε θέλουμε να το παίξουμε επιμηθείς. Εμάς αυτό που μας ενδιαφέρει είναι να παρθούν μέτρα, αποφάσεις, να μπούμε σε μία νέα πορεία. 
Η νέα πορεία, κύριε Υπουργέ, θέλει πολιτική διαπραγμάτευση. Η Δημοκρατική Αριστερά σας το προτείνει συνέχεια. Σήμερα ξεκινάει το δεύτερο συνέδριο της Δημοκρατικής Αριστεράς, ένα συνέδριο στο οποίο θα καθορίσουμε σε όλο το μέγεθος την τακτική και τη στρατηγική του κόμματός μας για το επόμενο διάστημα αλλά σας λέω από τώρα ότι η φιλοσοφία μας και η πρότασή μας είναι η πολιτική διαπραγμάτευση. Όσο θα κάθεστε και θα συζητάτε με τον Τόμσεν, δηλαδή με το τεχνικό κλιμάκιο, το ζήτημα του προϋπολογισμού και της πορείας και των  βημάτων που κάνατε, λύση και διέξοδο δεν θα βρείτε.
Σας καταθέσαμε σήμερα μία τροπολογία για τους πλειστηριασμούς. Μπείτε σε μία συζήτηση με τις ηγεσίες της Ευρώπης, η οποία να έχει πολιτικό ενδιαφέρον. Όσο θα μιλάτε με τον Τόμσεν και με το υπό τον Τόμσεν κλιμάκιο, δεν υπάρχει περίπτωση να καταλήξετε στους πλειστηριασμούς. 
Άκουγα ερχόμενος στη Βουλή στο ραδιόφωνο του αυτοκινήτου σε ένα σταθμό, τι θα θεωρηθεί νίκη και τι ισοπαλία πάνω στο θέμα των πλειστηριασμών. Μήπως τη σκαπουλάρουμε, λέει, το πρώτο εξάμηνο και μείνει το καθεστώς της προστασίας της πρώτης κατοικίας όπως ήταν και το δεύτερο εξάμηνο «τρυπώσει» και μία εξαίρεση και τους μαγκώσουμε το 2015. Ποιους θα μαγκώσουμε; Είναι ερώτημα αυτό μεγάλο. 
Έτσι θα πορευθεί η χώρα; Με τον κλεφτοπόλεμο, με βήματα στα τυφλά; Μήπως τους ξεγελάσουμε; Πετάμε συνέχεια την μπάλα στην εξέδρα για να περάσει το ημίχρονο και μήπως πάμε με το κατενάτσιο στην ισοπαλία; Δεν είναι έτσι αυτά. Αυτά τα κάναμε τα παλιά χρόνια, που λέγαμε περί κατενάτσιο και «όλοι μπροστά από το τέρμα» μήπως σωθούμε και δεν φάμε γκολ. 
Ο αμυντικός αγώνας, όπως σας το είχα ξαναπεί και στη συζήτηση του προϋπολογισμού, δεν έβγαλε ποτέ σε αίσιο τέλος. Μπορεί να επιβραδύνεις το αποτέλεσμα αλλά νίκη δεν σημειώνεις και εδώ θέλουμε νίκη. Θέλουμε νίκη, απέναντι στο τέρας της ανεργίας. Θέλουμε νίκη, που να δίνει ένα όραμα και μία ανάσα στο λαό και φυσικά να μη χαθεί η πρώτη κατοικία. Υπάρχουν τρόποι να βρεθούν οι κακόπιστοι οφειλέτες. Το ξέρετε. Μην περάσουν οι ιδεοληψίες της τεχνικής επιτροπής, που λέγεται τρόικα.
Σας καλούμε και σας προσκαλούμε εδώ και πολύ καιρό να μπείτε σε μία πολιτική διαπραγμάτευση. Η πολιτική διαπραγμάτευση, όμως, δεν εξαντλείται με γεύματα εργασίας. Το καταλαβαίνετε. Καλά είναι και αυτά. Καλές είναι και οι επαφές και οι συζητήσεις και οι ανιχνεύσεις. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Τελειώνω, κύριε Πρόεδρε.
Όμως, μπείτε σε μία πολιτική διαπραγμάτευση, που θα σημαίνει ότι για την κοινωνική συνοχή της χώρας μας δεν γίνεται διαπραγμάτευση. Διαπραγμάτευση θα γίνει για την δημοσιονομική προσαρμογή που πρέπει να πιάσει κάποιους στόχους, το πρωτογενές πλεόνασμα σας το δίνουν και τον Απρίλιο θα το έχετε και επίσημα απ’ ότι φαίνεται και από εκεί και μετά πατώντας πάνω σε αυτό, βάζετε ένα πλάνο της αναπτυξιακής πορείας της χώρας, με δικό μας σχέδιο, το εθνικό σχέδιο ανασυγκρότησης που το λέμε όλοι αλλά πρέπει να του δώσουμε πλέον σάρκα και οστά.
Πάνω σε αυτές τις σκέψεις και σε αυτές τις θέσεις, εμείς σας είπαμε τις προτάσεις μας. Όταν φέρνετε νόμους που  διευκολύνουν και  βοηθούν στην εξέλιξη των πραγμάτων, θα τους ψηφίζουμε, όπως ψηφίζουμε και το σημερινό νομοσχέδιο και την τροπολογία για το θέμα της ασφάλισης για τους ελεύθερους επαγγελματίες. Από εκεί και μετά, όμως, δεν λύνεται το μεγάλο θέμα. Αυτό είναι ένα επιμέρους ζήτημα. Ναι, είναι ένα καλό βήμα, αλλά εδώ όπως σας είπα πάλι, η αδυσώπητη αλήθεια και η πραγματικότητα είναι πολύ σκληρή για να μπορούμε να μην τη βλέπουμε. 
Ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ευχαριστούμε, κύριε Οικονόμου.
Το λόγο έχει ο Κοινοβουλευτικός Εκπρόσωπος του ΚΚΕ, κ. Αθανάσιος Παφίλης.</ChairmanSpeech>
<Speech><Parlmember>ΑΘΑΝΑΣΙΟΣ ΠΑΦΙΛΗΣ</Parlmember>: Για να συνεχίσω το νήμα της συζήτησης, πράγματι, χρειάζεται αγώνας, όχι αμυντικός, αλλά επιθετικός. Το ερώτημα είναι. Ποιος είναι ο αντίπαλος;
Ποιος είναι ο αντίπαλος σήμερα, λοιπόν; Για πείτε το. Εμείς λέμε ότι είναι ο καπιταλισμός. Έχετε καμμία άλλη άποψη; Ποιος φέρνει τον κόσμο σ’ αυτήν την κατάσταση σήμερα παγκοσμίως αλλά και στη χώρα μας; Ποιος; Οι κακοί διαχειριστές ή ένα σύστημα σάπιο, που δεν μπορεί πια να ανταποκριθεί ούτε στα στοιχειώδη. Δεν συζητούμε για προχωρημένα.
Τι σημαίνει, λοιπόν, αγώνας και όχι αμυντικός; Σημαίνει ότι δικαιούμαστε τα πάντα και θα τα πάρουμε. Αυτό σημαίνει αγώνας. Δεν σας χρειαζόμαστε να έχετε τα τρις και τα τετράκις -και τα ξέρετε πολύ καλά ότι υπάρχουν όλοι σ’ αυτήν την Αίθουσα- και εμείς να πεθαίνουμε επειδή δεν έχουμε να ζεσταθούμε -λέω ακραία περίπτωση- και εμάς να μας καλείται να ζήσουμε όπως το 1950 και το 1940.
Αυτή είναι η άποψη του Κομμουνιστικού Κόμματος Ελλάδας, ότι αγώνας σήμερα των εργαζομένων σημαίνει όχι μόνο «αποκρούω» αλλά «βάζω στόχο να πάρω αυτό που δικαιωματικά μου ανήκει, γιατί εμείς παράγουμε τον πλούτο»! Δηλαδή, ο λαός πρέπει να πάρει την εξουσία στα χέρια του.
Γίνεται και με αφορμή το ασφαλιστικό αλλά και γενικότερα ένας εκβιασμός –δεν θα τον πω ωμό και κυνικό αλλά θα τον πω ιδιόμορφο- απέναντι στον λαό από πλευράς συγκυβέρνησης ανοιχτά. Τι λέτε στον λαό; Λέτε ότι αυτή είναι η κατάσταση και στην Ιταλία και αλλού. 
(Θόρυβος στην Αίθουσα)
Εάν μου επιτρέπετε, οι συνεργασίες μπορούν να γίνονται και έξω. Υπάρχει και καφενείο στη Βουλή. Δεν υπάρχει κανένα πρόβλημα. Εμείς σεβόμαστε τους πάντες όταν μιλάνε. Αν θέλετε να κάνετε συζήτηση, δεν έχουμε πρόβλημα να είστε εδώ αλλά τουλάχιστον ζητούμε στοιχειώδη πράγματα.</Speech>
<Speech><Parlmember>ΧΡΗΣΤΟΣ ΚΕΛΛΑΣ</Parlmember>: Έχετε δίκιο.</Speech>
<Speech><Parlmember>ΑΘΑΝΑΣΙΟΣ ΠΑΦΙΛΗΣ</Parlmember>: Τι λέει, λοιπόν, η συγκυβέρνηση ανοιχτά; Λέει: «Κοιτάξτε, αυτός είναι ο παγκόσμιος περίγυρος, επομένως, τα κεφάλια μέσα. Θα τον αποδεχθούμε. Θα πάμε έτσι όπως είναι να συνεννοηθούμε για να δούμε πως θα βγούμε πέρα». 
Αυτό λέει απλά στον κόσμο. Έτσι δεν λέει; Έτσι δεν είναι, κύριε Κεγκέρογλου; Αυτός είναι ο συσχετισμός των δυνάμεων. Έτσι δεν είναι, κύριε Στουρνάρα; Άρα, προς τα εδώ πάμε.  
Τι λέει ο ΣΥΡΙΖΑ; Λέει: «Ναι, ο κόσμος είναι έτσι αλλά μέσα σ’ αυτόν τον κόσμο μπορούμε να κερδίσουμε μερικά πράγματα». Αυτό κι αν είναι αυταπάτη!
Όμως, οι λαοί στην ιστορία συνολικά και η ανθρωπότητα ολόκληρη –δεν θα πάω στενά σ’ αυτά που λέει το Κομμουνιστικό Κόμμα Ελλάδας- κέρδισε μόνο, όταν πήγε κόντρα στους εκβιασμούς, που τέθηκαν σε κάθε ιστορική περίοδο της ανθρωπότητα. 
Και όταν ακόμη υπήρχε η δουλεία, ο Σπάρτακος, που σημάδεψε την ιστορία –για να μη μιλήσω με στενά δικά μας- τι είπε; Όχι στον εκβιασμό του ότι σ’ όλη την ανθρωπότητα υπάρχουν δούλοι. Το ίδιο έγινε και στη φεουδαρχία. Το ίδιο έγινε και από τους καπιταλιστές, όταν κυριαρχούσε η φεουδαρχία. Τι είπαν, λοιπόν; Όλος ο κόσμος δεν ήταν φεουδαρχικός; Όμως, οι συνθήκες είχαν ωριμάσει, η κοινωνία ήθελε άλλες αλλαγές και έγιναν κοινωνικές επαναστάσεις. 
Αυτό λέμε, λοιπόν, κι εμείς σήμερα και απευθυνόμαστε στο λαό. Όχι στον εκβιασμό που σου κάνουν σήμερα. Γιατί; Θα επαναλάβουμε. Τέτοιες δυνατότητες για να ζήσει καλά ο κόσμος ποτέ δεν είχε η ανθρωπότητα. Άρα, όχι σ’ αυτόν τον εκβιασμό, να μην υποκύψει στον εκβιασμό και να οργανώσει όχι μόνο την πάλη του για την απόκρουση αλά την αντεπίθεσή του με αφορμή το ασφαλιστικό, γιατί και στο ασφαλιστικό ακριβώς το ίδιο γίνεται. 
Πού πάει, λοιπόν, το θέμα της κοινωνικής ασφάλισης; Περιγράφηκαν όλα πολύ καλά. Μάλιστα, ο κ. Μητρόπουλος, ως ειδικός, τα περιέγραψε ακριβώς πόσο πάνε τα πράγματα, δηλαδή 300 ευρώ, θα καταργηθούν κιόλας οι συντάξεις, αύξηση του ορίου συνταξιοδότησης. Είναι γνωστά. Δεν θέλουμε να τα περιγράψουμε ούτε φανταζόμαστε ότι ο κόσμος δεν τα καταλαβαίνει.
Μάλιστα. Ποια είναι η λύση; Εδώ είναι το ερώτημα. Κατ’ αρχάς εμείς θέλουμε να κάνουμε δυο ερωτήματα στην πλευρά της Κυβέρνησης. 
Δεν  υπάρχουν λεφτά και πρέπει να βρεθούν. Αλήθεια, δεν υπάρχουν λεφτά; Πού πήγε όλος αυτός ο πλούτος; Όλα αυτά τα χρόνια που παράχθηκε πλούτος, πού πήγε; Χάθηκε; Εξανεμίστηκε; Ακόμα και σήμερα στην κρίση εταιρείες κερδίζουν και αυξάνουν τα κέρδη τους και άλλες κλαίγονται γιατί ενώ κέρδιζαν 10 εκατομμύρια, φέτος πήγαν 9. Άρα, υπάρχει πλούτος που παράγεται ακόμα και σ’ αυτές τις συνθήκες.
Να, λοιπόν, ένας δρόμος. Και εσείς παίρνετε από αυτούς, ως Κυβέρνηση. Για πείτε μας, τι πήρατε από αυτούς που κέρδισαν μυθώδη ποσά όλα αυτά τα χρόνια; Τίποτα! Και ήταν λογικό να μην πάρετε. Μαζεύετε, για να τους δώσετε και άλλα. Αυτός είναι ο νόμος της υποτιθέμενης καπιταλιστικής ανάπτυξης.</Speech>
<Speech><Parlmember>ΠΑΡΙΣ ΚΟΥΚΟΥΛΟΠΟΥΛΟΣ</Parlmember>: Θα ανοίξει το τραπεζικό απόρρητο.</Speech> 
<Speech><Parlmember>ΑΘΑΝΑΣΙΟΣ ΠΑΦΙΛΗΣ</Parlmember>: Ποιο τραπεζικό απόρρητο; Ακούστε, κύριε Κουκουλόπουλε, μη με γαργαλάτε!</Speech> 
<Speech><Parlmember>ΠΑΡΙΣ ΚΟΥΚΟΥΛΟΠΟΥΛΟΣ</Parlmember>: Στο θέμα του απορρήτου εσείς είστε αλλού!</Speech>
<Speech><Parlmember>ΑΘΑΝΑΣΙΟΣ ΠΑΦΙΛΗΣ</Parlmember>: Ήσασταν κυβέρνηση πάρα πολλά χρόνια και οι πλούσιοι έγιναν πλουσιότεροι και οι φτωχοί φτωχότεροι! Και αυτά τα λέγατε εσείς που ακολουθούσατε την ίδια πολιτική, όταν ήταν κυβέρνηση η Νέα Δημοκρατία. Μη μου τα λέτε, λοιπόν, αυτά. 
Δεύτερον, έχει παραγωγικές δυνατότητες η Ελλάδα; Τεράστιες! Μπορεί να καλύψει πάρα πολλούς τομείς. Για παράδειγμα, έχει ορυκτά –δεν θέλω να τα επαναλάβω όλα- έχει αγροτική οικονομία. Και όλα αυτά; Γιατί δεν γίνονται; Και όταν γίνονται και αναπτύσσονται, ποιος κερδίζει; Πάλι οι ίδιοι. 
Να, λοιπόν, που υπάρχουν λεφτά όχι με την έννοια που το λένε άλλοι. Και υπάρχουν και τεράστιες δυνατότητες αλλά οι καπιταλιστές δεν μπορούν πια, το λέμε έτσι. Γυρίζουν πίσω την ανθρωπότητα! Για να σωθούν αυτοί, καταστρέφουν την κοινωνία, τη δολοφονούν κυριολεκτικά, αυτό κάνουν σήμερα! Δεν είναι θέμα ατομικό ή προσωπικό, είναι το σύστημα το ίδιο σε όλη την ανθρωπότητα, δεν το βλέπετε; Τι άλλο πρέπει να πείτε δηλαδή σε αυτόν τον κόσμο; Άρα, λεφτά υπάρχουν!
Δεύτερον, τι ζήτημα τίθεται; Μήπως, λέει, άλλοι καταφέρουν τίποτα –έτσι ακριβώς ειπώθηκε από τον Κοινοβουλευτικό Εκπρόσωπο του ΣΥΡΙΖΑ- να κάνουν καλύτερη διαπραγμάτευση στην Ευρωπαϊκή Ένωση. 
Θα θέσουμε λοιπόν, ορισμένα ερωτήματα. Δεν γνωρίζετε τι είναι Ευρωπαϊκή Ένωση; Μήπως δεν γνωρίζετε πώς χτίστηκε; Γιατί χτίστηκε; Για να εξυπηρετήσει τα συμφέροντα του ευρωπαϊκού κεφαλαίου και να εξασφαλίσει καλύτερους όρους ανταγωνισμού με τα άλλα ιμπεριαλιστικά κέντρα. Ναι ή όχι; Ναι! Τι είπατε σε αυτό; Ναι. 
Δεύτερον, ήρθε το Μάαστριχτ, η συμφωνία του οποίου καθόρισε όλα αυτά. Τι είπατε σε αυτό; Είπατε, ναι, είναι πρόοδος για την ανθρωπότητα και είναι αντίδραση από το ΚΚΕ που έλεγε ότι πάμε σε εργασιακό μεσαίωνα, που έλεγε –και λέει- ότι κατεδαφίζονται όλα τα εργατικά δικαιώματα. Τι έγινε όλα αυτά τα χρόνια, μετά το Μάαστριχτ; Τι στάση κράτησε το κάθε κόμμα και μέσα στη Βουλή, αλλά κυρίως μέσα στο λαό;
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Παρακαλώ δώστε μου λίγο χρόνο. 
Εξαγνισμός και από τους κατ’ εξοχήν υποστηρικτές της Ευρωπαϊκής Ένωσης και από την υποτιθέμενη Αριστερά του ΣΥΡΙΖΑ όλα αυτά τα χρόνια. Δεν ήρθε η «Λευκή Βίβλος», δεν ήρθε η «Πράσινη Βίβλος»; Γιατί απορείτε; Όλες αυτές τις αποφάσεις που υλοποιούνται σήμερα τις ζήσαμε συνολικά σαν κόμμα και ατομικά, αν θέλετε, μέσα στην Ευρωβουλή. Τέτοιες αποφάσεις της Ευρωπαϊκής Ένωσης ήταν όλα αυτά. Αύξηση ορίων συνταξιοδότησης, ναι ή όχι; Ναι! Κόψιμο μισθών, ναι ή όχι; Ναι! Μείωση του μισθολογίου και του μισθολογικού κόστους, ναι ή όχι; Ναι!
Η βαρβαρότητα που ζούμε σήμερα έχει προδιαγραφεί από την Ευρωπαϊκή Ένωση εδώ και πολλά χρόνια, όχι σήμερα και όχι μόνο με το μνημόνιο. Και θα πω και για το μνημόνιο, το οποίο επιτάχυνε ορισμένα πράγματα. 
Τι κάνατε όλα αυτά τα χρόνια και τι λέτε στο λαό; Ότι δεν υπάρχει άλλος δρόμος, σε αυτήν την Ευρωπαϊκή Ένωση που είμαστε και θα την αλλάξουν οι λαοί της Ευρώπης κάποτε! Αυτή την Ευρωπαϊκή Ένωση που όχι μόνο δεν αλλάζει προς το θετικό αλλά γίνεται –και λογικό είναι- όλο και πιο αντιδραστική, για να επιβάλει μια πολιτική που θέλει να την κάνει ανταγωνιστική με την Κίνα, με την Ινδία και με όλους αυτούς.
Άρα, τι κάνετε; Δημιουργείτε παραισθήσεις και αυταπάτες στον ελληνικό λαό –θα το ξαναπώ- για να καλύψετε τι; Την αδυναμία σας να πείτε ειλικρινά –γιατί δεν θα το πιστεύετε- ότι ο καπιταλισμός τελείωσε και χρειάζεται ο σοσιαλισμός. Και αντικειμενικά τον υπηρετείτε. 
 (Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Κύριε Πρόεδρε, δώστε μου το χρόνο της δευτερολογίας, δεν θα ξαναμιλήσω.
Ως προς το μνημόνιο, ποιος υπαγόρευσε τους όρους του μνημονίου; Αλήθεια, ποιος το έφτιαξε το μνημόνιο; Η Ευρωπαϊκή Ένωση, η Ευρωπαϊκή Κεντρική Τράπεζα και το Διεθνές Νομισματικό Ταμείο –έτσι δεν είναι- κατά 2/3 η Ευρωπαϊκή Ένωση και κατά το 1/3 το Διεθνές Νομισματικό Ταμείο, που κατά καιρούς ανάλογα με το τι εκθέσεις βγάζει, το χρησιμοποιείτε θετικά ή αρνητικά.
Τι κάνετε δηλαδή στην πραγματικότητα; Εξαγνίζετε το ίδιο το καπιταλιστικό σύστημα, γιατί αυτό τα επέβαλε. Τι επέβαλε το μνημόνιο; Τις αλλαγές που γίνονται σε όλες τις καπιταλιστικές χώρες με άλλους τρόπους, γιατί δεν υπήρχε κίνημα και αντιστάσεις, τα προηγούμενα χρόνια τα επέβαλε στην Ελλάδα. 
Και τώρα τι λέτε; Έξω η τρόικα; Δηλαδή τι; Έξω η Ευρωπαϊκή Ένωση; Το λέτε; Όχι, λέτε μέσα στην Ευρωπαϊκή Ένωση, «θα πάμε εμείς και θα διαπραγματευτούμε ακόμα περισσότερο και θα τα καταφέρουμε». Με αυτόν το συσχετισμό των δυνάμεων που υπάρχει σήμερα δεν πρόκειται να γίνει τίποτα από όλα αυτά.
Ποιος κατήργησε τα δώρα; Σε ποιες χώρες της Ευρωπαϊκής Ένωσης υπάρχουν δώρα; Το είπατε ποτέ στον ελληνικό λαό; Εμείς ήμαστε οι «γραφικοί» -εντός εισαγωγικών- που καταγγέλλαμε όλα όσα έρχονται και που μας λέγατε «είστε ξεκομμένοι από την πραγματικότητα». Τώρα τι μπορείτε να πείτε όλοι σας; Αυτό αγκαλιάζει όλους, δεν αγκαλιάζει μόνο έναν. 
Ποιος άρχισε το ξήλωμα των συλλογικών συμβάσεων; Η «Πράσινη Βίβλος»! Τι ψήφισε ο Βουλευτής σας, ο κ. Παπαδημούλης; «ΛΕΥΚΟ», κύριε Στρατούλη, που με είπατε και ψεύτη μπροστά στην τηλεόραση. Έτσι δεν είναι; Και βγήκε μετά και είπε «ναι, ψήφισα «ΛΕΥΚΟ» γιατί η πολιτική μου ομάδα πήρε αυτήν την απόφαση», ενώ εμείς ψηφίσαμε «κατά». Δεν τα ξέρατε όλα αυτά; Τα ξέρατε. 
Άρα, λοιπόν, για να συζητήσουμε συνολικά, αν ο λαός πρέπει να επιλέξει, έχει ένα δρόμο -δυστυχώς, δεν έχει πολλούς και αυτό αποδεικνύεται από την ίδια την πραγματικότητα- έξω από την Ευρωπαϊκή Ένωση με μονομερή διαγραφή του χρέους και με λαϊκή εξουσία που είναι και το κυριότερο. 
Για να τελειώσω, θα ήθελα κατ’ αρχάς να κάνω ένα σχόλιο για την τροπολογία του κ. Στουρνάρα. Άκουσα μια ανάλυση ότι είναι σοβαρή τροπολογία. Γιατί δεν κάνετε ονομαστική -έχουν γίνει τόσες ονομαστικές ψηφοφορίες- αφού θεωρείται τόσο σκανδαλώδης και εμείς είμαστε εναντίον και το ξεκαθαρίσαμε; 
Τέλος, ο κ. Καραγιαννίδης με τη γνωστή του αμετροέπεια, μας μίλησε για δεξιά στροφή του ΚΚΕ.</Speech> 
<Speech><Parlmember>ΑΛΕΞΙΟΣ ΜΗΤΡΟΠΟΥΛΟΣ</Parlmember>: Αυτό απαντήθηκε. Εμείς δεν το συμμεριζόμαστε αυτό.</Speech> 
<Speech><Parlmember>ΑΘΑΝΑΣΙΟΣ ΠΑΦΙΛΗΣ</Parlmember>: Ήθελα να τον πληροφορήσω ότι είναι Βουλή εδώ, όχι η Κεντρική Επιτροπή του ΣΥΡΙΖΑ. Ίσως να έκανε κάποιο μπέρδεμα, γιατί τη δεξιά στροφή του ΣΥΡΙΖΑ, ειδικά το τελευταίο διάστημα δεν μπορείς να την παρακολουθήσεις. Έχει ξεφύγει σε αστρονομικές ταχύτητες. Αν, λοιπόν, θέλει να βλέπει στον καθρέφτη ορισμένα πράγματα, θέλετε να σας ξαναδιαβάσω την ομιλία του κ. Τσίπρα στο αμερικάνικο επιμελητήριο, για να δείτε πού διαφέρει από τη Νέα Δημοκρατία και το ΠΑΣΟΚ; Πουθενά στα βασικά θέματα. 
Άρα, λοιπόν, λίγη σεμνότητα σε μερικά πράγματα χρειάζεται. Οι φωτοτυπίες, παραδείγματος χάριν η φωτοτυπία του ΠΑΣΟΚ, είναι οι χειρότερες από τα γνήσια και δεν περνάνε στη σύγχρονη εποχή.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ευχαριστούμε πολύ, κύριε Παφίλη. 
Ο κ. Κεγκέρογλου έχει ζητήσει το λόγο. 
Ορίστε, κύριε Κεγκέρογλου, έχετε το λόγο δι’ ολίγον.</ChairmanSpeech>
<Speech><Parlmember>ΒΑΣΙΛΕΙΟΣ ΚΕΓΚΕΡΟΓΛΟΥ</Parlmember> (Υφυπουργός Εργασίας, Κοινωνικής Ασφάλισης και Πρόνοιας): Θα μιλήσω για λίγο, κύριε Πρόεδρε, για δύο θέματα. 
Το ένα αφορά, αυτά που τέθηκαν σε σχέση με το κλείσιμο υποκαταστημάτων του ΙΚΑ κυρίως από το συνάδελφο κ. Μαριά. Δεν υπάρχει κλείσιμο υποκαταστημάτων. Αυτό το οποίο έγινε πριν από δύο χρόνια περίπου είναι ότι έκλεισαν αυτά τα γραφεία τα οποία ήταν να κλείσουν. Σήμερα βρίσκεται το ΙΚΑ στη φάση της αναδιάρθρωσης σε σχέση με τις αρμοδιότητες, την έκδοση συντάξεων, την αξιοποίηση του ανθρώπινου δυναμικού. 
Όμως, καμμιά από τις υπηρεσίες του ΙΚΑ στην Κρήτη συγκεκριμένα, στις οποίες αναφερθήκατε, δεν θα κλείσει. Αυτό το οποίο συζητείται και δεν γνωρίζω πότε θα συζητηθεί από την πλευρά του ΙΚΑ ως εισήγηση, είναι η αναδιάρθρωση και η μετατροπή ορισμένων υπηρεσιών σε γραφεία κοινωνικής ασφάλισης. 
Το δεύτερο στο οποίο ήθελα να αναφερθώ, αφορά το επίδικο θέμα του άρθρου 215. Επειδή έχω μιλήσει πάρα πολλές φορές για τους μέσους όρους, τις διαιρέσεις, τις αφαιρέσεις και όλα όσα έχουν να κάνουν με αυτό που ο συνταξιούχος ονομάζει ασφάλεια ή ανασφάλεια, δεν θα πρέπει να τροφοδοτούμε σήμερα με αυτόν τον τρόπο την πλευρά της ανασφάλειας. 
Σαφώς και έχουμε τοποθετηθεί πολλές φορές και έχουμε πει ότι η βιωσιμότητα του ασφαλιστικού συστήματος, είναι ζήτημα καθημερινού αγώνα και θα είναι και του χρόνου και μετά από πέντε χρόνια και μετά από δέκα χρόνια. 
Όμως όσον αφορά το συγκεκριμένο θέμα, τα πράγματα δεν είναι όπως ειπώθηκαν με τους αριθμούς και την αλήθεια του κ. Μητρόπουλου.
Η πραγματικότητα είναι η εξής. Εάν το 2014, η χρηματοδότηση από τον κρατικό προϋπολογισμό είναι 10,5% και το 2015 είναι 9,7%, σημαίνει 800 εκατομμύρια ευρώ μείον. 
Ποια πολιτική συνεχίζουμε και ενισχύουμε σήμερα και με αυτό το νομοσχέδιο; Στόχος μας είναι να αυξήσουμε τα έσοδα του ασφαλιστικού συστήματος από την εισφοροδιαφυγή, τη εισφοροαποφυγή, τη μαύρη και αδήλωτη εργασία και κάθε μαύρη τρύπα, όπως αυτή εκφράζεται. Η προσπάθεια, λοιπόν, επικεντρώνεται εκεί και ο σχεδιασμός είναι ακριβώς να έχουμε αύξηση των εσόδων. Μιλάμε σήμερα για 700 εκατομμύρια ευρώ. Αυτό αμφισβητείται από κάποιους, άλλοι λένε 600 εκατομμύρια, άλλοι 420 εκατομμύρια, αλλά εν πάση περιπτώσει αυτή είναι η κατεύθυνση, να αυξάνεται ο πυλώνας «έσοδα ασφαλιστικού συστήματος», να υπάρχει η απαραίτητη ισορροπία το 2015.
 Δεν είναι προδιαγεγραμμένο αυτό το οποίο έχει να κάνει με το πόσα θα καλύπτει το ασφαλιστικό ταμείο. Το ασφαλιστικό ταμείο, θα καλύπτει την ανταποδοτική, την αναλογική σύνταξη. Το κράτος –όπως έχουμε πει πολλές φορές- εγγυάται τις συντάξεις και με τη συμμετοχή του. 
Όμως, για να δώσουμε ένα κλίμα συνεργασίας για την αντιμετώπιση αυτών των βασικών θεμάτων, νομίζω ότι πρέπει να γίνει αποδεκτή η πρόταση που έχει κάνει ο κ. Βρούτσης και να κάνουμε αυτήν τη συζήτηση, η οποία θα δώσει και ένα κλίμα ασφάλειας και στους πολίτες και στους συνταξιούχους, που πρέπει να ξέρουν την αλήθεια για όλα τα προβλήματα αλλά να ξέρουν και ποιος είναι ο σχεδιασμός και πού βαδίζουμε.
Ευχαριστώ πολύ.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ευχαριστούμε και εμείς, κ. Κεγκέρογλου.
Το λόγο έχει ο Υπουργός Οικονομικών κ. Στουρνάρας.</ChairmanSpeech>
<Speech><Parlmember>ΙΩΑΝΝΗΣ ΣΤΟΥΡΝΑΡΑΣ</Parlmember> (Υπουργός Οικονομικών): Κύριε Πρόεδρε, ευχαριστώ πολύ.
Θα ήθελα να κάνω ορισμένες διευκρινίσεις για τα άρθρα 2 και 3 της τροπολογίας, που είναι άρθρα του Υπουργείου Οικονομικών. 
Το άρθρο 2, για να σας το πω απλά, έχει να κάνει κυρίως με αγορές πρώτων υλών. Πιο συγκεκριμένα, οι αγορές πρώτων υλών θεωρούνται μη εκπιπτόμενες, κατά αμάχητο κριτήριο και κατ’ εξαίρεσιν και μόνο για το 2010. Αυτός ο νόμος έχει καταργηθεί. Δηλαδή, εάν δεν δώσουμε διευκρινίσεις, κινδυνεύουν όλες οι επιχειρήσεις που εισάγουν πρώτες ύλες, κυρίως της βαριάς βιομηχανίας, να υποστούν μεγάλα πρόστιμα, πολλαπλάσια της χρηματιστηριακής τους αξίας και έτσι να καταστραφούν και να οδηγηθούμε σε πολύ μεγάλη ανεργία.
Είναι μία τροπολογία αναγκαία κατά την άποψη του Υπουργείου Οικονομικών. Διαφορετικά οδηγούμεθα σε σοβαρά προβλήματα. 
Το άρθρο 3 της τροπολογίας, ξεκαθαρίζει ότι πρόκειται περί ζητημάτων ειδικής και όχι καθολικής διαδοχής. Όταν εξυγιαίνεται ένα τραπεζικό ίδρυμα που έχει έδρα σε άλλο κράτος-μέλος της Ευρωπαϊκής Ένωσης εκτός της Ελλάδος, εάν δεν κάναμε αυτήν τη διευκρίνιση, υπήρχε ο κίνδυνος το πιστωτικό ίδρυμα που εξυγιαίνει να επιβαρυνθεί με δαπάνες που αφορούν μόνο περιπτώσεις καθολικής διαδοχής και όχι ειδικής διαδοχής που έχουμε εδώ.
Θεωρώ τις δύο αυτές τροπολογίες απαραίτητες. Θα ήθελα οι Κοινοβουλευτικές Ομάδες, να πάρουν ρητά θέση ως προς τις δύο αυτές τροπολογίες.</Speech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Με συγχωρείτε, δηλαδή! Θα μας πείτε να πάρουμε θέση εμείς; Είναι δυνατόν να το λέτε αυτό; Από την αρχή της συζήτησης το έχουμε κάνει! Εσείς δεν έχετε πάρει θέση!</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Το λόγο έχει ο εισηγητής του ΣΥΡΙΖΑ ο κ. Στρατούλης για τέσσερα λεπτά.</ChairmanSpeech>
<Speech><Parlmember>ΔΗΜΗΤΡΙΟΣ ΣΤΡΑΤΟΥΛΗΣ</Parlmember>: Κύριε Πρόεδρε, για την τροπολογία, κατ’ αρχάς θα ήθελα να πω ότι ζητήσαμε από την πρώτη στιγμή την απόσυρσή της για τους εξής λόγους.
Πρώτον, με βάση όχι μόνο τον Κανονισμό της Βουλής, αλλά το Σύνταγμα της χώρας, κύριε Πρόεδρε, όπως πολύ καλά γνωρίζετε, ζητήματα που αφορούν θέματα κοινωνικής ασφάλισης εισάγονται με ειδικό νομοσχέδιο, που αναφέρεται μόνο σε ζητήματα κοινωνικής ασφάλισης. Αυτό το σεβαστήκαμε και εμείς ως ΣΥΡΙΖΑ.
Καταθέσαμε δώδεκα τροπολογίες. Ο Υπουργός κ. Κεγκέρογλου το ξέρει. Όλες αφορούσαν ασφαλιστικά ζητήματα. Το ίδιο το σεβάστηκαν και όλοι οι Βουλευτές όλων των κομμάτων, γιατί κατατέθηκαν δεκάδες τροπολογίες που αφορούσαν είτε ασφαλιστικές εκκρεμότητες είτε ζητήματα κοινωνικής ασφάλισης.
Απ’ αυτήν την τυπική σκοπιά που είναι ταυτόχρονα και ουσιαστική, δηλαδή το πόσο σεβόμαστε το Σύνταγμα ή το κάνουμε κουρελόχαρτο, πρέπει αυτή η τροπολογία να αποσυρθεί τώρα και να έρθει –εφόσον θέλει να τη φέρει και αναλαμβάνει την πολιτική ευθύνη ο Υπουργός και η Κυβέρνηση- σε σχετικό νομοσχέδιο του Υπουργείου Οικονομικών, να συζητηθεί με τη συνήθη διαδικασία από την κοινοβουλευτική επιτροπή και με ακρόαση φορέων, αν χρειαστεί και έπειτα στην Ολομέλεια. 
Παράγραφος 2. Αν μία επιχείρηση -κυρίως αυτή αφορά τα πετρέλαια, απ’ ό,τι γνωρίζουμε- αντί να αγοράσει απευθείας από την Ουκρανία ή τη Ρωσία πετρέλαιο, το αγοράσει μέσω offshore κυπριακής εταιρείας, τότε με νόμο του 2010, αυτές οι τριγωνικές συναλλαγές είτε απαγορεύονταν είτε εφόσον γινόταν, φορολογούνταν με δασμούς, με φόρους, πρόστιμα κ.λπ..
Είχε έρθει ο κ. Θεοχάρης με μία εγκύκλιο, για να μπορέσει να απαλύνει τις συνέπειες γι’ αυτές τις εταιρείες. Και τώρα έρχεται με διάταξη νόμου αυτό το αμάχητο τεκμήριο –ότι δηλαδή αυτές οι εταιρείες το κάνουν για να γλιτώσουν φόρους- να το θεωρήσει μαχητό και να δώσει δυνατότητα στις ίδιες τις εταιρείες, με νομικά ή άλλα επιχειρήματα, να πείσουν ότι δεν είχαν σκοπό να εξοικονομήσουν φορολογικές υποχρεώσεις τους προς το κράτος. 
Κύριε Υπουργέ, υπάρχουν δημοσιεύματα, σημερινά και χθεσινά, που λένε ότι ωφελούνται συγκεκριμένες πετρελαϊκές εταιρείες και μάλιστα, κάνουν λόγο για υπέρογκα ποσά. Διαβάζω σε ένα άρθρο ότι θα επωφεληθούν εταιρείες, εφόσον ψηφίσει η Βουλή των Ελλήνων αυτήν την τροπολογία, 1,2 δισεκατομμύριο ευρώ ή και εκατοντάδες εκατομμύρια. 
Είναι δυνατόν, κύριε Υπουργέ, να φέρνετε μία τέτοια τροπολογία σε ένα νομοσχέδιο για την κοινωνική ασφάλιση, που, υποτίθεται κουβεντιάσαμε εδώ σε τέσσερις συνεδριάσεις κοινοβουλευτικής επιτροπής και δύο ολόκληρες μέρες στην Ολομέλεια, για το πώς θα βρούμε μέτρα να αντιμετωπίσουμε την εισφοροδιαφυγή και να μαζέψουμε 400, 500 ή και 700 εκατομμύρια ευρώ, που με τόσο κόπο μαζεύονται αυτά τα χρήματα και από την άλλη να έρχεται μία τροπολογία και να αφαιρεί πολύ περισσότερα χρήματα που θα μπορούσαν να είναι έσοδο του δημοσίου; 
Μη μου πείτε, κύριε Υπουργέ, στην επιχειρηματολογία σας το εξής: «Κύριε Στρατούλη, η τροπολογία που λέτε, εκτός από τις παραγράφους 2 και 3, έχει και μία πρώτη παράγραφο που λέει ότι τα μέλη της διοίκησης του ΤΑΙΠΕΔ, θα διατηρούν την ασφάλιση που είχαν πριν διοριστούν στο ΤΑΙΠΕΔ, αν είχαν δουλειά ή εάν δεν είχαν δουλειά, θα μπαίνουν στο ΙΚΑ». Μα, καλά, γι’ αυτό την κάνατε την τροπολογία; Βάλατε την παράγραφο 1, για να πείτε ότι αφορά ασφαλιστικό ζήτημα, ενώ με τις παραγράφους 2 και 3 μιλάτε για εντελώς άσχετα θέματα; 
Και ένα τελευταίο. Στο εδάφιο 3, όντως κάνετε αυτό που είπατε, δηλαδή διευκρινίζετε ότι η μεταβίβαση που έγινε –για να μιλήσουμε και με ονόματα- των υποκαταστημάτων των κυπριακών τραπεζών στην Τράπεζα Πειραιώς, πριν από λίγους μήνες, δεν αποτελεί καθολική διαδοχή αλλά ειδική διαδοχή. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Και αυτό είναι δώρο, κύριε Υπουργέ. Τι σημαίνει ότι είναι ειδική διαδοχή και όχι καθολική; Πρώτον, ότι δεν οφείλει η Τράπεζα Πειραιώς οποιοδήποτε τέλος ή φόρο, εφόσον απαιτηθεί κατάρτιση χωριστής πράξης για τα μεταβιβαζόμενα περιουσιακά στοιχεία. 
Δεύτερον, δεν εφαρμόζεται το άρθρο 497 του Αστικού Κώδικα στη συγκεκριμένη περίπτωση, όπως το τροποποιείτε, σύμφωνα με το οποίο σε περίπτωση μεταβίβασης περιουσίας ή επιχείρησης, ο αποκτών ευθύνεται έναντι του δανειστή -έως την αξία των μεταβιβαζομένων στοιχείων- για τα χρέη που ανήκουν στην περιουσία ή στην επιχείρηση. 
Και τρίτον, για το κύρος της μεταβίβασης και το αντιτάξιμό της έναντι τρίτων, που είναι υποκείμενα δικαιωμάτων, υποχρεώσεων ή συμβατικών σχέσεων που μεταφέρονται στο προς μεταβίβαση πιστωτικό ίδρυμα, στην Τράπεζα Πειραιώς δηλαδή, δεν απαιτείται αναγγελία προς αυτούς ή συναίνεσή τους. 
Και ένα τέταρτο στοιχείο είναι πολύ σημαντικό, γιατί αφορά εκατοντάδες ανθρώπους, τις οικογένειές τους και το ψωμί τους. Εφόσον το θεωρείτε ειδική διαδοχή και όχι καθολική, φεύγετε και από την εφαρμογή του προεδρικού διατάγματος του 1978, που ισχύει για καθολικές μεταβιβάσεις επιχειρήσεων ή συγχωνεύσεις, με βάση το οποίο προστατεύονται οι εργαζόμενοι, οι εργασιακές σχέσεις και οι συλλογικές συμβάσεις εργασίας. Το προεδρικό διάταγμα λέει ότι μαζί με αυτούς, μεταφέρονται στη νέα επιχείρηση οι κατακτήσεις τους, οι μισθοί τους, οι εργασιακές τους σχέσεις και οι συλλογικές συμβάσεις. 
Μ’ αυτόν τον τρόπο, το αποφεύγετε και αυτό και ανά πάσα στιγμή αύριο όλοι αυτοί οι εκατοντάδες εργαζόμενοι κινδυνεύουν με απόλυση.
Επομένως, κύριε Υπουργέ, επιμένουμε για άλλη μία φορά να το αποσύρετε. Διαφωνούμε και επί της ουσίας και επί της διαδικασίας και επί του περιεχομένου. Εν πάση περιπτώσει, αν επιμένετε, φέρτε το σε νομοσχέδιο του Υπουργείου Οικονομικών να το κουβεντιάσουμε στην αρμόδια επιτροπή και μετά στην Ολομέλεια της Βουλής.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ευχαριστούμε.
Εκ των εισηγητών, θα ήθελε κάποιος άλλος να τοποθετηθεί δευτερολογώντας;</ChairmanSpeech>
<Speech><Parlmember>ΘΩΜΑΣ ΨΥΡΡΑΣ</Parlmember>: Κύριε Πρόεδρε, θα μπορούσα να έχω το λόγο;</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ορίστε, κύριε Ψύρρα, έχετε το λόγο.</ChairmanSpeech>
<Speech><Parlmember>ΘΩΜΑΣ ΨΥΡΡΑΣ</Parlmember>: Κύριε Υπουργέ, η τροπολογία δεν βρίσκεται βέβαια σε συνάφεια με το νομοσχέδιο. Αυτό να το παραβλέψουμε, να το πάρει το ποτάμι. Είδαμε τόσα και τόσα.
Το δεύτερο που θέλω να πω, αφορά τις εξηγήσεις που μας δώσατε. Δεν μας διαφωτίσατε. Μάλλον, οι εξηγήσεις σας ήταν μη εξηγήσεις. 
Εγώ, απ’ όσο καταλαβαίνω, δεν βλέπω πουθενά στο άρθρο 2 για αγορές πρώτων υλών. Τα δημοσιεύματα που μας κάνουν να είμαστε πολύ υποψιασμένοι, αναφέρονται σε συναλλαγές που έγιναν το 2010 και το 2011 από κάποιες πετρελαϊκές εταιρείες. Μιλάμε για πάρα πολλά χρήματα. Τίθεται, λοιπόν, ένα πρόβλημα. Δεν μας δώσατε ένα απτό παράδειγμα στην εξήγησή σας για να δούμε τι ακριβώς εννοείτε. Ποιες είναι αυτές οι περιβόητες πρώτες ύλες και ποιων είναι; Πού υπάρχουν; Πότε έγιναν το 2010 και το 2011; 
Επίσης στο άρθρο 3. που αφορά τους κανόνες για τα υποκαταστήματα των τραπεζών που φαλιρίζουν –βλέπε Κύπρος- έχω την αίσθηση ότι αυτό το πράγμα που περιγράφετε είναι σαν να χαρίζονται κάποιοι φόροι μεταβίβασης σ’ αυτούς.
Υπάρχει, λοιπόν, ένα σαφέστατο πρόβλημα σ’ αυτήν την τροπολογία, με δεδομένο ότι ουσιαστικά δεν έχουμε τον απαιτούμενο χρόνο να δούμε με περίσκεψη ακριβώς τι συμβαίνει. Δεύτερον, επειδή οι εξηγήσεις σας δεν ήταν και τόσο σαφείς εξηγήσεις, σας παρακαλώ να το πάρετε πίσω, να το αποσύρετε και να έρθει μέσα σε ένα κανονικό νομοσχέδιο του Υπουργείου Οικονομικών, ώστε να έχουμε το χρόνο να το συζητήσουμε. Διαφορετικά, δεν υπάρχει περίπτωση εμείς αυτήν την τροπολογία που φέρατε να την ψηφίσουμε.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ευχαριστούμε πολύ.
Ο κ. Κατσώτης, ειδικός αγορητής του Κομμουνιστικού Κόμματος Ελλάδας, έχει το λόγο.</ChairmanSpeech>
<Speech><Parlmember>ΧΡΗΣΤΟΣ ΚΑΤΣΩΤΗΣ</Parlmember>: Κύριε Πρόεδρε, έχουμε ήδη τοποθετηθεί επί της συγκεκριμένης τροπολογίας. Δεν συμφωνούμε με την τροπολογία και τύποις και ως προς την ουσία. Έχουν ακουστεί αρκετά πράγματα. Αυτά που είπε ο Υπουργός ότι, δηλαδή, γίνεται για να διευκολύνει, δεν πείθουν. Διευκολύνσεις γίνονται σε επιχειρηματικούς ομίλους για συναλλαγές με φορολογικούς παραδείσους. Βέβαια, λύνεται και το θέμα με την Τράπεζα Κύπρου με τρόπο που νομίζω ότι δεν μπορεί να γίνει αποδεκτός από κανέναν. Αυτά ήθελα να πω, αναφορικά με την τροπολογία.
Όσον αφορά το νομοσχέδιο και τις υπόλοιπες τροπολογίες, έχουμε τοποθετηθεί.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ευχαριστούμε.</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Κύριε Πρόεδρε, θα μπορούσα να λάβω το λόγο;</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Κύριε Λαφαζάνη, ο Κοινοβουλευτικός σας Εκπρόσωπος είναι ο κ. Μητρόπουλος.</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Ως Βουλευτής θα ήθελα να μιλήσω, κύριε Πρόεδρε.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Κύριε Λαφαζάνη, εσείς δεν βλέπω να έχετε πρωτολογήσει.
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Μπορεί να έχει προτασσόμενη δευτερολογία, κύριε Πρόεδρε.</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Σας παρακαλώ πάρα πολύ. Κύριε Μαριά, έχει προτασσόμενη δευτερολογία, αλλά εφόσον έχει δηλωθεί μέχρι πέρατος των πρωτολογιών. Τώρα, όχι.</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Για ένα λεπτό μόνο θα ήθελα το λόγο, κύριε Πρόεδρε.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Λυπάμαι, αλλά δεν μπορείτε να μιλήσετε.</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Με συγχωρείτε, κύριε Πρόεδρε. Οι τροπολογίες συζητιούνται στο τέλος του νομοσχεδίου και έχουν ειδική συζήτηση. Εκεί μπορεί να ομιλήσει και κάποιος ο οποίος δεν έχει ομιλήσει επί του νομοσχεδίου.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Αυτήν τη στιγμή, είμαστε στο στάδιο των δευτερολογιών και είναι μια ενιαία συζήτηση και επί των άρθρων και επί των τροπολογιών.
Ο κύριος Υπουργός έχει το λόγο.</ChairmanSpeech>
<Speech><Parlmember>ΙΩΑΝΝΗΣ ΣΤΟΥΡΝΑΡΑΣ</Parlmember> (Υπουργός Οικονομικών): Εφόσον δεν έγινε δεκτή η επιχειρηματολογία μου, η τροπολογία με γενικό αριθμό 997 και ειδικό αριθμό 96 αποσύρεται.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Μάλιστα.
Ο κ. Μητρόπουλος έχει το λόγο.</ChairmanSpeech>
<Speech><Parlmember>ΑΛΕΞΙΟΣ ΜΗΤΡΟΠΟΥΛΟΣ</Parlmember>: Αξιότιμε κύριε Πρόεδρε, κατ’ αρχάς θα κάνω μία διευκρίνιση για τη στάση και την ιστορία του ΚΚΕ. Εμείς, πρέπει και με τα λόγια μας και με τις πράξεις μας να σεβόμαστε την ιστορία του Κομμουνιστικού Κόμματος Ελλάδος, τη συμβολή του στην εξέλιξη και στις κατακτήσεις του περήφανου ελληνικού λαού μας. 
Συνεπώς, από αυτήν την άποψη και εμείς θα θέλαμε να δηλώσουμε ότι πέραν του ότι βεβαίως και συνεχώς θα αγωνιζόμαστε να συμπορευτούμε με όλες τις δυνάμεις για την καλύτερη τύχη του ελληνικού λαού.
Επίσης, θα ήθελα να αναφερθώ στα όσα είπε ο συνάδελφος κ. Μπάρκας -απεχώρησε από την Αίθουσα- για τον κ. Κεγκέρογλου και τις συντάξεις, ο οποίος, επίσης αστόχησε. Και του συνέστησα να κάνει έλεγχο των όσων είπε στα Πρακτικά, για να μη μένουν σκιές αναφορικά με τη συμπεριφορά Βουλευτών μας.
Κύριε Κεγκέρογλου, επειδή μπαίνουμε στο 2014, θα ήθελα παρακαλώ πολύ να σας αναφέρω έξι θέματα τα οποία θα δημιουργήσουν μεγάλη δυσαρέσκεια και πολλά οικονομικά προβλήματα σε κατηγορίες εργαζομένων και συνταξιούχων της πατρίδας μας.
Πρώτον, πρέπει πάση θυσία να ανακληθεί η προχθεσινή εγκύκλιος του ΙΚΑ, της Γενικής Γραμματείας Κοινωνικών Ασφαλίσεων, που απαγορεύει, στερεί τη δυνατότητα κυρίως σε επιτηδευματίες που έκλεισαν τα μαγαζιά τους ή πτώχευσαν και βρήκαν μία συγκυριακή εργασία και βρήκαν την ευκαιρία να ασφαλιστούν στο ΙΚΑ, να μπορούν να βγαίνουν γενικώς στη σύνταξη. Αν δεν την ανακαλέσετε, δεν είναι ότι στερείτε το δικαίωμα ασφαλιζόμενοι στο ΙΚΑ για ένα, δύο ή τρία χρόνια να βγουν κάποτε στη σύνταξη αλλά κινδυνεύουν αυτοί που στα πενήντα, στα πενήντα πέντε τους και εξήντα τους, δεν μπόρεσαν να βγουν στη σύνταξη, να μη βγουν ποτέ.
Υπό αυτήν την έννοια, χαίρομαι διότι και από το ΠΑΣΟΚ αλλά και από άλλα κόμματα -και από το Κομμουνιστικό Κόμμα- εκφράστηκαν απόψεις άμεσης ανάκλησης αυτής της εγκυκλίου. 
(Στο σημείο αυτό κτυπάει προειδοποιητικά το κουδούνι λήξεως του χρόνου ομιλίας του κυρίου Βουλευτή) 
Το δεύτερο θέμα αφορά τα ΚΕΑΟ, τα κέντρα είσπραξης ασφαλιστικών οφειλών. Επειδή παρίσταται και ο κύριος Υπουργός Οικονομικών, θέλω να πω ότι από 1-1-2014 δεν μπαίνουν στους εξοντωτικούς μηχανισμούς, κυρίως, οι ελεύθεροι επαγγελματίες που δεν πλήρωσαν τις εισφορές ενός και δύο ετών. Με πήραν σήμερα και από την πατρίδα του Προεδρεύοντος, του κ. Μαρκογιαννάκη. Δεν είναι ότι μπαίνουν οι ελεύθεροι επαγγελματίες στους εξοντωτικούς μηχανισμούς είσπραξης των εισφορών που τους παραπέμπετε στο μηχανισμό του ΚΕΔΕ. Καμμία σχέση. Δεν είναι δυνατόν για παράδειγμα ένας βιοτέχνης, ο οποίος δεν μπόρεσε για ένα χρόνο να πληρώσει τις εισφορές, να παραπέμπεται στον Κώδικα Είσπραξης Δημοσίων Εσόδων. Υπό αυτή την έννοια το λέω. Και μπαίνουν και οι αγρότες.
Το είπε προχθές στον προεδρεύοντα, τον κ. Γιακουμάτο, και ο κ. Στρατούλης ότι μπαίνουν και οι αγρότες. Θα βρεθείτε προ εκπλήξεων. Όσοι αγρότες μας δεν έχουν πληρώσει τον ΟΓΑ για ένα και δύο χρόνια, θα μπαίνουν στη διαδικασία εξοντωτικής εξόφλησης.
Συντομεύω, κύριε Πρόεδρε. 
Τρίτον, οι επικουρικές συντάξεις και τα εφάπαξ. Από 1-1-2014 μπαίνει η ρήτρα μηδενικού ελλείμματος και βιωσιμότητας. Εάν δεν δείτε το ζήτημα, εάν δεν αναστείλετε το νέο μηχανισμό που έχετε εισαγάγει και έχετε ψηφίσει για τις επικουρικές και ο νέος μαθηματικός τύπος για το εφάπαξ θα δημιουργήσει ζητήματα.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή) 
Τελειώνω, κύριε Πρόεδρε, σε ένα λεπτό.
Θα αναφερθώ στο τέταρτο θέμα, το ΕΚΑΣ. Μόλις πήρα ένα έγγραφο από το Σωματείο Νεφροπαθών. Πρέπει ή να αναστείλετε τη διαδικασία για το ΕΚΑΣ ή να φροντίσετε κάποιες εξαιρέσεις για εκείνες τις αναπηρικές κατηγορίες κάτω των εξήντα πέντε ετών που δεν θα έχουν να ζήσουν αν τους στερήσετε το ΕΚΑΣ. Και πρόκειται για άτομα εξήντα δύο ετών, εξήντα τριών ετών, εξήντα τεσσάρων ετών, που έχουν βαριά αναπηρία και είναι ανασφάλιστοι υπερήλικες.
Είναι εδώ ο κύριος Υπουργός Οικονομικών, ο κ. Στουρνάρας. Πρέπει να δείτε τις ευαίσθητες αυτές κατηγορίες ανθρώπων, συμπολιτών μας που δεν έχουν να ζήσουν με τα εξοντωτικά, σκληρά και απαγορευτικά κριτήρια του τελευταίου νόμου.
Είκοσι, τριάντα χιλιάδες συμπατριώτες μας και από τη Βόρειο Ήπειρο- όπως λέει και ο κ. Κουρουμπλής- και από τον Πόντο, αδυνατούν να επιβιώσουν.
Υπό αυτήν την έννοια, αυτά τα ειδικά ζητήματα που θα δημιουργήσουν αφόρητες καταστάσεις για κάποιες κατηγορίες συμπολιτών μας με την ευαισθησία που επιδεικνύουν και οι συνάδελφοι των άλλων κομμάτων, παρακαλώ να τα δείτε επιτακτικά και σύντομα.
Σας ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Σας ευχαριστούμε. 
Το λόγο έχει ο κ. Κουκουλόπουλος.</ChairmanSpeech>
<Speech><Parlmember>ΠΑΡΙΣ ΚΟΥΚΟΥΛΟΠΟΥΛΟΣ</Parlmember>: Κύριε Πρόεδρε, ελάχιστα θέλω να πω, μια και ο κύριος Υπουργός απέσυρε την τροπολογία. Ζήτησα πριν από λίγο να υπάρχει φυσική παρουσία εκπροσώπου της πολιτικής ηγεσίας. Θα ήθελα, όμως, να σημειώσω ότι αντιλαμβανόμενος πως η ημέρα είναι ιδιαίτερα δύσκολη λόγω της παρουσίας εδώ και της τρόικας, ο κύριος Υπουργός είχε την καλοσύνη να έρθει αυτοπροσώπως. Θέλω, λοιπόν, να τον ευχαριστήσω, διότι τα ζητήματα κοινοβουλευτικής τάξης έχουν ιδιαίτερη σημασία για εμάς τους Βουλευτές.
Και τώρα έρχομαι στην τροπολογία, γιατί αντιλαμβάνομαι ότι θα έρθει σύντομα, ενδεχομένως και σε κάποιο σχετικό νομοσχέδιο, μια και ο ενιαίος φόρος έχει κατατεθεί, οπότε και αναμένεται ο προγραμματισμός της συζήτησης. Βέβαια, δεν προτείνω να προστεθεί εκεί, γιατί εσείς θα αποφασίσετε πού θα βάλετε αυτήν τη διάταξη. 
Έρχομαι, λοιπόν, στην πρώτη παράγραφο, χωρίς να τοποθετούμαι, κύριε Πρόεδρε, σε κάτι που έχει ήδη αποσυρθεί αλλά πρόκειται για θέμα ουσίας. Η πρώτη παράγραφος, λοιπόν, δεν εγείρει προφανώς κανένα ζήτημα. Πρόκειται για μία τακτοποίηση απολύτως εύλογη. 
Όσον αφορά την τρίτη παράγραφο που αφορά τις κυπριακές τράπεζες –την οποία διάβασα εξαντλητικά και επανειλημμένα πριν έρθει ο κύριος Υπουργός- νομίζω ότι μετά τις διευκρινίσεις του κυρίου Υπουργού γίνεται απολύτως εύλογη. Φυσικά πρόκειται περί ηθικής διαδοχής, γιατί η μεταβίβαση κυπριακών υποκαταστημάτων σε ελληνική τράπεζα, μετά την ιστορία του κουρέματος των καταθέσεων στην Κύπρο, αφορούσε τα υποκαταστήματα στην Ελλάδα και όχι εν συνόλω την τράπεζα. Έχουν εγερθεί οι απαιτήσεις από καταθέτες στην Κύπρο, οι οποίοι ζητούν να αποζημιωθούν στην Ελλάδα. Προφανώς έχει μία στέρεη λογική. Δεν ξέρω αν έχει κάτι άλλο να ρυθμίσει. Πάντως, νομίζω ότι αυτό είναι ιδιαίτερα λογικό. 
Τώρα όσον αφορά τη δεύτερη παράγραφο, κύριε Πρόεδρε –θέλω να το πω για να καταγραφεί στα Πρακτικά, παρά το γεγονός ότι αποχώρησε ο κύριος Υπουργός- ακούσαμε δύο εντελώς αποκλίνουσες ερμηνείες για το περιεχόμενο. Νομίζω, λοιπόν, ότι όταν έρθει με το καλό η διάταξη, θα πρέπει από την πλευρά του Υπουργείου Οικονομικών να είναι απαντημένα κάποια από τα ζητήματα που τέθηκαν.
Σας ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ευχαριστούμε, κύριε συνάδελφε.
Το λόγο έχει για τέσσερα λεπτά ο Κοινοβουλευτικός Εκπρόσωπος των Ανεξάρτητων Ελλήνων κ. Μαριάς.
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Κύριε Πρόεδρε, για να καταχωρηθεί στα Πρακτικά αλλά και για να το λάβει υπ’ όψιν του και ο Υπουργός, θέλω να πω ότι έτσι όπως ήταν διατυπωμένη η τροπολογία στη δεύτερη παράγραφο είχε ορισμένα κρίσιμα ζητήματα, διότι αφορούσε πρώτον, τη μεταφορά κερδών ή εισοδημάτων ή κεφαλαίων με σκοπό τη φοροδιαφυγή ή την φοροαποφυγή. Αυτά είναι βασικά στοιχεία που είχε μέσα η ρύθμιση. Και είναι αυτά, τα οποία ο εισηγητής μας έθεσε ως σημαντικά, διότι δημιουργείται πλέον μία λειτουργία φοροαποφυγής. Μάλιστα, αν αφορά εταιρείες πετρελαιοειδών και αποφυγή επιβολής προστίμων 1,2 δισεκατομμυρίου ευρώ, αντιλαμβάνεσθε ότι αυτό δεν μπορεί να γίνει δεκτό. Επίσης, δεν μπορεί να γίνει δεκτή, κυρίως γιατί στην εισηγητική έκθεση αλλά και στην έκθεση του Γενικού Λογιστηρίου του Κράτους δεν μας γνωστοποιείται ποιες είναι οι απώλειες. 
Όσον αφορά την παράγραφο 3, δεν είναι τόσο απλά τα ζητήματα όπως παρουσιάζονται –και το λέω διότι προφανώς θα επανέλθουν- διότι η Τράπεζα Πειραιώς, αγόρασε τα υποκαταστήματα κυπριακών τραπεζών αντί 524 εκατομμυρίων ευρώ παίρνοντας και μία μεγάλη προίκα –ενώ ήδη έχει πάρει μία προίκα 7,4 δισεκατομμυρίων ευρώ λόγω της Αγροτικής- ενώ, κυρίως, έχει πλέον και κέρδη 3,5 δισεκατομμυρίων ευρώ, τα οποία δεν είναι κέρδη λόγω της λειτουργίας της ίδιας της τράπεζας αλλά κυρίως λόγω των υπεραξιών που έχει γράψει με τη μεταβίβαση.
Θα πρέπει να δείτε προσεκτικά τι λέει η διάταξη, διότι όλα αυτά προκαλούνται από την προηγούμενη διάταξη, κύριε Κουκουλόπουλε, την οποία είχατε δεχθεί. 
Τι λέει πρακτικά εκείνη η διάταξη; Ότι είναι δυνατόν να γίνει με ιδιωτικό έγγραφο. Αυτό είναι το βασικό και όσοι ξέρουν νομικά, γνωρίζουν ότι η σύμβαση μεταβίβασης που καταρτίζεται με ιδιωτικό έγγραφο αποτελεί νόμιμο τίτλο μεταβιβαζομένου. Είχαμε και μεταβίβαση ακινήτων και υπήρχε και έγκριση να εγγράφεται αυτό στο υποθηκοφυλακείο, απίθανα πράγματα για τον ελληνικό νομικό πολιτισμό. 
Συνεχίζεται, λοιπόν, αυτή η κατάσταση. Και τώρα με τη ρύθμιση αυτή και δεν θα μπορούν να αντιταχθούν όσοι έχουν απαιτήσεις και αφορά και τους εργαζόμενους. Επίσης, η τράπεζα λέει ότι δεν οφείλει να τους κοινοποιήσει το τι θα γίνει. Δηλαδή λέει ότι το κύρος της μεταβίβασης και το αντιτάξιμο έναντι τρίτων δικαιωμάτων, υποχρεώσεων κ.λπ., δεν χρειάζεται πλέον αναγγελία. Αυτά είναι απίθανα πράγματα. 
Η ίδια η εισηγητική έκθεση λέει μέσα στη σελίδα ότι δεν θα οφείλεται τέλος ή φόρος. Αυτό ήταν το ρεζουμέ από την αρχή, έτσι όπως το είπαμε. Δηλαδή εκτός από την προίκα που πήρε το συγκεκριμένο πιστωτικό ίδρυμα, δεν θα πληρώσει και φόρους, όταν ο ελληνικός λαός με το παραμικρό σέρνεται στα δικαστήρια. 
Άρα, λοιπόν, θεωρώ ότι είναι πολιτική ήττα της Κυβέρνησης που το απέσυρε. Ήρθε να το περάσει νύχτα. Ας το επαναφέρει, αν νομίζει. Εμείς θα αντιταχθούμε και όταν επανέλθει, εάν επανέλθει με τους όρους και τις ρυθμίσεις αυτές. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Θα ήθελα να κάνω δυο παρατηρήσεις μόνο. Ψηφίζουμε «ΝΑΙ» στα άρθρα 1, 2, 4, 7, 8 και 10, ψηφίζουμε «ΠΑΡΩΝ» στα άρθρα 3, 5, 6 και ψηφίζουμε «ΟΧΙ» στα άρθρα 9 και 11. Ψηφίζουμε την τροπολογία 1000 και 991, και ψηφίζουμε «ΠΑΡΩΝ» στην 998. 
Να επισημάνω μόνο ότι σε σχέση με τα υποκαταστήματα του ΙΚΑ –αυτή είναι η τελευταία παρατήρηση που κάνω- έχει γίνει σειρά δικών μου παρεμβάσεων κοινοβουλευτικών για τα θέματα του ΙΚΑ στην Κρήτη. Επανήλθα, διότι προχθές ο Διοικητής του ΙΚΑ, ο κ. Σπυρόπουλος, όταν ρωτήθηκε εάν θα κλείσουν τα υποκαταστήματα, είπε: «Ό,τι είναι να κλείσει θα κλείσει και ό,τι είναι να μείνει θα μείνει». 
Χαίρομαι για τη διαβεβαίωση που γίνεται σε επίπεδο Κυβέρνησης από την πλευρά του κ. Κεγκέρογλου και θεωρώ ότι όλα αυτά τα υποκαταστήματα που ανέφερα στην εισήγησή μου, θα παραμείνουν. 
Πρέπει να δούμε τους ανασφάλιστους υπερήλικες από την πρώην ΕΣΣΔ, τις πρώην σοσιαλιστικές χώρες και τη Βόρειο Ήπειρο, διότι αυτό είναι καθοριστικό θέμα. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Ολοκληρώνω σε τρία δευτερόλεπτα. 
Πρέπει, λοιπόν, αυτό να αντιμετωπιστεί θετικά. Δεν πρέπει να υπάρχει ΤΕΒΕ σε μικρούς δήμους. Κατέθεσα και μια αναφορά του Δήμου Βιάνου που αντιμετωπίζει το θέμα αυτό και ζητά να υπάρξει ρύθμιση. 
Τέλος, πρέπει να δημιουργηθεί ενιαίος λογαριασμός ρύθμισης των οφειλών. Ένα εκατομμύριο φυσικά πρόσωπα οφείλουν 15 δισεκατομμύρια ευρώ για ασφαλιστικές εισφορές, 7,9 δισεκατομμύρια στο ΙΚΑ και 5,9 δισεκατομμύρια στον ΟΑΕΕ και λέμε ότι δεν είναι δυνατόν να προχωρήσει αυτή η κατάσταση. Πρέπει να γίνει μια γενναία ρύθμιση και αντιμετώπιση του ζητήματος αυτού.</ChairmanSpeech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Σας ευχαριστούμε.
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Επειδή κατατέθηκε και μια τροπολογία από την πλευρά του ΚΚΕ -δεν έγινε δεκτή βέβαια- σε σχέση με τη ΔΕΗ που είναι καθοριστικό θέμα, εμείς θεωρούμε ότι πρέπει να αντιμετωπιστεί, κυρίως όμως πρέπει να μειωθεί ο φόρος για τα πετρελαιοειδή, για να έχουμε φτηνό πετρέλαιο θέρμανσης.</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Σας ευχαριστούμε πολύ, κύριε συνάδελφε. 
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Τέλος, με τους πλειστηριασμούς της πρώτης κατοικίας σε σχέση με την τροπολογία –τελειώνω σε δέκα δευτερόλεπτα- λέμε να υπάρξει προστασία της πρώτης κατοικίας, αναστολή πλειστηριασμών…</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Όλα τα εκκρεμή ζητήματα θα τα πείτε τώρα; 
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Τελειώνω, κύριε Πρόεδρε. Θα είχα τελειώσει. 
Λέμε, λοιπόν, ότι ζητούμε αναστολή μέχρι το 2020 των πλειστηριασμών πρώτης κατοικίας για οφειλές όχι μόνο προς τράπεζες αλλά στο δημόσιο, στις ΔΕΚΟ και στους δήμους. 
Σας ευχαριστώ.</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Όταν θα έρθει η σχετική νομοθετική πρωτοβουλία, να τα πείτε. 
Κυρίες και κύριοι συνάδελφοι, η Διαρκής Επιτροπή Δημόσιας Διοίκησης, Δημόσιας Τάξης και Δικαιοσύνης καταθέτει την έκθεσή της στο σχέδιο νόμου του Υπουργείου Δικαιοσύνης, Διαφάνειας και Ανθρωπίνων Δικαιωμάτων «Κύρωση του Προαιρετικού Πρωτοκόλλου στη Σύμβαση κατά των Βασανιστηρίων και άλλων Μορφών Σκληρής, Απάνθρωπης ή Ταπεινωτικής Μεταχείρισης ή Τιμωρίας της Γενικής Συνέλευσης των Ηνωμένων Εθνών».
Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού ξεναγήθηκαν στην έκθεση της αίθουσας «ΕΛΕΥΘΕΡΙΟΣ ΒΕΝΙΖΕΛΟΣ» και ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής των Ελλήνων, σαράντα πέντε μαθητές και μαθήτριες και τρεις εκπαιδευτικοί από το Επαγγελματικό Λύκειο Μεγαλόπολης, Β΄ Τμήμα. 
Η Βουλή τούς καλωσορίζει.	
(Χειροκροτήματα απ’ όλες τις πτέρυγες της Βουλής)</ChairmanSpeech>
<Speech><Parlmember>ΣΟΦΙΑ ΒΟΥΛΤΕΨΗ</Parlmember>: Κύριε Πρόεδρε, θα παρακαλέσω να λάβω το λόγο.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ορίστε, κυρία Βούλτεψη, έχετε το λόγο.</ChairmanSpeech>
<Speech><Parlmember>ΣΟΦΙΑ ΒΟΥΛΤΕΨΗ</Parlmember>: Θέλω να κατατεθεί και η δική μας άποψη γι’ αυτό. Η τροπολογία βέβαια έχει αποσυρθεί, αυτό όμως που θέλω να πω εδώ, είναι ότι ήταν πάρα πολύ σιβυλλικός ο τρόπος με τον οποίον αντιμετωπίστηκε απ’ όλες τις πλευρές αυτή η τροπολογία. Εγώ αυτό το οποίο διαβάζω, είναι το αντίθετο απ’ αυτό που άκουσα. Το λέω γιατί ενημερώνομαι απ’ αυτά που άκουσα εδώ. Άκουσα για ένα πρόστιμο της τάξης του 1,2 δισεκατομμυρίου και εδώ διαβάζω σε σχέση μ’ αυτά…</Speech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Όχι μόνο απ’ αυτά που ακούτε εδώ.</Speech>
<Speech><Parlmember>ΣΟΦΙΑ ΒΟΥΛΤΕΨΗ</Parlmember>: Τι είναι αυτό το πράγμα; Τι θέλετε πια; Μιλάω.</Speech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Ακούστε.</Speech>
<Speech><Parlmember>ΣΟΦΙΑ ΒΟΥΛΤΕΨΗ</Parlmember>: Όχι, δεν θα ακούσω τίποτα.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ζητήσατε την άδεια να μιλήσετε, κύριε Λαφαζάνη; Δεν το επιτρέπει η συνάδελφος. Έληξε το θέμα.
Συνεχίστε, κυρία συνάδελφε.</ChairmanSpeech>
<Speech><Parlmember>ΣΟΦΙΑ ΒΟΥΛΤΕΨΗ</Parlmember>: Κοιτάξτε να δείτε, λέω το εξής: Εγώ είδα κάτι, το οποίο λέει το αντίθετο απ’ αυτό που λέτε εσείς. Λέει: «Εκτός αν αποδεικνύεται από το ελεγχόμενο φυσικό ή νομικό πρόσωπο ότι πρόκειται για πραγματικές και συνήθεις συναλλαγές και δεν έχουν ως αποτέλεσμα την απόκρυψη ή τη μεταφορά κερδών». Δεν λέει αυτό το οποίο είπατε ότι ο σκοπός θα είναι η απόκρυψη.
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: … (Δεν ακούστηκε)</Speech>
<Speech><Parlmember>ΣΟΦΙΑ ΒΟΥΛΤΕΨΗ</Parlmember>: Ακούστε με. Σας λέω ειλικρινά ότι το λέω αυθόρμητα. Πίσω από τις εταιρείες υπάρχουν εργαζόμενοι. Αν, λοιπόν, αυτήν τη στιγμή στην Ελλάδα υπάρχει δυνατότητα σε μία εταιρεία να επιβληθεί πρόστιμο, κακώς και το υπερασπιζόμαστε αυτό το πρόστιμο, τότε θα κοιτάξετε από πίσω πόσες χιλιάδες εργαζόμενοι υπάρχουν. Για οποιαδήποτε εταιρεία φτάνει στο σημείο να έχει τέτοιο πρόστιμο, θα κοιτάξετε από πίσω πόσους χιλιάδες εργαζόμενους έχει, διότι κάνετε τους προστάτες των εργαζομένων και την ίδια ώρα, χτυπάτε κάθε επιχειρηματία που δίνει χιλιάδες θέσεις εργασίας. Πρέπει να αποφασίσετε. Αυτό λέω μόνο. 
Από εκεί και πέρα, φαντάζομαι ότι το θέμα θα ξανατεθεί, γιατί πρόκειται για ένα σοβαρό θέμα αλλά πρέπει να αποφασίσετε με ποιον είστε. Δεν μπορεί να «κοπανάτε» και τους εργοδότες που δίνουν χιλιάδες θέσεις εργασίας και να λέτε «σκοτώστε τους, βάλτε τους πρόστιμα, εξαφανίστε τους» αλλά να θέλετε και οι εργαζόμενοι να έχουν θέσεις εργασίας. Δεν μπορούν όλοι οι εργαζόμενοι να βρουν θέσεις εργασίας στο δημόσιο. Σ’ αυτό το σύστημα πάντως είμαστε, όπως λέτε, το οποίο οι περισσότεροι από εσάς υπηρετείτε.
Ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Το λόγο έχει ο Υφυπουργός κ. Κεγκέρογλου για ένα λεπτό.</ChairmanSpeech>
<Speech><Parlmember>ΒΑΣΙΛΕΙΟΣ ΚΕΓΚΕΡΟΓΛΟΥ</Parlmember> (Υφυπουργός Εργασίας, Κοινωνικής Ασφάλισης και Πρόνοιας): Κύριε Πρόεδρε, εγώ θα ήθελα να ευχαριστήσω τους συναδέλφους για τη συζήτηση που έγινε εδώ και δύο μέρες.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Δεν τελείωσε. Αφήστε τότε να μιλήσει ο κ. Μαριάς.</ChairmanSpeech>
<Speech><Parlmember>ΒΑΣΙΛΕΙΟΣ ΚΕΓΚΕΡΟΓΛΟΥ</Parlmember> (Υφυπουργός Εργασίας, Κοινωνικής Ασφάλισης και Πρόνοιας): Δεν θα ξαναπάρω το λόγο μετά.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Κύριε Υπουργέ, μην προτρέχετε. Δεν ξέρετε τι γίνεται. Βλέπω όρεξη εδώ πέρα!
Συνεχίστε, κύριε Κεγκέρογλου.</ChairmanSpeech>
<Speech><Parlmember>ΒΑΣΙΛΕΙΟΣ ΚΕΓΚΕΡΟΓΛΟΥ</Parlmember> (Υφυπουργός Εργασίας, Κοινωνικής Ασφάλισης και Πρόνοιας): Κατατέθηκαν γόνιμες απόψεις και επί του νομοσχεδίου αλλά και για τα άλλα θέματα που απασχολούν ασφαλισμένους και συνταξιούχους, με τη δέσμευση του Υπουργείου ότι θα επεξεργαστεί όποιες από τις προτάσεις είναι στο πλαίσιο της κυβερνητικής πολιτικής, ώστε να φέρουμε ρυθμίσεις σύντομα. Νομίζω ότι μπορούμε να είμαστε αισιόδοξοι.
Βεβαίως, η συμφωνία στα περισσότερα άρθρα από τις περισσότερες παρατάξεις, επισκιάστηκε από σκιαμαχίες οι οποίες έγιναν και από ζητήματα τα οποία δεν ήταν της σημερινής συζήτησης. Βεβαίως, υπήρχαν και ζητήματα που άπτονται ή εφάπτονται της σημερινής συζήτησης. Νομίζω ότι το τελικό αποτέλεσμα είναι θετικό.
Αγαπητέ φίλε και σύντροφε Αλέξη Μητρόπουλε, που είστε άριστος νομικός, όχι κατά τη γνώμη μου αλλά κατά τη γνώμη αυτών που γνωρίζουν καλά, σας έχω πει ότι στα μαθηματικά δεν τα πάτε καλά. Σας ομιλεί μαθηματικός. Ακούστε τι είπατε. Είπατε ότι στο ΚΕΑΟ από την 1η του Γενάρη θα πάνε όλοι όσοι οφείλουν πάνω από 5.000 και –όπως είπατε- ένας αγρότης που οφείλει ένα-δύο χρόνια. Μα, ο αγρότης που πληρώνει 1.200 το χρόνο, για να πάει στο ΚΕΑΟ, πρέπει να οφείλει πάνω από πέντε χρόνια. Δηλαδή θέλουν λίγη περισσότερη προσοχή αυτά που λέμε. 
Σας ευχαριστώ.</Speech>
<Speech><Parlmember>ΑΛΕΞΙΟΣ ΜΗΤΡΟΠΟΥΛΟΣ</Parlmember>: Εκεί αστόχησα! Το δέχομαι.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Εντάξει. Ευχαριστούμε πολύ.
Ο κ. Μαριάς έχει το λόγο για ένα λεπτό.
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Η νομοθεσία έτσι όπως ίσχυε, δημιουργούσε ένα αμάχητο τεκμήριο -το είπε και ο Υπουργός- δηλαδή κάποιες δαπάνες δεν αναγνωρίζονταν. Τώρα το κάνετε μαχητό. Το είπε και ο κ. Στρατούλης αναλυτικότατα, ο κύριος Υπουργός συντομότατα. 
Τι πρέπει τώρα να αποδείξει ως μαχητό τεκμήριο; Αυτό είναι το βασικό. Τι να αποδείξει;
Ότι οι δαπάνες που έκανε ήταν πραγματικές, ήταν συνήθεις και δεν είχαν αποτέλεσμα τη μεταφορά κερδών εισοδημάτων ή κεφαλαίων με σκοπό τη φοροαποφυγή και φοροδιαφυγή. Δηλαδή, τι λέει εδώ; Προφανώς έχουν συλληφθεί αυτές οι εταιρείες να κάνουν αυτό και τώρα του δίνει τη δυνατότητα, αν αποδείξει ότι αυτά δεν έγιναν, να μπορεί να καλυφθεί. 
Γι’ αυτό, λοιπόν, να φέρει μια καλύτερα διατυπωμένη διάταξη σε σχέση με το μαχητό και αμάχητο τεκμήριο. Να είναι διάταξη, ώστε να τη συζητήσουμε στην Επιτροπή Οικονομικών Υποθέσεων ήρεμα και αναλυτικά. Εδώ είναι αυτός που έχει διαπράξει αυτά; Τώρα θα αποδείξει ότι δεν τα διέπραξε. Δεν γίνεται, όμως, έτσι. 
Σωστά, λοιπόν, το πήρατε πίσω. Φέρτε το να είναι διατυπωμένο πιο σωστά και να μας πείτε αν υποκρύπτει απαλλαγή κάποιων στους οποίους υποβλήθηκαν πρόστιμα 1,2 δισεκατομμυρίου ευρώ. 
Αν υπάρχει αυτό, είναι απώλεια, κυρία Βούλτεψη, για τον προϋπολογισμό. Εκτός και αν λέτε να γίνεται φοροδιαφυγή από τις εταιρείες, ακόμα και αν έχουν όπως λέτε…</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ευχαριστούμε πολύ.</ChairmanSpeech> 
<Speech><Parlmember>ΣΟΦΙΑ ΒΟΥΛΤΕΨΗ</Parlmember>: Μην κάνετε εσείς τις ερμηνείες.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Κυρία Βούλτεψη, δάσκαλε που δίδασκες, σας παρακαλώ.</ChairmanSpeech> 
<Speech><Parlmember>ΣΟΦΙΑ ΒΟΥΛΤΕΨΗ</Parlmember>: Εσείς ξέρετε καλύτερα από φοροδιαφυγή! Όλους τους φοροφυγάδες εκεί τους έχετε μαζεμένους!</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Κυρία Βούλτεψη, γιατί διακόπτετε τώρα εσείς; 
Ορίστε κύριε Μαριά, ολοκληρώστε. 
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Καθαρός ουρανός, αστραπές δεν φοβάται! Ο Νότης ο Μαριάς είναι καθαρός! Αλλού αυτά!</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ευχαριστούμε πολύ. 
(Θόρυβος στην Αίθουσα)</ChairmanSpeech>
<Speech><Parlmember>ΣΟΦΙΑ ΒΟΥΛΤΕΨΗ</Parlmember>: ... (Δεν ακούστηκε)
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Εμένα προσωπικά η λασπολογία σας δεν με αγγίζει! Εξηγούμαι για να μην παρεξηγούμαι!</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Σας παρακαλώ πάρα πολύ! Να μη γράφεται τίποτα στα Πρακτικά από αυτά που λένε οι συνάδελφοι. 
Κυρίες και κύριοι συνάδελφοι, κηρύσσεται περαιωμένη η συζήτηση επί των άρθρων και των τροπολογιών του σχεδίου νόμου του Υπουργείου Εργασίας Κοινωνικής Ασφάλισης και Πρόνοιας: «Αναβάθμιση και βελτίωση των μηχανισμών είσπραξης των ασφαλιστικών φορέων, πρόστιμα για την ανασφάλιστη και αδήλωτη εργασία και λοιπές διατάξεις αρμοδιότητας Υπουργείου Εργασίας, Κοινωνικής Ασφάλισης και Πρόνοιας» και η ψήφισή τους θα γίνει χωριστά.
Ερωτάται το Σώμα: Γίνεται δεκτό το άρθρο 1 ως έχει;</ChairmanSpeech> 
<Speech><Parlmember>ΟΛΟΙ ΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Συνεπώς το άρθρο έγινε δεκτό ως έχει ομοφώνως.
Ερωτάται το Σώμα: Γίνεται δεκτό το άρθρο 2 ως έχει;</ChairmanSpeech> 
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech> 
<Speech><Parlmember>ΧΡΗΣΤΟΣ ΚΑΤΣΩΤΗΣ</Parlmember>: Παρών.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Συνεπώς το άρθρο 2 έγινε δεκτό ως έχει κατά πλειοψηφία. 
Ερωτάται το Σώμα: Γίνεται δεκτό το άρθρο 3 ως έχει;</ChairmanSpeech> 
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech> 
<Speech><Parlmember>ΔΗΜΗΤΡΙΟΣ ΣΤΡΑΤΟΥΛΗΣ</Parlmember>: Παρών.</Speech>
<Speech><Parlmember>ΧΡΗΣΤΟΣ ΚΑΤΣΩΤΗΣ</Parlmember>: Παρών.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Συνεπώς το άρθρο 3 έγινε δεκτό ως έχει κατά πλειοψηφία. 
Προηγουμένως ο κ. Ψύρρας, επειδή πάει στο συνέδριο του κόμματος του εδήλωσε να μεταφέρω προς το Σώμα ότι σε όλα τα άρθρα η Δημοκρατική Αριστερά ψηφίζει «ΝΑΙ».
Ερωτάται το Σώμα: Γίνεται δεκτό το άρθρο 4 ως έχει;</ChairmanSpeech> 
<Speech><Parlmember>ΟΛΟΙ ΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Συνεπώς το άρθρο 4 έγινε δεκτό ως έχει ομοφώνως. 
Ερωτάται το Σώμα: Γίνεται δεκτό το άρθρο 5 ως έχει;</ChairmanSpeech> 
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech> 
<Speech><Parlmember>ΔΗΜΗΤΡΙΟΣ ΣΤΡΑΤΟΥΛΗΣ</Parlmember>: Κατά πλειοψηφία.
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Παρών.</Speech> 
<Speech><Parlmember>ΧΡΗΣΤΟΣ ΚΑΤΣΩΤΗΣ</Parlmember>: Κατά πλειοψηφία.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Συνεπώς το άρθρο 5 έγινε δεκτό ως έχει κατά πλειοψηφία. 
Ερωτάται το Σώμα: Γίνεται δεκτό το άρθρο 6 ως έχει;</ChairmanSpeech> 
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech> 
<Speech><Parlmember>ΔΗΜΗΤΡΙΟΣ ΣΤΡΑΤΟΥΛΗΣ</Parlmember>: Κατά πλειοψηφία.</Speech>
<Speech><Parlmember>ΧΡΗΣΤΟΣ ΚΑΤΣΩΤΗΣ</Parlmember>: Κατά πλειοψηφία.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Συνεπώς το άρθρο 6 έγινε δεκτό ως έχει κατά πλειοψηφία. 
Ερωτάται το Σώμα: Γίνεται δεκτό το άρθρο 7 ως έχει;</ChairmanSpeech> 
<Speech><Parlmember>ΟΛΟΙ ΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Συνεπώς το άρθρο 7 έγινε δεκτό ως έχει ομοφώνως. 
Ερωτάται το Σώμα: Γίνεται δεκτό το άρθρο 8 ως έχει;</ChairmanSpeech> 
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech> 
<Speech><Parlmember>ΧΡΗΣΤΟΣ ΚΑΤΣΩΤΗΣ</Parlmember>: Παρών.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Συνεπώς το άρθρο 8 έγινε δεκτό ως έχει κατά πλειοψηφία. 
Ερωτάται το Σώμα: Γίνεται δεκτό το άρθρο 9 όπως τροποποιήθηκε από τον κύριο Υπουργό;</ChairmanSpeech> 
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech> 
<Speech><Parlmember>ΔΗΜΗΤΡΙΟΣ ΣΤΡΑΤΟΥΛΗΣ</Parlmember>: Κατά πλειοψηφία.</Speech>
<Speech><Parlmember>ΧΡΗΣΤΟΣ ΚΑΤΣΩΤΗΣ</Parlmember>: Κατά πλειοψηφία.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Συνεπώς το άρθρο 9 έγινε δεκτό όπως τροποποιήθηκε από τον κύριο Υπουργό κατά πλειοψηφία. 
Ερωτάται το Σώμα: Γίνεται δεκτό το άρθρο 10 ως έχει;</ChairmanSpeech> 
<Speech><Parlmember>ΟΛΟΙ ΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Συνεπώς το άρθρο 10 έγινε δεκτό ως έχει ομοφώνως. 
Ερωτάται το Σώμα: Γίνεται δεκτό το άρθρο 11 ως έχει;</ChairmanSpeech> 
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό. 
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Κατά πλειοψηφία.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Συνεπώς το άρθρο 11 έγινε δεκτό ως έχει κατά πλειοψηφία. 
Ερωτάται το Σώμα: Γίνεται δεκτή η τροπολογία με γενικό αριθμό 991 και ειδικό 92 όπως τροποποιήθηκε από τον κύριο Υπουργό;</ChairmanSpeech> 
<Speech><Parlmember>ΟΛΟΙ ΟΙ ΒΟΥΛΕΥΤΕΣ</Parlmember>: Δεκτή, δεκτή.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Συνεπώς η τροπολογία με γενικό αριθμό 991 και ειδικό 92 έγινε δεκτή, όπως τροποποιήθηκε από τον κύριο Υπουργό, ομοφώνως και εντάσσεται στο νομοσχέδιο ως ίδιο άρθρο.
Ερωτάται το Σώμα: Γίνεται δεκτή η τροπολογία με γενικό αριθμό 995 και ειδικό 95 ως έχει;</ChairmanSpeech> 
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτή, δεκτή.</Speech>
<Speech><Parlmember>ΔΗΜΗΤΡΙΟΣ ΣΤΡΑΤΟΥΛΗΣ</Parlmember>: Παρών.
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Παρών.</Speech> 
<Speech><Parlmember>ΧΡΗΣΤΟΣ ΚΑΤΣΩΤΗΣ</Parlmember>: Κατά πλειοψηφία.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Συνεπώς η τροπολογία με γενικό αριθμό 995 και ειδικό 95 έγινε δεκτή ως έχει κατά πλειοψηφία και εντάσσεται στο νομοσχέδιο ως ίδιο άρθρο.
Ερωτάται το Σώμα: Γίνεται δεκτή η τροπολογία με γενικό αριθμό 1000 και ειδικό 99 ως έχει;</ChairmanSpeech> 
<Speech><Parlmember>ΟΛΟΙ ΟΙ ΒΟΥΛΕΥΤΕΣ</Parlmember>: Δεκτή, δεκτή.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Συνεπώς η τροπολογία με γενικό αριθμό 1000 και ειδικό 99 έγινε δεκτή ως έχει ομοφώνως και εντάσσεται στο νομοσχέδιο ως ίδιο άρθρο.
Ερωτάται το Σώμα: Γίνεται δεκτή η τροπολογία με γενικό αριθμό 1010 και ειδικό 103 ως έχει;</ChairmanSpeech> 
<Speech><Parlmember>ΟΛΟΙ ΟΙ ΒΟΥΛΕΥΤΕΣ</Parlmember>: Δεκτή, δεκτή.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Συνεπώς, η τροπολογία με γενικό αριθμό 1010 και ειδικό 103 έγινε δεκτή ως έχει ομοφώνως και εντάσσεται στο νομοσχέδιο ως ίδιο άρθρο.
Εισερχόμαστε στην ψήφιση του ακροτελεύτιου άρθρου.
Ερωτάται το Σώμα: Γίνεται δεκτό το ακροτελεύτιο άρθρο;</ChairmanSpeech>
<Speech><Parlmember>ΟΛΟΙ ΟΙ ΒΟΥΛΕΥΤΕΣ</Parlmember>:  Δεκτό, δεκτό.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Το ακροτελεύτιο άρθρο έγινε δεκτό ομοφώνως.
Συνεπώς το νομοσχέδιο του Υπουργείου Εργασίας, Κοινωνικής Ασφάλισης και Πρόνοιας: «Αναβάθμιση και βελτίωση των μηχανισμών είσπραξης των ασφαλιστικών φορέων, πρόστιμα για την ανασφάλιστη και αδήλωτη εργασία και λοιπές διατάξεις αρμοδιότητας Υπουργείου Εργασίας, Κοινωνικής Ασφάλισης και Πρόνοιας», έγινε δεκτό επί της αρχής και επί των άρθρων.
Η ψήφισή του στο σύνολο αναβάλλεται για άλλη συνεδρίαση. 
Κύριοι συνάδελφοι, δέχεστε στο σημείο αυτό να λύσουμε τη συνεδρίαση;</ChairmanSpeech>
<Speech><Parlmember>ΟΛΟΙ ΟΙ ΒΟΥΛΕΥΤΕΣ</Parlmember>: Μάλιστα, μάλιστα.
Με τη συναίνεση του Σώματος και ώρα 17.16’ λύεται η συνεδρίαση για αύριο ημέρα Παρασκευή 13 Δεκεμβρίου 2013 και ώρα 10.00΄, με αντικείμενο εργασιών του Σώματος: κοινοβουλευτικό έλεγχο, συζήτηση επίκαιρων ερωτήσεων, σύμφωνα με την ημερήσια διάταξη που έχει διανεμηθεί. 
Ο</Speech> ΠΡΟΕΔΡΟΣ                                                        ΟΙ ΓΡΑΜΜΑΤΕΙΣ
Τελευταία Αποθήκευση:	21/12/2013 1:24:00 μμ	Από:	M.velioti
Εκτυπώθηκε:	19/12/2013 1:11:00 μμ</body>
</html>