<html><head><meta name="cp:revision" content="2"><meta name="date" content="2013-04-17T10:17:00Z"><meta name="Company" content="OTS"><meta name="Keywords" content=""><meta name="meta:word-count" content="48284"><meta name="subject" content=""><meta name="dc:creator" content="Production"><meta name="extended-properties:Company" content="OTS"><meta name="meta:print-date" content="2013-04-16T06:42:00Z"><meta name="Word-Count" content="48284"><meta name="dcterms:created" content="2013-04-17T10:17:00Z"><meta name="dcterms:modified" content="2013-04-17T10:17:00Z"><meta name="Last-Modified" content="2013-04-17T10:17:00Z"><meta name="Last-Save-Date" content="2013-04-17T10:17:00Z"><meta name="meta:character-count" content="260737"><meta name="Template" content="Normal.dot"><meta name="meta:save-date" content="2013-04-17T10:17:00Z"><meta name="dc:title" content="ΠΡΑΚΤΙΚΑ ΒΟΥΛΗΣ"><meta name="Application-Name" content="Microsoft Office Word"><meta name="modified" content="2013-04-17T10:17:00Z"><meta name="cp:subject" content=""><meta name="Content-Type" content="application/msword"><meta name="creator" content="Production"><meta name="meta:author" content="Production"><meta name="dc:subject" content=""><meta name="extended-properties:Application" content="Microsoft Office Word"><meta name="meta:creation-date" content="2013-04-17T10:17:00Z"><meta name="Last-Printed" content="2013-04-16T06:42:00Z"><meta name="meta:last-author" content="m.velioti"><meta name="Comments" content=""><meta name="Creation-Date" content="2013-04-17T10:17:00Z"><meta name="xmpTPg:NPages" content="1"><meta name="resourceName" content="10-4-2013.doc"><meta name="Last-Author" content="m.velioti"><meta name="w:comments" content=""><meta name="Character Count" content="260737"><meta name="Page-Count" content="1"><meta name="Revision-Number" content="2"><meta name="extended-properties:Template" content="Normal.dot"><meta name="meta:keyword" content=""><meta name="Author" content="Production"><meta name="comment" content=""><meta name="meta:page-count" content="1"></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta>ΠΡΑΚΤΙΚΑ ΒΟΥΛΗΣ</head>
<body>ΣΥΝΕΔΡΙΑΣΗ ΟΛΟΜΕΛΕΙΑΣ 10-04-2013	ΣΕΛ.-6-
(Σημείωση: Ο παρακάτω πίνακας περιεχομένων δεν αποτελεί το τελικό κείμενο, διότι εκκρεμούν ορθογραφικές και συντακτικές διορθώσεις)
ΠΙΝΑΚΑΣ ΠΕΡΙΕΧΟΜΕΝΩΝ
 ΙΕ’ ΠΕΡΙΟΔΟΣ 
ΠΡΟΕΔΡΕΥΟΜΕΝΗΣ ΚΟΙΝΟΒΟΥΛΕΥΤΙΚΗΣ ΔΗΜΟΚΡΑΤΙΑΣ
ΣΥΝΟΔΟΣ Α΄
ΣΥΝΕΔΡΙΑΣΗ ΡΞΒ΄
Τετάρτη  10 Απριλίου 2013
ΘΕΜΑΤΑ
 
Α. ΕΙΔΙΚΑ ΘΕΜΑΤΑ 
1. Επικύρωση Πρακτικών, σελ. 
2.  Άδεια απουσίας των Βουλευτών κ.κ. Ε. Κουντουρά και Φ. Σαχινίδη, σελ. 
3. Ανακοινώνεται ότι τη συνεδρίαση παρακολουθούν μαθητές από το Δημοτικό Σχολείο &quot;ΘΕΟΜΗΤΩΡ&quot;, το 1ο Γυμνάσιο Καισαριανής, το 5ο Γυμνάσιο Αθήνας, το 3ο Γυμνάσιο Βύρωνα και το 5ο Δημοτικό Σχολείο Αργοστολίου Κεφαλονιάς, σελ. 
4. Αναφορά στην εκτέλεση ενταλμάτων σύλληψης στις Σκουριές της Χαλκιδικής που πραγματοποιήθηκε τα ξημερώματα της Τετάρτης, σελ. 
5. Επί διαδικαστικού θέματος, σελ. 
6. Ειδική Ημερήσια Διάταξη: 
Συζήτηση και λήψη απόφασης, σύμφωνα με τα άρθρα 62 του Συντάγματος και 83 του Κανονισμού της Βουλής, για τις αιτήσεις άρσης ασυλίας των Βουλευτών κ.κ. Μ. Κασσή και Μ. Ταμήλου (τέσσερις δικογραφίες), σελ. 
7. Επιστολικές ψήφοι επί της Ειδικής Ημερήσιας Διάταξης, σελ. 
8. Αποχώρηση των Βουλευτών των Ανεξάρτητων Ελλήνων, σελ. 
9. Αποχώρηση των Βουλευτών του Συνασπισμού Ριζοσπαστικής Αριστεράς/Ενωτικού Κοινωνικού Μετώπου, σελ. 
 
Β. ΚΟΙΝΟΒΟΥΛΕΥΤΙΚΟΣ ΕΛΕΓΧΟΣ 
1. Κατάθεση αναφορών, σελ. 
2. Απαντήσεις Υπουργών σε ερωτήσεις Βουλευτών, σελ. 
3. Ανακοίνωση του δελτίου επικαίρων ερωτήσεων της Πέμπτης 11 Απριλίου 2013, σελ. 
 
Γ. ΝΟΜΟΘΕΤΙΚΗ ΕΡΓΑΣΙΑ 
1. Συζήτηση επί των άρθρων και των τροπολογιών του σχεδίου νόμου του Υπουργείου Εσωτερικών: &quot;Κύρωση της από 31-12-2012 Πράξης Νομοθετικού Περιεχομένου &quot;Ρυθμίσεις κατεπειγόντων θεμάτων αρμοδιότητας των Υπουργείων Εσωτερικών, Εργασίας, Κοινωνικής Ασφάλισης και Πρόνοιας, Δημόσιας Τάξης και Προστασίας του Πολίτη, της Γενικής Γραμματείας της Κυβέρνησης και του Υπουργού  Επικρατείας&quot; και άλλες διατάξεις&quot;, σελ. 
2. Αίτηση ονομαστικής ψηφοφορίας επί του συνόλου του σχεδίου νόμου του Υπουργείου Ανάπτυξης, Ανταγωνιστικότητας, Υποδομών, Μεταφορών και Δικτύων: &quot;Διαμόρφωση φιλικού αναπτυξιακού περιβάλλοντος για τις στρατηγικές και ιδιωτικές επενδύσεις και άλλες διατάξεις&quot; από Βουλευτές του Συνασπισμού Ριζοσπαστικής Αριστεράς/Ενωτικού Κοινωνικού Μετώπου και από άλλους Βουλευτές, σελ. 
3. Ψήφιση στο σύνολο του σχεδίου νόμου του Υπουργείου Ανάπτυξης, Ανταγωνιστικότητας, Υποδομών, Μεταφορών και Δικτύων, σελ. 
4. Αίτηση αντίρρησης Βουλευτών για την ψήφιση του άρθρου 78 και επί του συνόλου του σχεδίου νόμου του Υπουργείου Ανάπτυξης, Ανταγωνιστικότητας, Υποδομών, Μεταφορών και Δικτύων, σελ. 

ΟΜΙΛΗΤΕΣ

Α. Επί της αναφοράς στην εκτέλεση ενταλμάτων σύλληψης στις Σκουριές της Χαλκιδικής που πραγματοποιήθηκε τα ξημερώματα της Τετάρτης:
ΑΘΑΝΑΣΙΟΥ Α. , σελ.
ΒΛΑΧΟΓΙΑΝΝΗΣ Η. , σελ.
ΒΟΡΙΔΗΣ Μ. , σελ.
ΓΙΑΤΑΓΑΝΑ Χ. , σελ.
ΚΥΡΙΑΖΙΔΗΣ Δ. , σελ.
ΠΑΠΑΚΩΣΤΑ - ΣΙΔΗΡΟΠΟΥΛΟΥ Α. , σελ.
ΣΑΚΟΡΑΦΑ Σ. , σελ.

Β. Επί διαδικαστικού θέματος:
ΒΟΡΙΔΗΣ Μ. , σελ.
ΓΡΗΓΟΡΑΚΟΣ Λ. , σελ.
ΔΡΙΤΣΑΣ Θ. , σελ.
ΚΑΚΛΑΜΑΝΗΣ Α. , σελ.
ΚΑΜΜΕΝΟΣ Π. , σελ.
ΚΟΛΛΙΑ-ΤΣΑΡΟΥΧΑ Μ. , σελ.
ΚΟΥΡΟΥΜΠΛΗΣ Π. , σελ.
ΛΑΦΑΖΑΝΗΣ Π. , σελ.
ΜΑΡΙΑΣ Ε. , σελ.
ΠΑΠΑΔΗΜΟΥΛΗΣ Δ. , σελ.
ΤΡΑΓΑΚΗΣ Ι. , σελ.
ΤΣΟΥΚΑΛΗΣ Ν. , σελ.
ΧΡΙΣΤΟΦΙΛΟΠΟΥΛΟΥ Π. , σελ.

Γ. Επί της Ειδικής Ημερήσιας Διάταξης:
ΚΑΣΣΗΣ Μ. , σελ.
ΛΟΒΕΡΔΟΣ Α. , σελ.

Δ. Επί του σχεδίου νόμου του Υπουργείου Εσωτερικών:
ΑΘΑΝΑΣΙΟΥ Χ. , σελ.
ΑΝΑΓΝΩΣΤΑΚΗΣ Δ. , σελ.
ΒΛΑΧΟΓΙΑΝΝΗΣ Η. , σελ.
ΒΟΡΙΔΗΣ Μ. , σελ.
ΓΕΡΜΕΝΗΣ Γ. , σελ.
ΓΙΑΤΑΓΑΝΑ Χ. , σελ.
ΓΙΟΒΑΝΟΠΟΥΛΟΣ Κ. , σελ.
ΚΑΚΛΑΜΑΝΗΣ Α. , σελ.
ΚΕΓΚΕΡΟΓΛΟΥ Β. , σελ.
ΚΥΡΙΑΖΙΔΗΣ Δ. , σελ.
ΜΠΟΥΡΑΣ Α. , σελ.
ΜΩΡΑΪΤΗΣ Ν. , σελ.
ΝΤΟΛΙΟΣ Γ. , σελ.
ΠΑΝΑΓΙΩΤΟΠΟΥΛΟΣ Ν. , σελ.
ΠΑΠΑΚΩΣΤΑ - ΣΙΔΗΡΟΠΟΥΛΟΥ Α. , σελ.
ΠΑΠΠΑΣ Χ. , σελ.
ΣΑΚΟΡΑΦΑ Σ. , σελ.
ΣΚΟΝΔΡΑ Α. , σελ.
ΣΤΥΛΙΑΝΙΔΗΣ Ε. , σελ.
ΤΑΜΗΛΟΣ Μ. , σελ.
ΤΡΙΑΝΤΑΦΥΛΛΟΣ Κ. , σελ.
ΧΡΥΣΟΒΕΛΩΝΗ Μ. , σελ.

Ε. Επί της αίτησης ονομαστικής ψηφοφορίας:
ΒΟΡΙΔΗΣ Μ. , σελ.
ΚΑΚΛΑΜΑΝΗΣ Α. , σελ.
ΚΑΜΜΕΝΟΣ Π. , σελ.
ΚΑΠΕΡΝΑΡΟΣ Β. , σελ.
ΛΑΦΑΖΑΝΗΣ Π. , σελ.
ΠΑΠΑΔΗΜΟΥΛΗΣ Δ. , σελ.
ΤΡΑΓΑΚΗΣ Ι. , σελ.

ΣΤ. Επί της αίτησης αντίρρησης
ΒΟΡΙΔΗΣ Μ. , σελ.
ΓΡΗΓΟΡΑΚΟΣ Λ. , σελ.
ΚΑΚΛΑΜΑΝΗΣ Α. , σελ.
ΚΑΜΜΕΝΟΣ Π. , σελ.
ΛΑΦΑΖΑΝΗΣ Π. , σελ.
ΜΑΡΙΑΣ Ε. , σελ.
ΜΩΡΑΪΤΗΣ Ν. , σελ.
ΤΣΟΥΚΑΛΗΣ Ν. , σελ.

ΠΡΑΚΤΙΚΑ ΒΟΥΛΗΣ
ΙΕ΄ ΠΕΡΙΟΔΟΣ 
ΠΡΟΕΔΡΕΥΟΜΕΝΗΣ ΚΟΙΝΟΒΟΥΛΕΥΤΙΚΗΣ ΔΗΜΟΚΡΑΤΙΑΣ
ΣΥΝΟΔΟΣ Α΄
ΣΥΝΕΔΡΙΑΣΗ  ΡΞΒ΄
Τετάρτη 10 Απριλίου 2013
Αθήνα, σήμερα στις 10 Απριλίου 2013, ημέρα Τετάρτη και ώρα 10.14΄ συνήλθε στην Αίθουσα των συνεδριάσεων του Βουλευτηρίου η Βουλή σε ολομέλεια για να συνεδριάσει υπό την προεδρία της ΣΤ΄ Αντιπροέδρου αυτής κ ΜΑΡΙΑΣ ΚΟΛΛΙΑ-ΤΣΑΡΟΥΧΑ.
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Κυρίες και κύριοι συνάδελφοι, αρχίζει η συνεδρίαση.
(</ChairmanSpeech><Speech><Parlmember>ΕΠΙΚΥΡΩΣΗ ΠΡΑΚΤΙΚΩΝ</Parlmember>: Σύμφωνα με την από 9-4-2013 εξουσιοδότηση του Σώματος επικυρώθηκαν με ευθύνη του Προεδρείου τα Πρακτικά της ΡΞΑ΄ συνεδριάσεώς του, της Τρίτης 9 Απριλίου 2013, σε ό,τι αφορά την ψήφιση στο σύνολo των σχεδίων νόμου:
1. «Αντιμετώπιση της παραβατικότητας στην Κοινωνική Ασφάλιση και στην αγορά εργασίας και λοιπές διατάξεις αρμοδιότητας του Υπουργείου Εργασίας, Κοινωνικής Ασφάλισης και Πρόνοιας».
2. «Κύρωση της Συμφωνίας μεταξύ της Δημοκρατίας της Αλβανίας, της Ελληνικής Δημοκρατίας και της Ιταλικής Δημοκρατίας αναφορικά με τον Αγωγό Φυσικού Αερίου The Trans Adriatic Pipeline Project μετά του Παραρτήματος αυτής».)
Κυρίες και κύριοι συνάδελφοι, έχω την τιμή να ανακοινώσω στο Σώμα το δελτίο επίκαιρων ερωτήσεων της Πέμπτης 11 Απριλίου 2013.
Α. ΕΠΙΚΑΙΡΕΣ ΕΡΩΤΗΣΕΙΣ Πρώτου Κύκλου (Άρθρο 130 παράγραφοι 2 και 3 του Κανονισμού της Βουλής)
&#160;1. Η με αριθμό 1279/8-4-2013 επίκαιρη ερώτηση του Βουλευτή Πέλλας της Νέας Δημοκρατίας κ. Ιορδάνη Τζαμτζή προς τον Υπουργό Εργασίας, Κοινωνικής Ασφάλισης και Πρόνοιας, σχετικά με τα κριτήρια, την αυστηρότητα στην εφαρμογή τους από τις επιτροπές των Κέντρων Πιστοποίησης Αναπηρίας (ΚΕΠΑ).&#160;&#160;&#160;&#160;&#160;&#160;&#160;&#160;&#160;&#160;&#160;&#160;&#160;&#160;&#160;&#160;&#160;&#160; &#160;&#160;&#160;&#160;&#160;&#160;
2. Η με αριθμό 1281/8-4-2013 επίκαιρη ερώτηση του Βουλευτή Κυκλάδων του Συνασπισμού Ριζοσπαστικής Αριστεράς - Ενωτικού Κοινωνικού Μετώπου κ. Νικολάου Συρμαλένιου προς τον Υπουργό Υγείας, σχετικά με τη ματαίωση της συγχώνευσης των Νοσοκομείων Σύρου και Νάξου.&#160;
3. Η με αριθμό 1278/8-4-2013 επίκαιρη ερώτηση της Βουλευτού Αττικής του Πανελλήνιου Σοσιαλιστικού Κινήματος κ. Παρασκευής Χριστοφιλοπούλου προς τον Υπουργό Διοικητικής Μεταρρύθμισης και Ηλεκτρονικής Διακυβέρνησης, σχετικά με τους νέους οργανισμούς των Υπουργείων.&#160;
4. Η με αριθμό 1275/8-4-2013 επίκαιρη ερώτηση του Βουλευτή Ημαθίας των Ανεξάρτητων Ελλήνων κ. Κωνσταντίνου Γιοβανόπουλου προς τον Υπουργό Οικονομικών, σχετικά με την πώληση της Ελληνικής Βιομηχανίας Ζάχαρης.&#160;
5. Η με αριθμό 1284/8-4-2013 επίκαιρη ερώτηση του Βουλευτή Β΄ Αθήνας του Λαϊκού Συνδέσμου - Χρυσή Αυγή κ. Ηλία Παναγιώταρου προς τον Υπουργό Οικονομικών, σχετικά με την είσπραξη του έκτακτου ειδικού τέλους ηλεκτροδοτούμενων δομημένων επιφανειών μέσω της ΔΕΗ και το 2013.&#160;
6. Η με αριθμό 1282/8-4-2013 επίκαιρη ερώτηση του Βουλευτή Αχαΐας της Δημοκρατικής Αριστεράς κ. Νικολάου Τσούκαλη προς τον Υπουργό Περιβάλλοντος, Ενέργειας και Κλιματικής Αλλαγής, σχετικά με την επέκταση του δικτύου φυσικού αερίου στη δυτική Ελλάδα.&#160;&#160;
Β. ΕΠΙΚΑΙΡΕΣ ΕΡΩΤΗΣΕΙΣ Δεύτερου Κύκλου (Άρθρο 130 παράγραφοι 2 και 3 του Κανονισμού της Βουλής)
&#160;1. Η με αριθμό 1280/8-4-2013 επίκαιρη ερώτηση του Βουλευτή Ηλείας της Νέας Δημοκρατίας κ. Ανδρέα Μαρίνου προς τον Υπουργό Οικονομικών, σχετικά με την επαναφορά των τμημάτων δικαστικού και ελέγχου στη Δ.Ο.Υ. Αμαλιάδας.
2. Η με αριθμό 1276/8-4-2013 επίκαιρη ερώτηση του Βουλευτή Α΄ Πειραιά των Ανεξάρτητων Ελλήνων κ. Παναγιώτη Μελά προς τον Υπουργό Υγείας, σχετικά με την αντιμετώπιση των προβλημάτων στη λειτουργία του Νοσοκομείου Αίγινας «Ο Άγιος Αντώνιος».&#160;
3. Η με αριθμό 1285/8-4-2013 επίκαιρη ερώτηση του Βουλευτή Β΄ Αθήνας του Λαϊκού Συνδέσμου - Χρυσή Αυγή κ. Γεωργίου Γερμενή προς τους Υπουργούς Υγείας και Διοικητικής Μεταρρύθμισης και Ηλεκτρονικής Διακυβέρνησης, σχετικά με το εργασιακό καθεστώς στο Κέντρο Πρόληψης και Ελέγχου Νοσημάτων.&#160;
4. Η με αριθμό 1283/8-4-2013 επίκαιρη ερώτηση του Βουλευτή Α΄ Αθήνας της Δημοκρατικής Αριστεράς κ. Ιωάννη Πανούση προς τον Υπουργό Δικαιοσύνης, Διαφάνειας και Ανθρωπίνων Δικαιωμάτων, σχετικά με τα προβλήματα από την τοποθέτηση υπαλλήλων στις δικαστικές υπηρεσίες με σχέση εργασίας Ιδιωτικού Δικαίου.&#160;
Κυρίες και κύριοι συνάδελφοι, εισερχόμαστε στην ημερήσια διάταξη της
ΝΟΜΟΘΕΤΙΚΗΣ ΕΡΓΑΣΙΑΣ
Συνέχιση της συζήτησης επί του σχεδίου νόμου του Υπουργείου Εσωτερικών: «Κύρωση της από 31-12-2012 Πράξης Νομοθετικού Περιεχομένου ″Ρυθμίσεις κατεπειγόντων θεμάτων αρμοδιότητας των Υπουργείων Εσωτερικών, Εργασίας, Κοινωνικής Ασφάλισης και Πρόνοιας, Δημόσιας Τάξης και Προστασίας του Πολίτη, της Γενικής Γραμματείας της Κυβέρνησης και του Υπουργού Επικρατείας″ και άλλες διατάξεις».
Στη χθεσινή συνεδρίαση συζητήθηκε και ψηφίστηκε το νομοσχέδιο επί της αρχής. Στη σημερινή θα συζητηθούν τα άρθρα και οι τροπολογίες του νομοσχεδίου ως μία ενότητα. 
Το λόγο έχει ο ειδικός αγορητής του ΠΑΣΟΚ κ. Γεώργιος Ντόλιος.</Speech> 
<Speech><Parlmember>ΓΕΩΡΓΙΟΣ ΝΤΟΛΙΟΣ</Parlmember>: Κύριε Υπουργέ και κύριοι συνάδελφοι, νομίζω ότι έχει εξαντληθεί η συζήτηση και επίσης μπορώ να πω ότι παρά τα θέματα τα οποία τέθηκαν και ήταν πολύ σωστά και από εμένα και από άλλους συναδέλφους, όσον αφορά τον τρόπο νομοθέτησης κ.λπ., μπορούμε να κάνουμε μια θετική αποτίμηση, με βάση το γεγονός ότι πάρα πολλές προτάσεις συναδέλφων Βουλευτών έγιναν αποδεκτές και τροποποιήθηκαν διατάξεις, ακόμη και της πράξης νομοθετικού περιεχομένου. 
Θα έλεγα ότι σε κάποιο βαθμό, μετά από μια τέτοια περίοδο, η οποία δεν είναι η καλύτερη για την ελληνική Βουλή, η Βουλή σε αυτό το νομοσχέδιο επιβεβαίωσε το ρόλο της και αποκατέστησε ως ένα βαθμό το κύρος της. 
Σε σχέση με τα άρθρα, τα οποία συζητάμε σήμερα, θέλω να αναφερθώ ξανά στο ζήτημα των αρμοδιοτήτων, η μεταφορά των οποίων στην πρωτοβάθμια τοπική αυτοδιοίκηση αναστέλλεται. Θέλω να σταθώ στη χθεσινή ομιλία του Υπουργού, ο οποίος είπε ότι για μια σειρά από αυτές τις αρμοδιότητες γίνεται προετοιμασία έτσι, ώστε να μεταφερθούν στην πρωτοβάθμια αυτοδιοίκηση. 
Θα επαναφέρω την πρότασή μου. Θα ήθελα μια πολιτική δέσμευση για συγκεκριμένο χρονικό διάστημα, η οποία ουσιαστικά θα ανανεώνει τη μεταβατική περίοδο και βεβαίως για τη μεταφορά των αρμοδιοτήτων τον πολιτικό και τεχνικό συντονισμό θα πρέπει να τον έχει το Υπουργείο, γιατί αν περιμένουμε από τους δήμους ή από τις περιφέρειες στην κατάσταση στην οποία βρίσκονται σήμερα και μετά από μια τέτοια, θα έλεγα, απογοητευτική περίοδο των δύο ετών της μεταβατικής περιόδου, δεν θα υπάρχουν πρωτοβουλίες. Στην ουσία δηλαδή, θα ανασταλεί το εγχείρημα της αποκέντρωσης, το οποίο ήταν και η πεμπτουσία της διοικητικής μεταρρύθμισης στην τοπική αυτοδιοίκηση που επιχειρήθηκε με το ν.3852. 
Θέλω να κάνω ένα πολιτικό σχόλιο. Αποδίδονται διάφορες αδυναμίες, παθογένειες, δυσλειτουργίες στο χώρο της τοπικής αυτοδιοίκησης στον «Καλλικράτη». Η άποψή μου είναι ότι είναι μέγα λάθος αυτό και ακούστηκε πράγματι και από συναδέλφους Βουλευτές, οι οποίοι σαν να έχουν ξεχάσει το τι συνέβαινε στην τοπική αυτοδιοίκηση όλα τα προηγούμενα χρόνια, σαν να μην θυμούνται ότι η πρόταση, για να προχωρήσουμε στον «Καλλικράτη», ήταν ομόφωνη πρόταση των συνεδρίων της ΚΕΔΚΕ, ομόφωνη πρόταση της ΕΝΑΕ, ομόφωνη πρόταση σχεδόν όλων των κομμάτων. Θα έλεγα ότι ήταν ώριμο πολιτικό ζήτημα. Εάν λόγω της επερχόμενης κρίσης δεν το επιχειρούσαμε, θα υπήρχε για μια ακόμη φορά ματαίωση της προσπάθειας για αποκέντρωση. 
Θέλω να σημειώσω μόνον ότι μια σειρά ζητημάτων, τα οποία ήταν αιτήματα δεκαετιών, έχουν υλοποιηθεί. Παραδείγματος χάριν –και στέκομαι σε αυτό- ένα  μεγάλο πολιτικό ζήτημα είναι ότι οι δημόσιες επενδύσεις, τα κοινοτικά πλαίσια στήριξης, όσον αφορά το σκέλος της διαχείρισής τους στις περιφέρειες, τα γνωστά ΠΕΠ, ανατέθηκαν πλέον στους φυσικούς φορείς-θεσμούς της ελληνικής περιφέρειας και έφυγαν από το κεντρικό κράτος. 
Αυτό είναι μια πολύ μεγάλη, μια κολοσσιαία πολιτική αλλαγή, γιατί το κεντρικό κράτος ουσιαστικά απεμπόλησε το δικαίωμα να κατανέμει τις δόσεις και να ελέγχει με αυτόν τον τρόπο πολιτικές εξελίξεις και στην πιο απομακρυσμένη γειτονιά της πατρίδας μας. Αυτό δεν ήταν έτσι απλώς μια μεταφορά αρμοδιότητας. Η μεταφορά  έγινε με πολύ συντεταγμένο τρόπο. Μεταφέρθηκαν οι αρμόδιες υπηρεσίες, διαχειριστικές αρχές, μεταφέρθηκαν τα περιφερειακά ταμεία, έγινε πραγματικά με έναν πολύ στέρεο και συντεταγμένο τρόπο. 
Θα έλεγα ότι η διοικητική μεταρρύθμιση, υπό την επωνυμία «Καλλικράτης», είχε ένα σχέδιο εφαρμογής, το οποίο τηρήθηκε για ένα εξάμηνο, κυριολεκτικά κατά γράμμα, με έναν ημερολογιακό προγραμματισμό, ένα σχέδιο το οποίο έχω τη γνώμη ότι από ένα σημείο και μετά εγκαταλείφθηκε και σε τεχνικό και σε πολιτικό επίπεδο. 
Το χειρότερο που μπορούμε να κάνουμε, κύριοι συνάδελφοι, σήμερα είναι αυτήν τη μεταρρυθμιστική προσπάθεια να την κατακρημνίσουμε, επικαλούμενοι υπαρκτές της αδυναμίες και ανάγκες που έχει για διορθωτικές παρεμβάσεις.
Για το βασικό λοιπόν άρθρο λέω το Υπουργείο να αναλάβει την πολιτική ευθύνη και τη δέσμευση να ανανεώσει τη μεταβατική περίοδο, έτσι ώστε να συνεχίσουμε την προσπάθεια της αποκέντρωσης.
Για τα ζητήματα της αποζημίωσης των αιρετών, νομίζω ότι μετά τις παρεμβάσεις όλης της Βουλής, όχι μόνο τη δική μας από την πλευρά του ΠΑΣΟΚ, αλλά και της Νέας Δημοκρατίας, του ΣΥΡΙΖΑ, της ΔΗΜΑΡ και συνολικά της Βουλής και την αποδοχή από τον Υπουργό, αποκαταστάθηκε ένα ζήτημα, το οποίο απασχολεί την τοπική αυτοδιοίκηση και το οποίο θα έλεγα αποκαθιστά τη λογική, την τάξη. Υπήρχε ένας αριθμός αντιδημάρχων καθιερωμένος από τον «Καλλικράτη». Αποφασίστηκε από τον κ. Γιαννίτση να καταργηθεί ο αριθμός τους. Αποκαταστάθηκε στην ουσία η αντιμισθία τους με την πράξη νομοθετικού περιεχομένου. Με το σχέδιο νόμου ήρθε να καταργηθεί. Με την παρέμβαση της Βουλής επανήλθαμε στο περιεχόμενο της πράξης νομοθετικού περιεχομένου.
Σημειώνω μόνο ότι πριν από τις επόμενες εκλογές, αυτή η αποκατάσταση θα αφορά μόνον τους δημοσίους υπαλλήλους, δηλαδή, εάν σε αυτές τις θέσεις ορισθούν αντιδήμαρχοι από τον ιδιωτικό τομέα, δεν θα υπάρχει η δυνατότητα κάλυψης της αντιμισθίας τους. 
Για τη διαδικασία των συγχωνεύσεων του ΔΕΥΑ δεν έχουμε πρόβλημα.
Για τα ζητήματα εφαρμογής του προγράμματος «Θησέας» συμφωνούμε με τη διευθέτηση. Δεν συμφωνώ, διαφωνώ απολύτως κι έχω μιλήσει πολλές φορές στη Βουλή, για τη διασφάλιση των χρηματοδοτικών πηγών του προγράμματος «Θησέας» όπως ακριβώς είχε γίνει. Έχω μιλήσει πολύ αναλυτικά. Ίσως μία κουβέντα θα ήταν χρήσιμη για την αποκατάσταση της πολιτικής τάξης, αν και θα μου πείτε «παλιά, ξινά σταφύλια».
Όσον αφορά την παράταση προθεσμίας συγχώνευσης των ΦΟΔΣΑ, συμφωνούμε.
Για το Παρατηρητήριο εκφράσαμε τις επιφυλάξεις μας, αλλά συμφωνούμε.
Όσον αφορά την αναδιάρθρωση, στο άρθρο 8, συμφωνούμε.
Στο άρθρο 9, μετά την αλλαγή και την αποδοχή της πρότασής μας από τον Υπουργό, συμφωνούμε.
Με το άρθρο 10, βεβαίως συμφωνούμε.
Στο άρθρο 11 λέμε «ΝΑΙ».
Στο άρθρο 12 λέμε «ΝΑΙ».
Στο άρθρο 13 περιμένω, κύριε Υπουργέ, από το συνάδελφό σας, τον Υπουργό Εργασίας, μια ενημέρωση για τον αριθμό των εργαζομένων στη ΔΕΗ, των υπαλλήλων της ΔΕΗ και τις ειδικότητές τους, οι οποίοι έχουν αποσπαστεί στο ΤΑΥΤΕΚΩ, δουλεύουν στον ΕΟΠΥΥ και σε άλλα ασφαλιστικά ταμεία και κάνουμε μία περίεργη, κατά τη γνώμη μου, ρύθμιση, για να αντιμετωπίσουμε το θέμα της μισθοδοσίας τους. Θα ήταν χρήσιμο, για να μπορέσουμε να ψηφίσουμε, γνωρίζοντας καλά το τι ψηφίζουμε, να ξέρουμε ποιους αφορά, πόσους αφορά κ.λπ..
Δεν έχω να προσθέσω κάτι στα άρθρα 14, 15, 16 και 17.
Όσον αφορά το άρθρο 18, να πω για το Κεφάλαιο Γ’ ότι μετά από πρόταση όλων των κομμάτων και της Νέας Δημοκρατίας και δική μας, νομίζω ότι αποκαθίσταται η αναλογικότητα μεταξύ των δυνάμεων, των στελεχών της Αστυνομίας, της Πυροσβεστικής και του Λιμενικού Σώματος ή είναι κάτι που άφησε ανοιχτό ο Υπουργός, για να το δει. Πάντως είναι κάτι, για το οποίο θα πρέπει να πούμε ότι συμφωνεί όλη η Βουλή.
Δεν έχουμε να προσθέσουμε κάτι για την αρμοδιότητα της Γενικής Γραμματείας της Κυβέρνησης.
Όσον αφορά το Κεφάλαιο Ε΄ για τον Υπουργό Επικρατείας, παρά τις επιφυλάξεις που έχουμε σε κάποια εκ των θεμάτων του, θα πρέπει να πούμε ότι δεν είναι δυνατόν να οδηγηθούμε στην καταψήφιση του συνόλου της πράξης νομοθετικού περιεχομένου, γιατί έχουμε επιφυλάξεις σε κάποια εκ των άρθρων του.
Ευχαριστώ πολύ. Θα επανέλθω, αν χρειαστεί.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>):  Ευχαριστούμε τον κύριο συνάδελφο.
Η εισηγήτρια της Νέας Δημοκρατίας κ. Παπακώστα έχει το λόγο.</ChairmanSpeech>
<Speech><Parlmember>ΑΙΚΑΤΕΡΙΝΗ ΠΑΠΑΚΩΣΤΑ-ΣΙΔΗΡΟΠΟΥΛΟΥ</Parlmember>: Ευχαριστώ πολύ, κυρία Πρόεδρε.
Αγαπητοί συνάδελφοι, πράγματι σήμερα στην κατ’ άρθρο συζήτηση, μετά και τη συζήτηση που προηγήθηκε χθες επί της αρχής, όπου αποσαφηνίστηκαν και διατυπώθηκαν οι βασικές αρχές και η φιλοσοφία της κύρωσης της πράξης νομοθετικού περιεχομένου, αλλά και του νομοσχεδίου το οποίο θα τεθεί προς ψηφοφορία στην Εθνική μας Αντιπροσωπεία, έχω την αίσθηση ότι ομοφώνως σχεδόν θα πρέπει να υπερψηφιστεί το νομοσχέδιο του Υπουργείου Εσωτερικών, το οποίο ουσιαστικά ρυθμίζει κατεπείγοντα θέματα αρμοδιότητάς του, αλλά και αρμοδιότητας των Υπουργείων Εργασίας, Κοινωνικής Ασφάλισης και Πρόνοιας, Δημόσιας Τάξης και Προστασίας του Πολίτη, της Γενικής Γραμματείας της Κυβέρνησης και του Υπουργού Επικρατείας.
Όσον αφορά την πράξη νομοθετικού περιεχομένου, είχα την ευκαιρία και χθες να πω ότι το Σύνταγμά μας διέπεται από το δίκαιο της ανάγκης σε εξαιρετικά απρόβλεπτες και έκτακτες συνθήκες και νομίζω ότι και αυτό έχει αναλυθεί επαρκώς και μάλιστα, θα έλεγα, μέσα από μία εξαντλητική συζήτηση, η οποία είχε προηγηθεί στην καθ’ ύλην αρμόδια επιτροπή της Βουλής. 
Θα μου επιτρέψετε ουσιαστικά να διεξέλθω τα 20 άρθρα του σχεδίου νόμου, ξεκινώντας με το άρθρο 1 με το οποίο κυρώνεται η από 31-12-2012 πράξη νομοθετικού περιεχομένου, η οποία έχει δημοσιευτεί και στο υπ’ αριθμόν 256 Φύλλο της Εφημερίδας της Κυβερνήσεως. Η πράξη νομοθετικού περιεχομένου περιλαμβάνει είκοσι τρία επιμέρους άρθρα, τα οποία είναι κατανεμημένα σε πέντε κεφάλαια, οι ρυθμίσεις των οποίων αφορούν στην αντιμετώπιση κατεπειγόντων θεμάτων του Υπουργείου Εσωτερικών και, όπως προείπα, και των λοιπών Υπουργείων, δηλαδή Εργασίας, Κοινωνικής Ασφάλισης και Πρόνοιας, Δημόσιας Τάξης και Προστασίας του Πολίτη, της Γενικής Γραμματείας της Κυβέρνησης και του Υπουργού Επικρατείας. 
Όπως είχα την ευκαιρία να πω και χθες στη συζήτηση επί της αρχής, με την εν λόγω νομοθετική πρωτοβουλία η Κυβέρνηση ρυθμίζει μία σειρά από θέματα, τα οποία έπρεπε να αντιμετωπιστούν άμεσα, χωρίς να χαθεί χρόνος και ιδίως χωρίς να διακοπεί η ομαλή κυβερνητική ροή. 
Το άρθρο 2 του σχεδίου νόμου είχε συγκεντρώσει τις επιφυλάξεις πολλών πτερύγων της Εθνικής Αντιπροσωπείας κατά τη νομοθετική του επεξεργασία στην επιτροπή. Εκεί έγινε μία ουσιαστική νομοθετική δουλειά και, αφού τις αποδέχθηκαν οι καθ’ ύλην αρμόδιοι Υπουργοί και αυτό είναι προς τιμήν της Κυβέρνησης, επέρχονται τροποποιήσεις σε άρθρα της πράξης νομοθετικού περιεχομένου ώστε να αντιμετωπίζονται πια οι τυχόν ερμηνευτικές ασάφειες που υπήρχαν.
Συγκεκριμένα, αυτές οι νομοτεχνικές βελτιώσεις αφορούν στο άρθρο 3 της πράξης νομοθετικού περιεχομένου, στο άρθρο 7, στο άρθρο 8 όπου συμπληρώνεται ότι η κάλυψη των αναγκών σε προσωπικό για τη Διεύθυνση «Οικονομικών Οργανισμών Τοπικής Αυτοδιοίκησης» θα γίνει με μετατάξεις και αποσπάσεις από φορείς της γενικής κυβέρνησης. Επίσης αφορούν στο άρθρο 10 της πράξης νομοθετικού περιεχομένου, στο άρθρο 14 της πράξης νομοθετικού περιεχομένου. Στο άρθρο 16 της πράξης νομοθετικού περιεχομένου καταργείται η παράγραφος 3. Επίσης καταργείται το άρθρο 17 της πράξης νομοθετικού περιεχομένου και τροποποιείται λεκτικά το άρθρο 21 της πράξης νομοθετικού περιεχομένου. Σας κωδικοποίησα με λίγα λόγια, με αφορμή το άρθρο 2, τις αλλαγές οι οποίες έχουν επιτευχθεί στη συζήτηση στην επιτροπή και οι οποίες επιτρέπουν απολύτως σε όλες τις πτέρυγες της Βουλής να υπερψηφίσουν το παρόν σχέδιο νόμου του Υπουργείου Εσωτερικών.
Όσον αφορά στο άρθρο 3 του σχεδίου νόμου, που αφορά στην επιλογή προϊσταμένων οργανικών μονάδων τοπικής αυτοδιοίκησης, πρέπει να σας πω ότι το εν λόγω άρθρο ικανοποιεί ένα πάγιο αίτημα των εργαζομένων για αξιοκρατία και εναρμονίζει απολύτως το καθεστώς που ισχύει στην αυτοδιοίκηση με αυτό του ευρύτερου δημόσιου τομέα. Πλέον η διαδικασία και το κριτήριο ή τα κριτήρια που προβλέπονται με το ν. 3839/2010 εφαρμόζονται και για την επιλογή των προϊσταμένων οργανικών μονάδων των ΟΤΑ α΄ βαθμού. Στο άρθρο αυτό έχω καταθέσει τροπολογία με μία συμπληρωματική διάταξη, στην οποία μετά θα αναφερθώ συνοπτικά.
Στο άρθρο 4 για τις συμβάσεις ορισμένου χρόνου και μίσθωσης έργου δυνάμει της προβλεπόμενης στη παράγραφο 14 του άρθρου 12 του ν.471/2012 κοινής υπουργικής απόφασης, αφορά στο συμψηφισμό των αποφάσεων του έτους 2012 και 2013, στον οποίο συμψηφισμό επιμένει και το Υπουργείο Οικονομικών και το Υπουργείο Διοικητικής Μεταρρύθμισης, καθώς υπάρχει δέσμευση της χώρας για το μέγιστο αριθμό προσλήψεων ανά έτος. 
Αγαπητοί συνάδελφοι, εάν δεν υιοθετήσουμε το άρθρο 4, ουσιαστικά παραβιάζεται η δέσμευση της χώρας, η οποία έχει αναληφθεί με το μεσοπρόθεσμο. 
Στο άρθρο 5 του σχεδίου νόμου που αφορά τη διάρκεια άδειας χωρίς αποδοχές των υπαλλήλων του ΟΤΑ, νομίζω είναι κάτι στο οποίο όλοι συμφωνήσαμε.
Στο άρθρο 6 του σχεδίου νόμου γίνεται μία συμπληρωματική διάταξη για το Παρατηρητήριο Οικονομικής Αυτοτέλειας των ΟΤΑ, ώστε να μην υπάρχει η παραμικρή αν θέλετε ένσταση ότι δήθεν καταργείται η οικονομική αυτοτέλεια των οργανισμών τοπικής αυτοδιοίκησης. 
Στο άρθρο 7 του νομοσχεδίου εξυπηρετούμε τους πολίτες ουσιαστικά γιατί δίνουμε την εναλλακτική δυνατότητα στους δήμους, όπου καταργήθηκαν οι τοπικές ΔΟΥ –όπως γνωρίζετε- να μπορούν, εάν το θέλουν, να αναπτύξουν κέντρα παροχής φορολογικών υπηρεσιών στους πολίτες, τους δημότες τους, με δαπάνη του δήμου. 
Αντιλαμβάνεστε, κύριε Υπουργέ, ότι εδώ ενδεχομένως να χρειάζεται μία διευκρίνιση, εάν η παραχώρηση χρήσης ιδιόκτητων ή μισθωμένων ακινήτων ή τμήματος αυτών από τους δήμους για την κάλυψη στεγαστικών αναγκών αυτών των γραφείων εξυπηρέτησης φορολογουμένων, γίνεται με ή χωρίς αντάλλαγμα. Αυτό πρέπει να το δούμε.
Το άρθρο 8 του σχεδίου νόμου αφορά το ποσοστό ΣΑΤΑ για το πρόγραμμα «Θησέας». Εν όψει της ολοκλήρωσης του προγράμματος «Θησέας» αλλά και των αναγκών της τοπικής αυτοδιοίκησης στην παρούσα οικονομική συγκυρία κρίνεται αναγκαία αλλά και επιβεβλημένη η ρύθμιση αυτή, δηλαδή του άρθρου 8, ώστε να έχουμε ευελιξία κατανομής των διαθέσιμων προς επενδύσεις πόρων της ΣΑΤΑ με τον πλέον αποτελεσματικό και τον καλύτερο δυνατό τρόπο. 
Έτσι αξιοποιούνται πλήρως τα διαθέσιμα προς επενδύσεις κεφάλαια επ’ ωφελεία των τοπικών κοινωνιών και αποφεύγεται το ενδεχόμενο να παραμείνουν αδιάθετοι οι πόροι του προγράμματος «Θησέας». 
Το άρθρο 9 του σχεδίου νόμου «Κλάδοι προϊσταμένων γενικών διευθύνσεων Υπουργείου Εσωτερικών» κρίνεται αναγκαίο εν όψει της προσαρμογής του Υπουργείου Εσωτερικών στις επιταγές και τις ανάγκες της σύγχρονης Δημόσιας Διοίκησης, διασφαλίζει την ισότητα ευκαιριών σε όλους του κλάδους ΠΕ να πάρουν τη θέση του γενικού διευθυντή, γιατί έτσι όπως ήταν στον οργανισμό διατυπωμένη η σχετική διάταξη, αγαπητοί συνάδελφοι, περιόριζε το δικαίωμα να γίνουν γενικοί διευθυντές μόνο σε μία εξειδικευμένη κατεύθυνση των ΠΕ. Αυτό πλέον απαλείφεται. 
Το άρθρο 10 είναι η συμπλήρωση της παραγράφου 17 του άρθρου 282 του ν. 3852/2010 που αφορά στον προληπτικό έλεγχο των δαπανών των περιφερειών και των νομικών τους προσώπων δημοσίου δικαίου. 
(Στο σημείο αυτό κτυπάει το κουδούνι λήξης του χρόνου ομιλίας της κυρίας Βουλευτού)
Κυρία Πρόεδρε, θα χρειαστώ δυο-τρία λεπτά παρακαλώ.
Έτσι, ενώ με τις μεταβατικές διατάξεις της παραγράφου 17 του άρθρου 282 του ίδιου νόμου, ο εν λόγω έλεγχος αναστέλλεται για τις περιφέρειες όσο διαρκεί η εφαρμογή του προγράμματος σταθεροποίησης και ανάπτυξης της χώρας και της οικονομίας της χώρας αλλά και η εκκαθάριση, ο έλεγχος νομιμότητας και η εντολή πληρωμών των δαπανών τους διενεργείται από τις Υπηρεσίες Δημοσιονομικού Ελέγχου του Υπουργείου Οικονομικών, που λειτουργούν σε κάθε περιφέρεια. Εκ παραδρομής στην ως άνω μεταβατική διάταξη δεν συμπεριελήφθησαν τα νομικά πρόσωπα δημοσίου δικαίου των περιφερειών και ιδίως τα ιδρύματά τους. 
Το άρθρο 11 και 12 είναι οι τροποποιητικές διατάξεις της μεταναστευτικής νομοθεσίας και το άρθρο 12 είναι η επιτάχυνση διαδικασίας έκδοσης αδειών διαμονής. 
Επιχειρείται, αγαπητοί συνάδελφοι –διότι και εδώ έχει σηκωθεί πολύς καπνός και δεν υπάρχει θέμα νομίζω- με τα επόμενα δύο άρθρα το εξής: η απλοποίηση των γραφειοκρατικών διαδικασιών της μεταναστευτικής νομοθεσίας και ιδίως στις διαδικασίες απονομής της άδειας διαμονής στη χώρα μας υπηκόων τρίτων χωρών καθώς και η απλοποίηση στις διαδικασίες των απογραφών. 
Στο άρθρο 11, στην παράγραφο 1 έγινε λόγος για την κάλυψη του κόστους και της προμήθειας εκτύπωσης και διακίνησης της κάρτας από τους μετανάστες. Πρόκειται για σχετικά χαμηλό κόστος –της τάξεως περίπου των 15 ευρώ- και εν όψει ότι πάρα πολλές αποκεντρωμένες διοικήσεις δεν ήταν έτοιμες, δόθηκε –και είδαμε και εμείς ότι υπάρχει ένα μεγάλο πρόβλημα- μία παράταση ενός έτους ακόμα και λήγει η προθεσμία στις 30-9-2013, του τρέχοντος δηλαδή έτους. 
Επίσης προβλέπεται η καταβολή παραβόλων μέσω τραπέζης, ώστε να εκμηδενιστούν –και φαντάζομαι όλοι το επιθυμούμε- τα περιστατικά πλαστογράφησης.
Προβλέπεται επίσης η παράταση για ένα χρόνο των προθεσμιών που αφορούν στη μεταφορά των αρμοδιοτήτων της χώρας σε θέματα μετανάστευσης στην αντίστοιχη Υπηρεσία Αλλοδαπών και Μετανάστευσης των αποκεντρωμένων διοικήσεων της χώρας, ώστε αυτές να ταυτίζονται, με καταληκτική ημερομηνία την 30η Σεπτεμβρίου του 2013. 
Το άρθρο 13 αφορά στη λειτουργία των βρεφονηπιακών σταθμών. Επικαιροποιούμε το πλαίσιο, ώστε να έχουμε ασφάλεια στη λειτουργία των βρεφονηπιακών σταθμών.  
Με το άρθρο 14 παρέχεται η δυνατότητα στο προσωπικό της Δημοτικής Αστυνομίας για μετάταξή τους σε αντίστοιχη υπηρεσία, όταν ζητηθεί απ’ αυτό.
Στο άρθρο 15 έχουμε τροποποιήσεις του ν. 4024/2011 που αφορούν στην έκδοση αποφάσεων καθιέρωσης υπερωριακής εργασίας για τους υπαλλήλους των ΟΤΑ α΄ και β΄ βαθμού. Δηλαδή, διευκρινίζεται ότι οι αποφάσεις καθιέρωσης υπερωριακής εργασίας των ΟΤΑ α΄ βαθμού δεν δημοσιεύονται στην Εφημερίδα της Κυβερνήσεως, αλλά, με ανάρτηση, στο δημοτικό κατάστημα, σε τοπική εφημερίδα αλλά και στο πρόγραμμα «Διαύγεια». 
Το άρθρο 16 αφορά τη δημοσίευση αποφάσεων, που αφορούν νομικά πρόσωπα ΝΠΔΔ των ΟΤΑ α’ βαθμού.
Το άρθρο 17 είναι μια τυπική πράξη μεταβίβασης αρμοδιοτήτων του Γενικού Γραμματέα Πρωθυπουργού. Όπως πάντα συνέβαινε, με την προτεινόμενη διάταξη ρυθμίζεται η δυνατότητα του Γενικού Γραμματέα του Πρωθυπουργού να μεταβιβάζει τις αρμοδιότητές του αλλά και το δικαίωμα υπογραφής του στον προϊστάμενο του γραφείου διοίκησης και οργάνωσης και σε υπάλληλο αυτής, για την ομαλή κυβερνητική ροή.
Τώρα το άρθρο 18 «Αποζημίωση μελών της επιτροπής του άρθρου 21 του ν.3023/2002», αφορά στην καταβολή αποζημίωσης στους δικαστικούς λειτουργούς, τους καθηγητές του Οικονομικού Πανεπιστημίου Αθηνών και του Τμήματος Νομικής του Πανεπιστημίου Αθηνών, που είναι μέλη της Επιτροπής Ελέγχου των οικονομικών των πολιτικών κομμάτων και των υποψηφίων Βουλευτών, καθώς και στο γραμματέα της ανωτέρω επιτροπής. 
Το άρθρο 19 αφορά στο εξής:  Η νεοσυσταθείσα υπηρεσία με την ονομασία «Γενική Γραμματεία Συντονισμού» να έχει ως διατάκτη τον προϊστάμενό της, Γενικό Γραμματέα Συντονισμού, προκειμένου να επιτυγχάνεται η εύρυθμη λειτουργία της.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Κυρία Παπακώστα, έχετε ξεπεράσει κατά πολύ το χρόνο. Παρακαλώ να ολοκληρώσετε.</ChairmanSpeech> 
<Speech><Parlmember>ΑΙΚΑΤΕΡΙΝΗ ΠΑΠΑΚΩΣΤΑ-ΣΙΔΗΡΟΠΟΥΛΟΥ</Parlmember>: Το ξέρω, κυρία Πρόεδρε. Δύο λεπτά και κλείνω. Ευχαριστώ πολύ για την ανοχή σας. 
Είναι σημαντικό όμως να πω ότι έχουμε καταθέσει δυο τροπολογίες. 
Η πρώτη έχει αριθμό πρωτοκόλλου 397. Θα τη δείτε, κυρίες και κύριοι συνάδελφοι. Συνυπογράφουν αρκετοί συνάδελφοι την τροπολογία μου. Περιλαμβάνει μια προτεινόμενη προσθήκη στο άρθρο 3 του σχεδίου νόμου, που αφορά όσους προϊσταμένους πήραν με ανάθεση τη διεύθυνση και αυτήν τη στιγμή, το Ελεγκτικό Συνέδριο δεν τους αναγνωρίζει την ανάθεση. Η ανάθεση ήταν αναγκαία, όπως ξέρετε, διότι τα υπηρεσιακά δεν λειτουργούν ακόμη. 
Το Ελεγκτικό Συνέδριο όχι μόνο δεν αναγνωρίζει την ανάθεση αλλά τους έχει επιβάλει και καταλογισμό. Οι άμεσα ευρισκόμενοι σε δυσχερέστατη θέση είναι οι τοποθετημένοι σε κενές θέσεις, με απόφαση δημάρχου, προϊστάμενοι, οι οποίοι, πλέον της περικοπής του επιδόματος του προϊσταμένου από το μισθό τους, καλούνται να επιστρέψουν, ως αχρεωστήτως καταβληθέντα μάλιστα, όλα τα επιδόματα που είχαν λάβει από την τοποθέτησή τους. Και αυτό πρέπει να ρυθμιστεί πάση θυσία. Αυτή είναι η μια τροπολογία. 
Εδώ πρέπει να πω ότι είχαμε την πολύτιμη στήριξη των υπαλλήλων του Δήμου Ηρακλείου Αττικής. 
Τη δεύτερη τροπολογία την κατέθεσα επίσης μαζί με άλλους συναδέλφους. Προτείνουμε, για διευκρινιστικούς λόγους, οι λεπτομέρειες προσαρμογής του άρθρου 13 της ΠΝΠ σχετικά με τη δαπάνη μισθοδοσίας του αποσπασμένου στον ΕΟΠΥΥ, ΙΚΑ-ΕΤΑΜ προσωπικού στο ΤΑΥΤΕΚΩ και στο ΕΤΕΑ προσωπικού της «ΔΕΗ Α.Ε.» να ρυθμίζονται με ΚΥΑ. 
Τέλος, θέλω να σταθώ και σε μια τροπολογία η οποία έχει κατατεθεί και συνυπογράφεται από δεκαεννέα συναδέλφους Βουλευτές. Αφορά στη συνταξιοδότηση μέσω του ΟΓΑ των ανασφάλιστων  υπερηλίκων ομογενών. Οι προϋποθέσεις τις οποίες θέτει για συνταξιοδότηση ο ν.4093/2012 στους εν λόγω συμπολίτες μας, είναι πραγματικά απαγορευτικές. Θα παρακαλέσω λοιπόν την Κυβέρνηση και τους καθ’ ύλην αρμοδίους Υπουργούς να δουν το θέμα, γιατί είναι ένα δίκαιο αίτημα. 
Όσον αφορά στην αναλογικότητα στη ρύθμιση για τα στελέχη, άνδρες και γυναίκες του Λιμενικού, επειδή δεν συνυπογράφει το νομοσχέδιο ο καθ’ ύλην αρμόδιος Υπουργός Ναυτιλίας για λόγους πολιτικής και νομοθετικής δεοντολογίας, θα ιδωθεί το θέμα αυτό σε ένα νομοσχέδιο, που θα έρθει από το καθ’ ύλην αρμόδιο Υπουργείο. 
Σας ευχαριστώ θερμά, κυρία Πρόεδρε.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστώ, κυρία Παπακώστα. 
Η κυρία Σακοράφα, εισηγήτρια του ΣΥΡΙΖΑ, έχει το λόγο.</ChairmanSpeech>
<Speech><Parlmember>ΣΟΦΙΑ ΣΑΚΟΡΑΦΑ</Parlmember>: Ευχαριστώ, κυρία Πρόεδρε, και ζητώ συγγνώμη για την καθυστέρηση.
Θα μου επιτρέψετε, κυρίες και κύριοι συνάδελφοι, πριν ξεκινήσω την τοποθέτησή μου στα άρθρα της πράξης νομοθετικού περιεχομένου και του νομοσχεδίου, να αναφερθώ σε ένα εξαιρετικό, κατά τη δική μου άποψη, σοβαρό γεγονός, το οποίο έλαβε χώρα σήμερα το πρωί, που αφορά τους πάντες και κυρίως εμάς, που θεωρούμαστε πολιτικά πρόσωπα, τα οποία είμαστε εκλεγμένα από τον ελληνικό λαό, για να διαφυλάττουμε τα κεκτημένα, για να διαφυλάττουμε τη δημοκρατία, για να διαφυλάττουμε την ισονομία και την ισοπολιτεία σε αυτήν τη χώρα. 
Από τις 3.00΄ τα ξημερώματα σήμερα, είμαστε αντιμέτωποι με την υλοποίηση στην πράξη, της πλέον ανάλγητης κατασταλτικής πολιτικής. Και θα μου επιτρέψετε να πω τούτη τη φράση. Να μην ακούσω τίποτε μέσα σε αυτήν την Αίθουσα περί νομότυπης διαδικασίας.</Speech> 
<Speech><Parlmember>ΑΙΚΑΤΕΡΙΝΗ ΠΑΠΑΚΩΣΤΑ-ΣΙΔΗΡΟΠΟΥΛΟΥ</Parlmember>: Γιατί να μην ακούσετε;</Speech>
<Speech><Parlmember>ΔΗΜΗΤΡΙΟΣ ΚΥΡΙΑΖΙΔΗΣ</Parlmember>: Γιατί να μην ακούσετε; Η νομιμότητα δεν σας αρέσει;</Speech> 
<Speech><Parlmember>ΣΟΦΙΑ ΣΑΚΟΡΑΦΑ</Parlmember>: Περί νομότυπης διαδικασίας μίλησα και, κύριε συνάδελφε, δεν σας διέκοψα. 
Εκτέλεση εντάλματος σύλληψης στις 3.00΄ τα ξημερώματα σε μια κωμόπολη, όταν αφορά μάλιστα πασίγνωστους κατοίκους της, με διαδικασία που απαυγάζει το κρυφό μαύρο πρόσωπο. Και όταν λέω μαύρο, εννοώ αρκετά, που δεν θα ήθελα να ονομάσω μέσα σε αυτήν την Αίθουσα, κύριοι συνάδελφοι της Κυβέρνησης. Και πλέον οι ευθύνες θεωρώ ότι είναι προσωπικές και χαρακτηρίζουν τον καθένα από εμάς.
Επίσης, κυρίες και κύριοι συνάδελφοι, θα μου επιτρέψετε να πω ότι σπάνια διακόπτω τη διαδικασία, όταν τοποθετούνται συνάδελφοι σε αυτό το έδρανο και σπάνια έχω αναφερθεί στην τοποθέτησή μου στη Βουλή προσωπικά σε συναδέλφους, εκτός κι αν πλέον η προσωπική στάση του καθενός υπερβαίνει την έκφραση πολιτικής άποψης και με δική του ευθύνη ταυτίζεται με χυδαία προπαγανδιστική φιλολογία. 
Θα μου επιτραπεί, λοιπόν, με αυτό το σκεπτικό να πω δυο λόγια: 
Ο κ. Αναγνωστάκης χθες, ειδικός αγορητής της ΔΗΜΑΡ, τόλμησε να ψελλίσει, ορμώμενος από τη φράση μου, ότι θέλουμε τα κλειδιά της χώρας, ότι ακόμη και σε μια πράξη νομοθετικού περιεχομένου ταυτιζόμαστε, εμείς, ο ΣΥΡΙΖΑ - Ενωτικό Κοινωνικό Μέτωπο, με τα αιτούμενα της Χρυσής Αυγής. Και το είπε αυτό, ταυτιζόμενος απόλυτα με το γραφείο προπαγάνδας της Νέας Δημοκρατίας. Λογικό. 
Εμένα, προσωπικά, δεν με ξάφνιασε. Το δικό του κόμμα, η ΔΗΜΑΡ, παρέα με τη Νέα Δημοκρατία και το ΠΑΣΟΚ, τα παρέδωσε, άκοπα και απολύτως πρόθυμα, στην κ. Μέρκελ, μαζί με τα κλειδιά της Κύπρου. Τα κλειδιά αυτής της χώρας –και πρέπει να το υπενθυμίσω- σε αυτό το κομμάτι της δήθεν Αριστεράς, που συνεργάζεται υπέροχα με τον κ. Βορίδη και τον κ. Γεωργιάδη, σε αυτό το κομμάτι της δήθεν Αριστεράς, που η Κυβέρνηση τού χτυπά ανηλεώς το κίνημα με την ενεργή στήριξη των χρυσαυγίτικων συμμοριών, τα υπερασπίστηκαν οι κομμουνιστές απέναντι στο εκτελεστικό απόσπασμα των ναζιστών και των ντόπιων ταγματασφαλιστών και συνεργατών τους. Τα υπερασπίστηκαν οι αριστεροί εξόριστοι απέναντι στους πολιτικούς προγόνους του κ. Μιχαλολιάκου και του κ. Βορίδη, τα υπερασπίστηκαν οι αριστεροί κατά τη διάρκεια της επταετίας, όταν πολλοί από τους συγκυβερνώντες του, αλλά και όλη η παλιά ΕΠΕΝ και νυν Χρυσή Αυγή, τούς έστελναν στον Ωρωπό και στην ΕΑΤ-ΕΣΑ.
Ίσως μάλιστα ξεχνάει ο κ. Αναγνωστάκης ότι τα υπερασπίστηκε και ο ίδιος στη Νομική το 1985 απέναντι στον κ. Βορίδη. Βέβαια η εξουσία, κατά τη δική μου άποψη, είναι φοβερό αναισθητικό. Νεκρώνει τη μνήμη. Ο κ. Αναγνωστάκης όμως, δεν τη νέκρωσε απλώς, αλλά ασελγεί επ’ αυτής. Ζητώ να ανακαλέσει, όχι γιατί κάτι θα αλλάξει από το όνειδος της συνεργασίας του με αυτό, υποτίθεται, που φτύνει, αλλά απλώς, για να απαλλαγεί από το άγος της άθλιας, ανιστόρητης και βαρύτατης ύβρεως.
Κύριε Υπουργέ, παρακολούθησα με προσοχή τη χθεσινοβραδινή σας τοποθέτηση. Θα παραβώ σήμερα για δεύτερη φορά τις αρχές μου, για να παρομοιάσω τη χθεσινή σας τοποθέτηση με ένα μαύρο ευφυολόγημα. Αυτός που σκότωσε τον πατέρα του, επικαλείται στο δικαστήριο ελαφρυντικά, επειδή είναι ορφανός. Επί αρκετή ώρα χθες το βράδυ, μας εξηγούσατε πώς αναγκαστήκατε να αντιμετωπίσετε τα αποτελέσματα μιας εγκληματικής πολιτικής, επαιρόμενος κιόλας για την ευαισθησία που δείξατε, απέναντι σε βαριά ασθενείς –καρκινοπαθείς είπατε- εργαζομένους, συμπεριλαμβάνοντας τις ελάχιστες δυνατές ρυθμίσεις στη συνταγματική πραξικοπηματική πράξη νομοθετικού περιεχομένου.
Συγκεκριμένα, αυτά για τα οποία επαίρεστε ότι αντιμετωπίσατε ως έκτακτα, είναι τα αποτελέσματα της πολιτικής που εφαρμόζετε ως τρικομματική Κυβέρνηση εδώ κι ένα χρόνο, η οποία είναι η ίδια ακριβώς και χειρότερη απ’ αυτήν που εφάρμοζε τα δύο προηγούμενα χρόνια, η μονοκομματική κυβέρνηση του ΠΑΣΟΚ. 
Άρα και τότε που παριστάνατε τους αντιμνημονιακούς και όταν αναλάβατε –εξαπατώντας το λαό- να υλοποιήσετε τα τρισχειρότερα, γνωρίζατε πάρα πολύ καλά τα αποτελέσματα της πολιτικής σας. 
Σε παρόμοιες καταστάσεις κρίσης -αν και η σημερινή έχει ιδιαίτερα έντονα χαρακτηριστικά- έμπαινε το ερώτημα προς τους πολιτικούς που ασκούσαν κυβερνητικό έργο: Ανήξερος ή συνένοχος; Εγώ ποτέ δεν πρόκειται να αποδώσω το ελαφρυντικό άλλοθι της μη γνώσης σε κανέναν κυβερνητικό παράγοντα, πόσω μάλλον αυτής της Κυβέρνησης. 
Είστε συνένοχος και για τα αποτελέσματα της πολιτικής που εφάρμοσε η προηγούμενη κυβέρνηση και κυρίως, για τα αποτελέσματα της δικής σας. Και είστε συνειδητά συνένοχος σε τέτοιο βαθμό δε, που μετά την εξαπάτηση των συνδαιτυμόνων σας γι’ αυτά που είχατε συμφωνήσει –εννοώ με την ΚΕΔΕ- τα οποία και παίρνετε πίσω, εσείς έρχεστε στο Σώμα και την παρουσιάζετε ως αποτέλεσμα συναινετικού διαλόγου. Αναφέρομαι φυσικά στην ανάξια λόγου απόσυρση του άρθρου 2 του νομοσχεδίου. 
Παρ’ όλα αυτά και παρά την πάγια θέση μας για τις πράξεις νομοθετικού περιεχομένου και τη διαδικασία κύρωσής τους από την Ολομέλεια, θα αναφερθώ συνοπτικά και σύντομα στα άρθρα, για να ξέρουν όλοι, όσοι θίγονται απ’ αυτά, τις θέσεις της Αξιωματικής Αντιπολίτευσης.
Θα αναφερθώ στο άρθρο 1, που αφορά την πράξη νομοθετικού περιεχομένου. Η θέση μας για τις πράξεις νομοθετικού περιεχομένου είναι ξεκάθαρη. Είμαστε εναντίον σε μία διαδικασία η οποία απαξιώνει το Κοινοβούλιο και δεν ελέγχεται από κανέναν. Πέραν αυτού, η ίδια αυτή η πράξη νομοθετικού περιεχομένου περιλαμβάνει άρθρα πολύ σοβαρά για τη λειτουργία των οργανισμών τοπικής αυτοδιοίκησης, με αποκορύφωμα τα άρθρα 7 και 8 που αφορούν στο Παρατηρητήριο Οικονομικής Αυτοτέλειας των οργανισμών τοπικής αυτοδιοίκησης, για το οποίο ακόμα και η ΕΝΠΕ -όπως σας είπα και στην επιτροπή, αλλά και χθες στην Ολομέλεια- είναι αντίθετη και με τα οποία ουσιαστικά καταργείται στην πράξη το αυτοδιοίκητο της τοπικής αυτοδιοίκησης. Είναι αυτονόητο ότι δεν συμφωνούμε με αυτό και το καταψηφίζουμε.
Άρθρο 2: Το άρθρο 2 περιείχε διατάξεις που καταργούσαν άρθρα και παραγράφους της πράξης νομοθετικού περιεχομένου, τα οποία έχουν συμφωνηθεί με την ΕΝΠΕ και την ΚΕΔΕ και είχαν συμπεριληφθεί -σαν επείγοντα κιόλας- στην ανωτέρω πράξη νομοθετικού περιεχομένου. Μετά από πίεση του ΣΥΡΙΖΑ – Ενωτικού Κοινωνικού Μετώπου, αλλά και άλλων μελών της Αντιπολίτευσης, τα αποσύρατε. Όσες έχουν μείνει, είναι νομοτεχνικές βελτιώσεις της πράξης νομοθετικού περιεχομένου. Επειδή αφορούν στην πράξη νομοθετικού περιεχομένου, τα καταψηφίζουμε.
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού)
Κυρία Πρόεδρε, φαντάζομαι θα μου δώσετε λίγο χρόνο ακόμα.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ναι, παρακαλώ.</ChairmanSpeech>
<Speech><Parlmember>ΣΟΦΙΑ ΣΑΚΟΡΑΦΑ</Parlmember>: Ευχαριστώ πολύ.
Όσον αφορά το άρθρο 3, έχω να πω ότι κρίσεις στους ΟΤΑ έχουν να γίνουν από το 2010. Μετράμε τρία χρόνια τώρα. Ουσιαστικά, μέσω των αναθέσεων, καταργούνται ή αλλοιώνονται οι κρίσεις. Επομένως το καταψηφίζουμε.
Το άρθρο 4 αποτελεί προσθήκη στο άρθρο 2 των τροποποιήσεων και αναπαράγει τη λογική των συμψηφισμών, με αποτέλεσμα να στερεί προσωπικό από τους δήμους. Το καταψηφίζουμε.
Ψηφίζουμε το άρθρο 5 σαν διαδικαστικό. 
Καταψηφίζουμε το άρθρο 6, καθώς αφορά το Παρατηρητήριο.
Ψηφίζουμε το άρθρο 7 σαν διαδικαστικό.
Άρθρο 8: Κατά την άποψή μας το πρόγραμμα «Θησέας» θα έπρεπε να αυτονομηθεί και να χρηματοδοτηθεί εξ ολοκλήρου από το Πρόγραμμα Δημοσίων Επενδύσεων. Ο δε τρόπος ορισμού του ποσοστού προάγει την πολιτική εξάρτηση μεταξύ κεντρικής εξουσίας και οργανισμών τοπικής αυτοδιοίκησης και το καταψηφίζουμε.
Τα άρθρα 9 και 10 τα ψηφίζουμε.
Τα άρθρα 11 και 12 που αφορούν στη μεταναστευτική νομοθεσία, τα καταψηφίζουμε κι ελπίζουμε σύντομα να έρθει ο σχετικός νόμος, για να συζητήσουμε μέσα στο ελληνικό Κοινοβούλιο.
Το άρθρο 13 το ψηφίζουμε, γιατί έδωσε παράταση για ένα χρόνο από το 2014, αντί για δύο -μέχρι το 2015- που ζητούσε η ΚΕΔΕ.
Το άρθρο 14 προσπαθεί να κλείσει τρύπες, αποδυναμώνοντας υπηρεσίες και αποκρύπτει τις πραγματικές ανάγκες σε προσωπικό των οργανισμών τοπικής αυτοδιοίκησης. Πάγια θέση μας είναι η κάλυψη των πραγματικών αναγκών σε οργανικές θέσεις με πρόσληψη νέου προσωπικού. Επομένως το καταψηφίζουμε.
Άρθρο 15: Πρόκειται για τροποποίηση νόμου, βάσει της οποίας περικόπτονται χρήματα. Το καταψηφίζουμε.
Καταψηφίζουμε επίσης τα άρθρα 16,17 και 18. 
Πάμε τώρα στις υπουργικές τροπολογίες: 
Τροπολογία πρώτη, πρόγραμμα «ΑΚΣΙΑ» κ.λπ.: Άρθρο 1: Αντικαθιστά το πρόγραμμα «Ελλάδα» του «Καλλικράτη», γιατί ποτέ δεν εκταμιεύτηκαν τουλάχιστον τα 4.000.000.000 ευρώ που προβλέπονταν για την προσαρμογή των καλλικρατικών δήμων.
Το πρόγραμμα «ΑΚΣΙΑ» προβλέπει πόρους, οι οποίοι ουσιαστικά είτε οφείλονται στους δήμους, ως παρακρατηθέντες περασμένων ετών, είτε αφορούν σε ποσοστό από θεσμοθετημένους πόρους, όπως είναι ο φόρος ζύθου, ΤΑΠ, κ.λπ.. Το ποσοστό δε ορίζεται με απόφαση του ΥΠΕΣ. Δεν συμφωνούμε.
Το άρθρο 2 προβλέπει την παράταση του προγράμματος «Βοήθεια στο Σπίτι» με μεταφορά πόρων από ΑΚΑΓΕ. Παρ’ όλο που διαφωνούμε και με την μεταφορά πόρων και με τη διαδικασία που προβλέπεται, συμφωνούμε, προκειμένου να συνεχιστεί το πρόγραμμα και να διατηρηθούν οι θέσεις εργασίας.
Το άρθρο 3 είναι διαδικαστικό. Αφορά το Παρατηρητήριο. Το καταψηφίζουμε. Δεν συμφωνούμε.
Το άρθρο 4 διορθώνει στρεβλώσεις που προέκυψαν, λόγω αδυναμίας γραφειοκρατικής συμμόρφωσης των οργανισμών τοπικής αυτοδιοίκησης και συμφωνούμε.
Πάμε στη δεύτερη τροπολογία με αριθμό 399, «Ζητήματα που αφορούν στο μεταναστευτικό». 
Το άρθρο 1 αφορά στην εφαρμογή των αποτελεσμάτων της απογραφής σε διοικητικό και οικονομικό πεδίο. Οι δήμοι είχαν εκφράσει επιφυλάξεις και συζητούν παράταση. Παρ’ όλα αυτά εμείς συμφωνούμε. 
Τα άρθρα 2 και 3 αναδιαρθρώνουν χωρικά υπηρεσίες, συγχωνεύοντάς τες όμως και μειώνοντας έτσι, τα σημεία εξυπηρέτησης των ενδιαφερομένων, ενώ παράλληλα μειώνει και το προσωπικό, οπότε δεν συμφωνούμε.
Με το άρθρο 4 δεν συμφωνούμε, γιατί η ονομασία της προθεσμίας του ενός μηνός, ως ενδεικτική, μεταθέτει στο άγνωστο μέλλον τις κρίσεις.
Άρθρο 5: Η παράταση που δίνεται, αφορά σε αντιμετώπιση γραφειοκρατικών καθυστερήσεων και συμφωνούμε.
Ευχαριστώ πολύ, κυρία Πρόεδρε.
(Χειροκροτήματα από την πτέρυγα του ΣΥΡΙΖΑ-ΕΚΜ)</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε, κυρία Σακοράφα.</ChairmanSpeech>
<Speech><Parlmember>ΔΗΜΗΤΡΙΟΣ ΑΝΑΓΝΩΣΤΑΚΗΣ</Parlmember>: Κυρία Πρόεδρε, εννοείται ότι θα έχω τη δυνατότητα να απαντήσω.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Θα σας δώσω το λόγο μετά, για να μη διακόψουμε τώρα τη διαδικασία, κύριε Αναγνωστάκη.
Το λόγο έχει η κ. Μαρίνα Χρυσοβελώνη, ειδική αγορήτρια των Ανεξαρτήτων Ελλήνων.</ChairmanSpeech>
<Speech><Parlmember>ΜΑΡΙΝΑ ΧΡΥΣΟΒΕΛΩΝΗ</Parlmember>: Κυρία Πρόεδρε, κυρίες και κύριοι συνάδελφοι, οι Ανεξάρτητοι Έλληνες αναλύσαμε χθες εκτενώς, τους λόγους για τους οποίους καταψηφίζουμε το άρθρο 1 του νομοσχεδίου, δηλαδή την κύρωση της πράξης νομοθετικού περιεχομένου. 
Από τη στιγμή όμως που επιμένετε να υπερασπίζεστε το λάθος και να μη βλέπετε μπροστά σας το προφανές, επαναλαμβάνω μερικά βασικά πράγματα για τις πράξεις νομοθετικού περιεχομένου. 
Άκουσα χθες με προσοχή την εισηγήτρια της Νέας Δημοκρατίας, την αγαπητή συνάδελφο κ. Παπακώστα, να μας εξηγεί το δίκαιο της ανάγκης και γιατί αναγκάζεται η συγκυβέρνηση να το εφαρμόσει. Η μέθοδος αυτή είναι θεωρητικά απλή: Κύρωση προκάτ νομοσχεδίων του ενός άρθρου. Εκεί μέσα συνήθως χωρούν τα πάντα, όπως συμβαίνει και στη συγκεκριμένη περίπτωση. Έχει όμως σχέση αυτή η μεθόδευση με την κοινοβουλευτική δημοκρατία ή μήπως είναι μια ξεκάθαρη πράξη αλλοίωσης του δημοκρατικού πολιτεύματος; Η δικαιολογία που χρησιμοποιείτε, είναι μονίμως η ίδια, ότι ανέκυψε κάποια, δήθεν, έκτακτη ανάγκη. 
Εδώ όμως, θα πρέπει να θυμίσω -ειδικά στους αριστερούς εταίρους της συγκυβέρνησης- πως η νομική θεωρία της πολιτικής κυριαρχίας μέσω της έκτακτης ανάγκης, προήλθε από τον συνταγματολόγο Καρλ Σμιθ και εφαρμόζεται μόνο στα ναζιστικά καθεστώτα.
Κλείνοντας με την πράξη νομοθετικού περιεχομένου, θέλω να υπογραμμίσω πως για το άρθρο 22, δεν ακούστηκε από την πλευρά της Κυβέρνησης καμμία εκτίμηση για την επίπτωση που θα έχει στα δημόσια οικονομικά. 
Πρέπει επίσης να αναρωτηθούμε πόσα είναι μέχρι τώρα τα διαφυγόντα έσοδα του κράτους, από τη συνεχή αναβολή της είσπραξης αυτού του ειδικού φόρου. Και αυτό την ώρα που αυξάνετε διαρκώς τους φόρους, σε βάρος όλων των πολιτών, των μισθωτών, των ανέργων, των συνταξιούχων, αλλά και των πραγματικά παραγωγικών επιχειρήσεων που φορολογείτε ανελέητα. Γι’ αυτούς δεν ακούσαμε ποτέ από τη συγκυβέρνηση επιχείρημα υπέρ της ελάφρυνσής τους. 
Για την κοινωνία λοιπόν έχουμε όχι μόνο διατήρηση, αλλά και διαρκή επαύξηση των φορολογικών βαρών που της φορτώνετε.
Επ’ αυτού, λοιπόν, επαναλαμβάνω ό,τι είπα και στη επιτροπή. Απορρίπτουμε απόλυτα την τελείως αυθαίρετη μη πληρωμή του ειδικού φόρου ύψους 20% για τις τηλεοπτικές διαφημίσεις. Όπως σας είπαμε και προχθές με αφορμή τη συζήτηση για τα κόκκινα τραπεζικά δάνεια σε διαπλεκόμενα Μέσα Μαζικής Ενημέρωσης, οι Ανεξάρτητοι Έλληνες δεν θα αποδεχτούμε ποτέ τέτοιες μεθοδεύσεις για χάρη κανενός. Ας το γνωρίζουν όλοι αυτό. 
Προχωρώ με μερικές σύντομες παρατηρήσεις επί των άρθρων τού κυρίου μέρους του νομοσχεδίου. Είναι γεγονός πως στο άρθρο 2, το οποίο περιέχει τις καταργούμενες διατάξεις της πράξης νομοθετικού περιεχομένου, κάνατε βελτιώσεις. Δεν μπορούμε όμως να το ψηφίσουμε, γιατί δεν περιέχει αυτό που σας ζητήσαμε και χθες, την κατάργηση δηλαδή του άρθρου 21 της πράξης νομοθετικού περιεχομένου, που επιφέρει μη αντιστρεπτή αλλοίωση του πολιτεύματος.
Επισημαίνω πως τα παραπάνω τα λέει και η Επιστημονική Υπηρεσία της Βουλής, βέβαια με το δικό της ιδιαίτερο τρόπο. 
Υπενθυμίζω σε όλους μας, κύριοι συνάδελφοι της Νέας Δημοκρατίας, του ΠΑΣΟΚ και της ΔΗΜΑΡ, πως έχει πεδίο εφαρμογής το άρθρο 65 του Συντάγματος, σύμφωνα με το οποίο η Βουλή ορίζει τον τρόπο της ελεύθερης και δημοκρατικής λειτουργίας της με Κανονισμό, όπως ψηφίζεται από την Ολομέλεια. 
Πρέπει να πούμε όχι στους τοποτηρητές, όχι στην επιτροπεία της Βουλής. Η τρόικα βάζει παντού επιτρόπους, στις τράπεζες, στα Υπουργεία, στο ΤΑΙΠΕΔ. Όχι όμως, κύριοι συνάδελφοι, και στο εθνικό Κοινοβούλιο!
 Πρέπει, κύριοι συνάδελφοι, να αντιληφθούμε την κρισιμότητα των στιγμών και να παρέμβουμε όλοι μαζί, όσο είναι καιρός, πριν απολέσουμε ακόμα και το δικαίωμα κατάθεσης τροπολογιών. 
Οι Ανεξάρτητοι Έλληνες δεν πρόκειται να δεχθούμε την αλλοίωση αυτού του πολιτεύματος και θα την καταγγείλουμε με κάθε τρόπο, αν δεν αποσυρθεί άμεσα η συγκεκριμένη διάταξη. 
Το άρθρο 3 δεν θα το καταψηφίσουμε μεν, αφού οι ίδιοι οι ΟΤΑ δεν φαίνεται να έχουν κάποιο πρόβλημα επ’ αυτού. Δεν μπορούμε όμως και να το υπερψηφίσουμε, καθώς κάτι τέτοιο θα δώσει το λάθος μήνυμα πως μπορούμε αιωνίως να εφαρμόζουμε μεταβατικές διατάξεις στη Δημόσια Διοίκηση. Λέμε λοιπόν επ’ αυτού αναγκαστικά, «ΠΑΡΩΝ».
Το άρθρο 4 το καταψηφίζουμε, καθώς κρατήσατε τελικά τη λανθασμένη πρόβλεψη του συμψηφισμού θέσεων συμβασιούχων. Έτσι προκαλείτε μία τεχνητή μείωση στο συνολικό αριθμό προσλήψεων, αφού δεν αθροίζετε τις εγκρίσεις των ετών 2012 και 2013, αλλά τις συμψηφίζετε. 
Καταψηφίζουμε επίσης το άρθρο 6, που συνεχίζει την ιστορία με το Παρατηρητήριο Οικονομικής Αυτοτέλειας των ΟΤΑ. Οι συλλογικοί φορείς των ΟΤΑ, όπως η ΚΕΔΕ, πήραν ξεκάθαρα θέση επ’ αυτού στην επιτροπή. Μάλιστα έχουν προσφύγει στο Συμβούλιο της Επικρατείας για τη νόθευση του αυτοδιοικούμενου χαρακτήρα τους, μέσω του Παρατηρητηρίου. Σαφέστατα στηρίζουμε τις θέσεις τους αυτές. Άλλωστε, έχουμε εκφράσει πολλές φορές τους προβληματισμούς μας για τον τρόπο λειτουργίας του Παρατηρητηρίου Οικονομικής Αυτοτέλειας των ΟΤΑ. 
Πήρατε μόνοι σας αυτήν τη δέσμευση, έναντι της τρόικας, στο πλαίσιο του Μεσοπρόθεσμου Πλαισίου Δημοσιονομικής Στρατηγικής. Η δημιουργία όμως του Παρατηρητηρίου αυτού έρχεται σε πλήρη αντίθεση με τις συνταγματικές επιταγές για τη διοικητική και οικονομική αυτοτέλεια των ΟΤΑ. 
Το Υπουργείο Εσωτερικών δημιούργησε το Παρατηρητήριο, έχοντας ως προφανή στόχο την επιτροπεία των δήμων, την εξυπηρέτηση επικοινωνιακών σκοπιμοτήτων και όχι την παροχή βοήθειας. 
Τα άρθρα 5 και 7 τα ψηφίζουμε καθώς αποτελούν αναγκαίες ρυθμίσεις για τους ΟΤΑ, όπως και το άρθρο 9 για το Υπουργείο Εσωτερικών . 
Όμως τα άρθρα 8, «Ποσοστό ΣΑΤΑ για το πρόγραμμα «Θησέας»» και 10, για τη μη υπαγωγή των νομικών προσώπων δημοσίου δικαίου των περιφερειών στο δημόσιο έλεγχο του Ελεγκτικού Συνεδρίου, δεν τα ψηφίζουμε. Το μεν πρώτο, γιατί στερείται νοήματος. Το δε άρθρο 10 είναι επίσης ένα παρακολούθημα του μνημονίου, για το οποίο έχουμε εκφράσει την αρνητική μας θέση και κατά την πρόσφατη συζήτηση του σχετικού νομοσχεδίου για το Ελεγκτικό Συνέδριο. 
Κύριε Υπουργέ, σε ό,τι αφορά τα μεταναστευτικά ζητήματα που θίγονται, συμφωνούμε με την εφαρμογή της ηλεκτρονικής κάρτας για τον έλεγχο της νόμιμης διαμονής των μεταναστών, αρκεί να γίνει γρήγορα κι όχι μετά από άλλα δύο χρόνια. Μακάρι με το άρθρο 11 να μπει κάποια τάξη στο σημερινό χάος με τα ψεύτικα νομιμοποιητικά έγγραφα, που διαθέτουν πλήθος μη νόμιμων μεταναστών. Αρκεί να σταματήσουμε να ψάχνουμε επιτέλους να βρούμε τη διαδικασία παραγωγής των εν λόγω ηλεκτρονικών ταυτοτήτων για τους υπηκόους τρίτων χωρών. Σίγουρα αν είχε εφαρμοστεί το μέτρο αυτό, θα βοηθούσε στον περιορισμό της κυκλοφορίας παραποιημένων πλαστών αδειών διαμονής. Η κάρτα αυτή υποτίθεται πως θα αντικαταστήσει κάποτε την περίφημη «βινιέτα», προκειμένου να αποθηκεύονται σε ψηφιακή μορφή δύο βιομετρικά στοιχεία του μετανάστη, η ψηφιακή φωτογραφία του αλλοδαπού και τα δακτυλικά του αποτυπώματα, τα οποία θα ταυτοποιούν τον κάτοχο κάθε κάρτας. 
Σήμερα δυστυχώς, βρισκόμαστε έτη φωτός μακριά από αυτόν το στόχο. Έτσι αφήνουμε ελεύθερο το πεδίο να δρουν ανεξέλεγκτα διάφορα κυκλώματα που παράγουν ψεύτικα έγγραφα. Σήμερα στην Ελλάδα, εξαιτίας της κακής νομοθεσίας που ισχύει, επιτρέπεται η απόδειξη ταυτότητας από αλλοδαπούς, με τη χρήση πλήθους διαφορετικών εντύπων, όπως τα δελτία μόνιμης ή προσωρινής διαμονής, οι «βινιέτες», βεβαιώσεις κατάθεσης δικαιολογητικών, διπλότυπα είσπραξης παραβόλων και φύλλα ειδικού τύπου, που αφορούν διαμονή υπηκόων της FYROM.
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού) 
Λίγο ακόμα, κυρία Πρόεδρε. 
Αναπόφευκτα μέσα σε αυτόν τον κυκεώνα διαφορετικών αποδεικτικών εγγράφων, είναι πάρα πολύ εύκολο να παρεισφρήσουν παραποιημένα δημόσια έγγραφα, ακόμα και πλαστά, και αυτό γιατί έχουν καταγραφεί φαινόμενα μαζικών κλοπών τέτοιων ασυμπλήρωτων εντύπων και εγγράφων ταυτότητος από δημόσιες υπηρεσίες. Αναφέρω χαρακτηριστικά πως μόνο κατά την πενταετία 2007-2011 εκλάπησαν από φορείς του δημοσίου πάνω από πενήντα έξι χιλιάδες νομιμοποιητικά έγγραφα παράνομων μεταναστών. Πρόκειται για κάθε είδους άδειες διαμονής, άδειες οδήγησης, ταυτότητος, ακόμη και διαβατήρια.
Σε κάθε περίπτωση, οι παθογένειες αυτές θα εκλείψουν μόνο όταν ξεκινήσει επιτέλους η χρήση της ηλεκτρονικής κάρτας από τους μετανάστες. Ελπίζουμε μόνο πως αυτό θα γίνει σύντομα και ότι δεν θα αναγκαστούμε να συζητούμε πάλι τα ίδια στη Βουλή, του χρόνου. 
Τέλος, κυρία Πρόεδρε, για τα άρθρα 13 έως 19 δεν έχουμε κάποιες αντιρρήσεις. 
Καταλήγω, κάνοντας μία αναφορά στο άρθρο 12, το οποίο αυτονόητα θα καταψηφίσουμε. Οι Ανεξάρτητοι Έλληνες δεν πρόκειται να ψηφίσουν κανένα μέτρο επιτάχυνσης της έκδοσης αδειών διαμονής για αλλοδαπούς. Δηλώσαμε και με αφορμή το νομοσχέδιο για τις στρατηγικές ιδιωτικές επενδύσεις, ότι εμείς δεν συμφωνούμε στο να κατεβάζετε διαρκώς τον πήχυ. Δεν μπορεί κάποιος τυχαίος αλλοδαπός να έρχεται στην Ελλάδα, να αγοράζει ένα σπίτι για 250.000 ευρώ και αυτομάτως εσείς να του δίνετε άδεια μόνιμης διαμονής. Για εμάς το θέμα αυτό δεν τίθεται καν. 
Με το άρθρο 12 θέλετε για δικούς σας λόγους, να επιταχύνετε τις διαδικασίες χορήγησης τέτοιων αδειών. Το ζήτημα όμως, εν προκειμένω, δεν είναι η ταχύτητα της γραφειοκρατικής διαδικασίας, αλλά τα ουσιαστικά κριτήρια που βάζουμε για τους αλλοδαπούς. Επομένως το πρώτο ζητούμενο δεν μπορεί να είναι απλώς η διαχείριση του μεταναστευτικού, αλλά η πολιτική του αντιμετώπιση πάντοτε μέσα στο πλαίσιο της Ευρωπαϊκής Ένωσης και του ελληνικού κράτους δικαίου.
Σχετικά τώρα με τις υπουργικές τροπολογίες, για τις οποίες δεν έχουμε ιδιαίτερες αντιρρήσεις, επιφυλάσσομαι να τοποθετηθώ και να διατυπώσω κάποιες ενστάσεις στο πλαίσιο της δευτερολογίας μου.
Κλείνω με δύο λόγια με τις δικές μας τροπολογίες, δηλαδή των Ανεξάρτητων Ελλήνων. Πρόκειται για θέματα πρακτικά με αυτονόητες ρυθμίσεις. Ειδικότερα, για την τροπολογία 392/5 των Ανεξάρτητων Ελλήνων, αιτηθήκαμε την αναγνώριση προϋπηρεσίας δημοσίων υπαλλήλων, που εργάστηκαν σε θεσμικά όργανα της Ευρωπαϊκής Ένωσης. Αποτελεί, θεωρώ, προφανή και αναγκαία συμπλήρωση υπάρχουσας διάταξης, που αναγνωρίζει όμοια επαγγελματική εμπειρία στο δημόσιο των κρατών-μελών της Ευρωπαϊκής Ένωσης.
Κλείνω με την υπόμνηση στον κύριο Υπουργό ότι έχουμε καταθέσει και άλλη φορά τροπολογία για την αναγνώριση προϋπηρεσίας, που ορισμένα στελέχη του δημοσίου διαθέτουν από τη θητεία τους σε υπηρεσίες της Ευρωπαϊκής Ένωσης. Θα την ξανακαταθέσουμε, αν χρειαστεί, γιατί θεωρούμε ότι πρόκειται για μια δίκαιη όσο και αυτονόητα αναγκαία συμπλήρωση του νόμου.
Σας ευχαριστώ.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε και εμείς, κυρία Χρυσοβελώνη.
Κυρίες και κύριοι συνάδελφοι, γίνεται γνωστό στο Σώμα ότι από τα άνω δυτικά θεωρεία παρακολουθούν τη συνεδρίαση, αφού συμμετείχαν στο εκπαιδευτικό πρόγραμμα «Εργαστήρι Δημοκρατίας», που οργανώνει το Ίδρυμα της Βουλής, είκοσι δύο μαθητές και μαθήτριες και μία εκπαιδευτικός από το Δημοτικό Σχολείο «ΘΕΟΜΗΤΩΡ». 
Η Βουλή τούς καλωσορίζει.
(Χειροκροτήματα από όλες τις πτέρυγες της Βουλής)
Το λόγο έχει ο κ. Γεώργιος Γερμενής από το Λαϊκό Σύνδεσμο – Χρυσή Αυγή.</ChairmanSpeech>
<Speech><Parlmember>ΓΕΩΡΓΙΟΣ ΓΕΡΜΕΝΗΣ</Parlmember>: Σας ευχαριστώ πολύ.
Την αντιστασιακή πολιτική του ΣΥΡΙΖΑ την απολαύσαμε χθες στην εκπομπή του κ. Παπαχελά, που ήταν καλεσμένος ο Πρόεδρός σας, ο κ. Αλέξης Τσίπρας. Αφού έκανε και είπε τις «κωλοτούμπες» του αιώνα, ανέφερε πως η χώρα δεν είναι υπό κατοχή της Γερμανίας της κ. Μέρκελ. Μα καλά, ρωτάμε εμείς: Όλοι αυτοί οι τροϊκανοί, που μπαινοβγαίνουν στα Υπουργεία, τι είναι; Αν λέτε τέτοιες «κωλοτούμπες» τώρα που είστε Αξιωματική Αντιπολίτευση, φανταστείτε εάν ποτέ έρθετε στην εξουσία, τι «κωλοτούμπες» είναι να κάνετε. 
Αναφερθήκατε στο δικό μας ιδεολογικό υπόβαθρο, αλλά δεν μας είπατε ποιο είναι το δικό σας, εσείς που ξεκινήσατε από τον Τσαουσέσκου και τον Τσάβες, φτάσατε στο London School of Economics, στη Μέρκελ, στους Ευρωπαίους εταίρους - κεφαλαιοκράτες, στο Ίδρυμα «Κωνσταντίνος Καραμανλής» και καταλήξατε στην πρόταση και συνεργασία με τον κ. Καμμένο. Ωραία ιδεολογική συνέπεια έχετε. 
Όσον αφορά το νομοσχέδιο, στη χθεσινή τοποθέτησή μου αναφέρθηκα αριθμητικά στα περισσότερα από τα άρθρα της προς ψήφιση πράξης νομοθετικού περιεχομένου, σχολιάζοντας τον απαράδεκτο τρόπο με τον οποίο η Κυβέρνηση, ακόμα και σήμερα, συνεχίζει να πολιτεύεται κάτω από τις εντολές και τις πιέσεις των μνημονιακών συμμάχων της, προσπαθώντας να ασχοληθεί όχι με την ουσία των διατάξεων, αλλά με το περίβλημά τους, ώστε να διευκολύνει -όπως παραδέχεται και στην αιτιολογική έκθεση- την εφαρμογή των πράξεων νομοθετικού περιεχομένου και όχι να νομοθετεί για τον ελληνικό λαό, όπως έχει υποχρέωση από το Σύνταγμα. 
Πιστεύουμε ότι έγινε κατανοητό το γεγονός ότι δεν είναι δυνατόν να στηρίξουμε την εν λόγω πράξη, έτσι όπως έρχεται προς ψήφιση, αφού περιέχει ένα πλήθος ετερόκλητων διατάξεων, οι οποίες έρχονται υπό τη σκεπή δύο μόνο άρθρων. Τοποθετηθήκαμε ήδη χωριστά για κάθε διάταξη, επομένως δεν χρειάζεται να αναφερθούμε ξανά στο σύνολό τους. Είναι όμως εντυπωσιακό το γεγονός ότι ο Υπουργός, αλλά και όλες οι παρατάξεις που πήραν το λόγο, δεν έκαναν καμμία απολύτως αναφορά στα δύο σημαντικότερα -κατά την άποψή μας- ζητήματα, που τίθενται από την υπό ψήφιση νομοθεσία. 
Αναφερόμαστε αρχικά στο άρθρο 11 με τίτλο: «Τροποποιητικές διατάξεις της μεταναστευτικής νομοθεσίας». Εκεί λοιπόν, που θα περίμενε κανείς να έχετε ενσωματώσει τις ρυθμίσεις με βάση την απόφαση της ολομέλειας του Συμβουλίου της Επικρατείας, που έκρινε αντισυνταγματικό και μη εφαρμόσιμο τον περιβόητο νόμο Ραγκούση για την ιθαγένεια στους λαθρομετανάστες, εισηγείστε ανούσιες διατάξεις, που αφορούν τη μορφή των εντύπων της άδειας παραμονής τους, σχετικά με το αν θα περιέχουν ψηφιακή φωτογραφία ή άλλο κώδικα ασφαλείας για τη μη παραχάραξή τους και τον τρόπο που αυτές θα ανανεώνονται, χωρίς καμμία πρόνοια επί της ουσίας. 
Η ουσία είναι η εξής: Θα συνεχίσουν οι ίδιοι και τα τέκνα τους, όντας παράνομοι, να αποκτούν σχεδόν ελεύθερα την ελληνική ιθαγένεια; Θα συνεχίσουν και με ποιο νομικό καθεστώς να απολαμβάνουν το σύνολο των προνομίων της ελληνικής πολιτείας; Εκπαίδευση, υγεία, παροχές. Αν ναι, με ποιο τρόπο λάβατε υπ’ όψιν σας την εν λόγω απόφαση; Πώς θα υλοποιηθεί η δέσμευση του κυρίου Υπουργού ότι θα τροποποιήσει τις διατάξεις στο πνεύμα που επιβάλλει η απόφασή του Συμβουλίου της Επικρατείας; Αληθεύει η πρόθεση αυτή ή αποτελεί απλά μια προεκλογική υπόσχεση, από τις πρώτες για τις οποίες είχε δεσμευτεί η Νέα Δημοκρατία, μαζί με την προγραμματική για την οικονομία, την οποία ποτέ δεν φέρατε; 
Σε αυτό το ζήτημα δεν πήραμε καμμία απάντηση ή έστω καμμία απάντηση, που να είναι πειστική. Ταυτόχρονα, παρατηρήσαμε ότι κανείς Βουλευτής, ούτε από τη συγκυβέρνηση, αλλά ούτε και από την Αντιπολίτευση, είχε την παραμικρή αντίρρηση στο πνεύμα αυτής της διάταξης, που επιχειρεί όχι να λύσει, αλλά να διαχειριστεί και να παγιώσει το ζήτημα των λαθρομεταναστών στη χώρα μας, με την εξής λογική: «Τώρα που τους χορηγούμε βεβαιώσεις που δεν πλαστογραφούνται, θα είμαστε σίγουροι για το πόσοι είναι και τι κάνουν. Επομένως, δεν υπάρχει κανένα πρόβλημα». 
Εμείς -η Χρυσή Αυγή- αντίθετα λέμε: Οι λαθρομετανάστες ίσως είναι το μεγαλύτερο πρόβλημα της χώρας είτε έχουν είτε δεν έχουν χαρτιά και δεσμευόμαστε να το λύσουμε αμέσως μόλις πάρουμε την εντολή από το λαό. 
Το δεύτερο ζήτημα, το οποίο περιέργως δεν εθίγη από καμμία πλευρά της Αίθουσας, είναι το θέμα της «ΗΔΙΚΑ Α.Ε.». Ποια συμφέροντα άραγε κρύβονται πίσω από την ανώνυμη αυτή εταιρεία; Διότι κανείς από την ευαίσθητη Αριστερά ή την εύθικτη κατά τα λοιπά Κυβέρνησή μας δεν μας εξηγεί πώς είναι ανεκτές οι καταχρηστικές ρυθμίσεις, που περιέχονται υπέρ της χρηματοδότησης της εταιρείας αυτής. Μήπως το γεγονός της ύποπτης σιωπής οφείλεται -όπως σημειώσαμε και χθες- στο ότι είναι η ίδια εταιρεία που ανέλαβε τη διεκπεραίωση της Κάρτας του Πολίτη και τη συλλογή και επεξεργασία των δεδομένων των πολιτών στην οποία όλοι σας συμφωνείτε; Δεν υπάρχει άλλη λογική εξήγηση. Σας καλούμε ακόμα και τώρα, την ύστατη στιγμή, να μας εξηγήσετε. 
Τονίζουμε ότι θα παρακολουθήσουμε το θέμα και ότι θα προβούμε στις κατάλληλες ενέργειες που θα τείνουν στην προστασία του δημοσίου ταμείου και του Έλληνα πολίτη. 
Σε σχέση με τις τροπολογίες που ενσωματώνετε στην πράξη νομοθετικού περιεχομένου, μία μόνο κουβέντα. Αφού αναφέρθηκε χθες με σαφήνεια ο Κοινοβουλευτικός μας Εκπρόσωπος, καταψηφίζουμε και τις δύο τροπολογίες με την ειδικότερη σημείωση ότι η δεύτερη εξ αυτών εμπεριέχει πρόνοιες που συντείνουν στην περαιτέρω κοινωνική ένταξη των λαθρομεταναστών στη χώρα, αφού αναδιαρθρώνει τις βασικές δομές των υπηρεσιών ΟΤΑ στην Αττική και στη Μακεδονία-Θράκη με τέτοιον τρόπο, ώστε αυτές να είναι πιο φιλικές στην εξυπηρέτηση των λαθρομεταναστών, ειδικά δε αυτών που προέρχονται από τρίτες χώρες. Η εμμονή σας αυτή να φέρνετε σκόρπιες διατάξεις που δεν έχουν καμμία απολύτως σχέση με την προεκλογική σας δέσμευση περί κατάργησης του νόμου Ραγκούση αλλά, αντίθετα, με την υλοποίησή του, σας αφήνει έκθετους στα μάτια των ψηφοφόρων σας και της ελληνικής κοινωνίας και σας καθιστά για ακόμα μια φορά υποχείριο της Αριστεράς, στην οποία έχετε υποταχθεί πλήρως.
Αντίθετα, δεν κάνετε καμμία απολύτως αναφορά στις τροπολογίες που εμείς εισηγούμαστε, τη μία εκ των  οποίων την είχαν καταθέσει πριν από κάποιον καιρό και οι Βουλευτές της παράταξής σας. Αναφέρομαι στην τροπολογία για το γένος στις στρατιωτικές σχολές, που δεν είχατε ούτε το θάρρος ούτε την παρρησία να την υποστηρίξετε, γιατί πάλι λυγίσατε στις απαιτήσεις της Αριστεράς με την οποία συγκυβερνάτε. Τι θα πράξετε άραγε γι’ αυτήν τη δεύτερη που αφορά τις συντάξεις των ομογενών Βορειοηπειρωτών και Ποντίων; Θα σας αφήσει αυτήν τη φορά η Αριστερά να την ψηφίσετε; Μένει να το διαπιστώσουμε. 
Εμείς πάντως όπως καταλαβαίνετε καταψηφίζουμε το σύνολο την πράξη νομοθετικού περιεχομένου. 
Ευχαριστώ.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε, κύριε συνάδελφε. 
Το λόγο έχει ο κ. Δημήτρης Αναγνωστάκης από τη Δημοκρατική Αριστερά.</ChairmanSpeech>
<Speech><Parlmember>ΔΗΜΗΤΡΙΟΣ ΑΝΑΓΝΩΣΤΑΚΗΣ</Parlmember>: Ευχαριστώ, κυρία Πρόεδρε.
Ειλικρινά βρέθηκα προ εκπλήξεως, γιατί δεν περίμενα να στοχοποιηθώ και μάλιστα από μία συνάδελφο, η οποία έχει και τεράστια κοινωνική διαδρομή, αλλά και μία πολιτική παρουσία, που, εν πάση περιπτώσει, μου επιτρέπει μία στέρεη κρίση παρακολουθώντας την αυτούς τους εννέα μήνες που έχω την τιμή να εκπροσωπώ τους Ευβοείς συμπολίτες μου. Δεν περίμενα να μην μπορεί να διακρίνει το πολιτικό επιχείρημα από την προσωπική επίθεση. Εγώ αναφέρθηκα καθαρά και άκρως πολιτικά μέσα από τις ταυτίσεις των τοποθετήσεων. Συνειρμικά γεννήθηκε αυτή η ταύτιση εν προκειμένω. Για να μην υπάρχουν, όμως, στρεβλώσεις και παρανοήσεις, απαντώ ευθαρσώς και αμέσως. 
Όπως είναι προφανές, πείραξε η ταύτιση της Χρυσής Αυγής με το ΣΥΡΙΖΑ σε μία συγκεκριμένη περίπτωση. Ερωτώ: δεν είναι το ίδιο άσχημο, άδικο και πολιτικό ατόπημα να ταυτίζετε όλες τις πολιτικές δυνάμεις που συγκροτούν την Κυβέρνηση εθνικής ευθύνης; Και το έχετε πράξει αλλεπάλληλες φορές, χωρίς να αναγνωρίζετε ποτέ ότι υπάρχουν διαφορετικές πολιτικές, ιδεολογικές αναφορές και αφετηρίες. Να σας θυμίσω, επίσης, ότι δεν ήταν Βουλευτής της Δημοκρατικής Αριστεράς, αυτός που κρατούσε μαζί με Βουλευτές της Χρυσής Αυγής πανό σε διαμαρτυρία ενστόλων. Ήταν Βουλευτής δικός σας, κυρία Σακοράφα. Άρα θα παρακαλούσα, όταν απευθύνεστε στη Δημοκρατική Αριστερά, αλλά και σε εμένα προσωπικά, να είστε ιδιαίτερα προσεκτική, με όλον το σεβασμό που έχω στο πρόσωπό σας και στην πολιτική σας παρουσία.
Το δεύτερο που θέλω να τονίσω. Η Δημοκρατική Αριστερά δεν έχει ψηφίσει ούτε το πρώτο ούτε το δεύτερο μνημόνιο ούτε το μεσοπρόθεσμο.
Άρα διατηρεί την πολιτική νομιμοποίηση να λέει ότι ήταν και παραμένει μία δύναμη αντιμνημονιακή - επειδή χθες το απαξιώσατε και το λοιδορήσατε- είναι η Αριστερά της ευθύνης. 
Σας θυμίζω –και μιλώντας σε όλους τους συναδέλφους, τις κυρίες και τους κυρίους συναδέλφους- ότι τον Ιούνιο αν η Δημοκρατική Αριστερά δεν έπαιρνε αυτό το πολιτικό ρίσκο, αν δεν αναλάμβανε αυτήν την υψηλή πολιτική ευθύνη, οι εξελίξεις στη χώρα θα ήταν όχι απλά δραματικές, αλλά θα ζούσαμε στιγμές που έζησαν άλλες χώρες στον πλανήτη μας. Νομίζω ότι και τα πρόσφατα, δυστυχώς, ιστορικά παραδείγματα δικαιώνουν αυτήν την επιλογή της Δημοκρατικής Αριστεράς. 
Μπορεί να διαφωνείτε, είναι σεβαστό, αλλά μη μας κουνάτε το δάχτυλο, σας παρακαλώ. Δημιουργείτε πρόβλημα στη δική σας πολιτική προοπτική και στην όποια δυνατότητα και πιθανότητα έχει ο ελληνικός λαός, κάποια στιγμή, να σας επιλέξει, να σας κάνει κυβέρνηση, εάν παρουσιάσετε τέτοιου είδους συμπεριφορές και πρακτικές.
Κλείνοντας, κυρία Πρόεδρε, θα πω κάτι επί της ουσίας.</Speech>
<Speech><Parlmember>ΝΙΚΟΛΑΟΣ ΒΟΥΤΣΗΣ</Parlmember>: Τον Ιούνιο, πάντως, υπήρξε πλειοψηφία και χωρίς εσάς.</Speech>
<Speech><Parlmember>ΔΗΜΗΤΡΙΟΣ ΑΝΑΓΝΩΣΤΑΚΗΣ</Parlmember>: Αγαπητέ, κύριε Βούτση, θα σας απαντήσω. 
Σε ό,τι με αφορά, δεν ήμουν Βουλευτής το προηγούμενο διάστημα. Άρα, κυρία Σακοράφα, δεν έχω καμμία ευθύνη σε πρώτο χρόνο, σε πρώτο βαθμό, για όσες πολιτικές ασκήθηκαν και μας έφεραν σε αυτό το σημείο που σήμερα βιώνει η ελληνική κοινωνία και αντιμετωπίζει η ελληνική οικονομία. Άλλοι είχαν τη βουλευτική ιδιότητα και μάλιστα σε κόμματα εξουσίας, από το χώρο σας, όχι από το χώρο μας.</Speech> 
<Speech><Parlmember>ΝΙΚΟΛΑΟΣ ΒΟΥΤΣΗΣ</Parlmember>: Τον Ιούνιο υπήρξε πλειοψηφία και χωρίς εσάς.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Σας παρακαλώ, όχι διακοπές. Δεν κάνουμε διάλογο. 
Κύριε Αναγνωστάκη, συνεχίστε επί της τοποθέτησής σας παρακαλώ.</ChairmanSpeech>  
<Speech><Parlmember>ΔΗΜΗΤΡΙΟΣ ΑΝΑΓΝΩΣΤΑΚΗΣ</Parlmember>: Είπα και χθες ότι η πράξη νομοθετικού περιεχομένου ψηφίζεται στο σύνολό της και ως εκ τούτου δεν έχουμε άλλη δυνατότητα παρά να κριτικάρουμε επιμέρους άρθρα, χωρίς να μας δίνετε η δυνατότητα, όμως, να ψηφίζουμε μεμονωμένα και άρα μας στερείται η δυνατότητα, εκεί που έχουμε επιφυλάξεις και αντιρρήσεις, να καταψηφίσουμε. 
Συνεπώς είπαμε ότι επειδή η πλειοψηφία των άρθρων πραγματικά έδωσε λύση σε συγκεκριμένα ζητήματα που απασχολούσαν, τόσο το Υπουργείο Εσωτερικών όσο και τα υπόλοιπα Υπουργεία, που αναφέρονται στην πράξη, θα είμαστε θετικοί. Το είπαμε στην πρώτη ανάγνωση, το επιβεβαιώνουμε και σήμερα. 
Βέβαια, αυτό δεν μας στερεί τη δυνατότητα να ασκήσουμε κριτική, κύριοι Υπουργοί, για τη συγκρότηση Παρατηρητηρίου Οικονομικής Αυτοτέλειας των ΟΤΑ -κάτι που επαναλαμβάνω για εμάς ο προληπτικός έλεγχος και γενικά ο έλεγχος είναι αποδεκτός και πρέπει να υφίσταται- αλλά δεν μπορεί να υπάρχει απόσταση μεταξύ της υποχρέωσης που έχει η πολιτεία ως προς τη χρηματοδότηση των ΟΤΑ, με το Παρατηρητήριο. Είναι προφανές ότι όταν δεν υπάρχει ομαλή ροή-χρηματοδότηση των δήμων, θα υπάρχει και απόκλιση από τους στόχους. Άρα, στην ουσία, είναι ευθύνη της πολιτείας περισσότερο παρά των δήμων. 
Δεν θα σταθώ σε επιμέρους άρθρα, παρά μόνο στα άρθρα 21 και 22, γιατί χθες δεν πρόλαβα, κυρία Πρόεδρε, να κάνω αναφορά όπως έκανα και στην επιτροπή. 
Σε ό,τι αφορά τη συμπλήρωση των αρμοδιοτήτων, μας βρίσκει σύμφωνους αυτή η διατύπωση που έγινε, κύριε Υπουργέ, η αντικατάσταση δηλαδή των ρημάτων που δημιούργησαν πολιτικό ζήτημα. Για παράδειγμα τα ρήματα «αποδέχεται» και «συνυπογράφει» στην ουσία έδιναν την εικόνα ενός υπεροργάνου, ενώ με τα ρήματα «παραλαμβάνει» και «υπογράφει» νομίζω ότι αποκαθίσταται ο ουσιαστικός ρόλος που έχει ο Γενικός Γραμματέας της Κυβέρνησης. 
Σε ό,τι αφορά το άρθρο 22, για να είμαστε καθαροί, ως Δημοκρατική Αριστερά –είναι αρμοδιότητα Υπουργού Επικρατείας, αλλά αφού δεν είναι εδώ και εκπροσωπείτε την Κυβέρνηση, παρακαλώ ακούστε με- θεωρούμε ότι δεν μπορεί να συνεχιστεί αυτή η ιστορία με τις συνεχείς παρατάσεις για την είσπραξη του 20% τηλεοπτικών διαφημίσεων. 
Είναι πρόκληση! Και εμείς δεν διστάζουμε να αναλάβουμε την ευθύνη μας και την ευθύνη των όσων καταθέτουμε κάθε φορά. 
Ειπώθηκε κάτι από προηγούμενο συνάδελφο χθες το βράδυ. Είναι δυνατόν να μιλάμε για κοινωνική δικαιοσύνη, όταν κοινωνικές ομάδες βρίσκονται στα όρια της ανέχειας και της φτώχειας, όταν κοινωνικές ομάδες παλεύουν για να υπάρξει εξασφάλιση των θέσεων εργασίας που κινδυνεύουν, εδώ να υπάρχει μια άλλου είδους προνομιακή μεταχείριση στο όνομα δήθεν ότι διασφαλίζονται θέσεις εργασίας; 
Αυτό, εν πάση περιπτώσει, θα μπορούσε να είχε έρθει σε ξεχωριστό νομοσχέδιο για να μπορέσει η κάθε πολιτική δύναμη να πάρει την ευθύνη της απέναντι στο συγκεκριμένο, ενώ τώρα στερείται η δυνατότητα να καταψηφίσουμε το συγκεκριμένο -που θα θέλαμε πάρα πολύ- γιατί εμπεριέχεται στην πράξη νομοθετικού περιεχομένου. Και δεν είναι υπεκφυγή, είναι ουσία. Και είναι κατάθεση με ειλικρίνεια.
Στα άρθρα τώρα του κυρίως νομοθετήματος. Επαναλαμβάνω ότι είναι θετικό το ότι έγινε απαλοιφή του άρθρου 2 και έγινε αποδεκτή και η τροπολογία που κατατέθηκε όχι μόνο από την κ. Παπακώστα, αλλά από το σύνολο των πολιτικών δυνάμεων, κύριε Υπουργέ. Διότι, χθες στη βραδυνή τοποθέτησή σας είπατε ότι ήταν πρωτοβουλία της κ. Παπακώστα με στήριξη των Ανεξάρτητων Ελλήνων. Δεν είναι έτσι. Και η κ. Σακοράφα το έβαλε και εγώ το έβαλα και, εν πάση περιπτώσει, είναι θετικό το ότι γίνεται αποδεκτή αυτή η τροπολογία που κατατέθηκε στην ουσία με ευθύνη της ΠΟΕ-ΟΤΑ και την κάναμε αποδεκτή μετά από τις νομοτεχνικές βελτιώσεις που έγιναν.
Στο άρθρο 4 με βρίσκει σύμφωνο αυτή η βελτίωση που κάνατε και αναφέρομαι σε συμβάσεις ορισμένου χρόνου και μίσθωσης έργου στους δήμους.
Σε ό,τι αφορά τα υπόλοιπα άρθρα, για να μην κουράσω, θα σταθώ μόνο στο άρθρο 18. Σε αυτό το άρθρο, για όσους δεν το έχουν αντιληφθεί, μιλάμε για την Επιτροπή Ελέγχου των Οικονομικών των Κομμάτων και Πολιτικών Προσώπων. Εδώ, λοιπόν, συμμετέχουν ακαδημαϊκοί από την πανεπιστημιακή κοινότητα και βεβαίως συμμετέχουν και δικαστικοί. Είναι προφανές ότι αυτοί οι άνθρωποι για να συμμετέχουν χρειάζονται μία αποζημίωση και καλώς πράττετε και έχει διευθετηθεί και βεβαίως καθορίζεται από πού αυτοί θα προέρχονται.
Επίσης, κυρία Πρόεδρε, νομίζω ότι είναι θετική και η αποδοχή από την πλευρά του κ. Αθανασίου για τη διεύρυνση της επιτροπής σε πέντε μέλη με έναν εκπρόσωπο από την ΚΕΔΕ που δίνει τη δυνατότητα, εκτός από την Κοινωνία των Πολιτών που είναι η Εθνική Επιτροπή και τα Ανθρώπινα Δικαιώματα, να συμμετέχει και ένας εκπρόσωπος της τοπικής κοινωνίας όπου αυτός θα είναι προτεινόμενος από την ΚΕΔΕ.
Τέλος, για να μην υπάρξει παρανόηση, εμείς στηρίξαμε και στις διαδικασίες της επιτροπής, στηρίζουμε θετικά και στην Ολομέλεια, βάζοντας όμως –σας παρακαλώ, προσέξτε το ιδιαίτερα- για άλλη μία φορά το ζήτημα ότι θα πρέπει να αποφεύγονται οι πράξεις νομοθετικού περιεχομένου και να αξιοποιούνται μόνο και όταν βέβαια υπάρχει επείγουσα, απρόβλεπτη ανάγκη για να μπορέσουμε να αντιμετωπίσουμε τα προβλήματα.
Ευχαριστώ για την ανοχή, κυρία Πρόεδρε.
(Χειροκροτήματα από την πτέρυγα της ΔΗΜΑΡ)</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε και εμείς, κύριε Αναγνωστάκη.
Το λόγο έχει εκ μέρους του Κομμουνιστικού Κόμματος Ελλάδας ο κ. Νικόλαος Μωραΐτης.</ChairmanSpeech>
<Speech><Parlmember>ΝΙΚΟΛΑΟΣ ΜΩΡΑΪΤΗΣ</Parlmember>: Ευχαριστώ, κυρία Πρόεδρε.
Τοποθετηθήκαμε και στη χθεσινή συνεδρίαση και είπαμε ότι κατά τη γνώμη μας έχουμε νομοθετική κατοχύρωση νέων αντιλαϊκών μέτρων σε βάρος των λαϊκών στρωμάτων μέσω της τοπικής διοίκησης και των περιφερειών με την πράξη νομοθετικού περιεχομένου αλλά και με το σχέδιο νόμου.
Θα έχουμε μαζικά χαράτσια στους δήμους σε βάρος των δημοτών, μαζικές απολύσεις που θα γίνονται και μέσα από την επιτήρηση και λόγω της απόκλισης των προϋπολογισμών που θα βρίσκονται σε συνεχή μνημόνια, μέσα από το παρατηρητήριο οικονομικής αυτοτέλειας.
Και όλα αυτά τα κάνατε με συνοπτικές διαδικασίες σε ένα άρθρο. Με αυτήν την απαράδεκτη διαδικασία που η αστική δημοκρατία όταν πρόκειται να υπηρετήσει τα συμφέροντα του κεφαλαίου καταφεύγει σε τέτοιες μεθόδους, ακόμα και όταν η κοινοβουλευτική πλειοψηφία είναι δεδομένη.
Είπαμε και στη χθεσινή συνεδρίαση ότι στόχος είναι η προσαρμογή του αστικού κράτους να καταστεί πιο ικανό, πιο αποτελεσματικό προς όφελος του κεφαλαίου. 
Καταψηφίζουμε την πράξη νομοθετικού περιεχομένου παρά τις δύο, τρεις θετικές διατάξεις που περιέχει, οι οποίες όμως στην ουσία είναι σταγόνα στον ωκεανό μπροστά στους στόχους για την πλήρη ιδιωτικοποίηση στο χώρο της τοπικής διοίκησης με εργαλείο -όπως αναφέραμε και χθες- τον «Καλλικράτη» και τη νέα διοικητική μεταρρύθμιση, που είναι ο βασικός πυλώνας της πολιτικής για την αντιμετώπιση της κρίσης προς όφελος του κεφαλαίου.
Κάποιοι ανέφεραν ότι κανείς εδώ σε αυτήν την Αίθουσα δεν είπε για την ΗΔΙΚΑ. Αυτοί που κόπτονται γι’ αυτό, δεν μιλούν για την ουσία. Προσωποποιούν το ζήτημα και δεν τους νοιάζει η ουσία.
Εμείς το λέμε καθαρά. Στο άρθρο 16 της πράξης νομοθετικού περιεχομένου έχουμε την Ηλεκτρονική Διακυβέρνηση Κοινωνικής Ασφάλειας, την ΗΔΙΚΑ. Έχουμε, δηλαδή, την παραπέρα εμπορευματοποίηση και ιδιωτικοποίηση του απομένοντος δημόσιου τομέα. Η ανώνυμη εταιρεία, η ΗΔΙΚΑ, αναλαμβάνει την εποπτεία των νοσοκομείων και του ΕΟΠΥΥ μέσω της δυνατότητας την οποία έχει και την υποστήριξη των φορέων εποπτείας του Υπουργείου Υγείας. 
Ακόμα, η ΗΔΙΚΑ θα έχει τον έλεγχο των φορέων του Υπουργείου Εργασίας Κοινωνικής Ασφάλισης και Πρόνοιας που διαθέτουν ακίνητη περιουσία. Έτσι θα προχωρήσει ακόμα ταχύτερα το επόμενο διάστημα στο ξεπούλημα της ακίνητης περιουσίας μέσω της αξιοποίησης. Υπάρχει συνειδητή απαξίωση των δημόσιων οργανισμών για να προκαλούν αγανάκτηση στο λαό και να έρθει μετά σαν ώριμο φρούτο η ιδιωτικοποίηση. Προσπαθεί, δηλαδή, η συγκυβέρνηση με διάφορα τεχνάσματα να κρύψει τη βαρβαρότητα της πολιτικής σας.
Το σχέδιο νόμου έρχεται να συμπληρώσει, κατά τη γνώμη μας, την πράξη νομοθετικού περιεχομένου. Έχουμε σάρωμα των κατακτήσεων των εργασιακών δικαιωμάτων των εργαζομένων στο χώρο της τοπικής αυτοδιοίκησης και όχι μόνο.
Στο άρθρο 4 φέρνει εργασιακές σχέσεις μεσαίωνα και εργασιακές σχέσεις πολιτικής ομηρίας.
Στο άρθρο 5, με τις άδειες άνευ αποδοχών, μάλλον στοχεύετε στην ομαδική έξοδο απ’ τους δήμους στην κατεύθυνση συρρίκνωσης του ευρύτερου δημόσιου τομέα, των υπηρεσιών, αλλά πάνω απ’ όλα να παραδοθούν αυτές οι υπηρεσίες στην ανταποδοτικότητα, στο ιδιωτικό κεφάλαιο.
Στο άρθρο 6 αναφερθήκαμε διεξοδικά στο Παρατηρητήριο Οικονομικής Αυτοτέλειας που είναι η καρδιά του νομοσχεδίου και της πράξης νομοθετικού περιεχομένου. Δημιουργείται, δηλαδή, παρατηρητήριο οικονομικής αυτοτέλειας στους δήμους, σε άλλους φορείς βάζετε επόπτη τοποτηρητή των συμφερόντων του κεφαλαίου στοχεύοντας να περικόψετε πόρους και κάθε δυνατότητα στους δήμους να μπορούν να προσφέρουν έστω στοιχειώδεις υπηρεσίες στους δημότες. 
Όπως αναφέραμε και χθες, σε περίπτωση αποκλίσεων για δύο συνεχόμενα τρίμηνα μπαίνουν υποχρεωτικά σε προγράμματα εξυγίανσης. Αυτή η εξέλιξη με τη σειρά της, συνεπάγεται καρατόμηση σε ό,τι αφορά δαπάνες και θα οδηγήσει σε μια νέα φορομπηχτική πολιτική, η οποία θα εκτοξεύσει στα ύψη τα δημοτικά τέλη, θα έχουμε δηλαδή νέα δημοτικά χαράτσια. Με λίγα λόγια, θα έχουμε την εισβολή για τα καλά του μεγάλου κεφαλαίου στο χώρο της τοπικής αυτοδιοίκησης.
Στο άρθρο 7 το κράτος καταργεί υπηρεσίες όπως είναι η ΔΟΥ και μεταφέρει το βάρος της λειτουργίας αυτών στους δήμους, των οποίων ήδη έχει πετσοκόψει τους προϋπολογισμούς. Με τους εναπομείναντες προϋπολογισμούς οι δήμοι δεν μπορούν να προσφέρουν έστω και υποτυπώδεις λειτουργίες.
Με λίγα λόγια, γίνεται απαλλαγή του αστικού κράτους και μεταφέρει αυτές τις αρμοδιότητες, χωρίς πόρους, στους δήμους. Το ίδιο γίνεται και με τη συμμετοχή στο πρόγραμμα «Θησέας» από τους προϋπολογισμούς των δήμων στα εναπομείναντα έργα τα οποία έχουν γίνει γεφύρι της Άρτας, τα οποία ήδη έπρεπε να έχουν τελειώσει εδώ και χρόνια. Ένα μέρος της ΣΑΤΑ θα πάει γι’ αυτά τα έργα.
Στο άρθρο 9 ψηφίζουμε «ΠΑΡΩΝ». Είμαστε υπέρ των αντικειμενικών κριτηρίων στη συγκρότηση των υπηρεσιών του δημοσίου με κριτήρια την ικανότητα στην πανεπιστημιακή εκπαίδευση και όχι μόνο. Βέβαια, αυτό μέχρι σήμερα δεν γίνεται.
Στο άρθρο 11 και 12 ψηφίζουμε «ΠΑΡΩΝ» για τις άδειες των μεταναστών παρά το ότι παραμένει το παράβολο-χαράτσι, κατά τη γνώμη μας, των 150 ευρώ για την ισχύ της άδειας για κάθε έτος. Επιβάλλεται και νέο χαράτσι, μικρό κατά τον κύριο Υπουργό, όμως δεν παύει να είναι μια παραπέρα επιβάρυνση.
Ψηφίζουμε κατά στα υπόλοιπα άρθρα, όπως είναι για τους παιδικούς σταθμούς, των οποίων η μεταφορά στους δήμους έχει φέρει σαν αποτέλεσμα το κλείσιμο σε πολλούς παιδικούς σταθμούς και πολλά παιδιά των λαϊκών οικογενειών να μένουν έξω από τους παιδικούς σταθμούς.
Ψηφίζουμε «ΠΑΡΩΝ» σε ό,τι αφορά τις μετατάξεις, στο άρθρο 15, του προσωπικού της Δημοτικής Αστυνομίας.
Επίσης, ψηφίζουμε κατά στα άρθρα που μεταφέρουν αρμοδιότητες στο Γενικό Γραμματέα του Πρωθυπουργού και στη Γενική Γραμματεία. 
Καταψηφίζουμε, γιατί όλα αυτά δημιουργούν υπερσυγκέντρωση εξουσιών κοντά στον Πρωθυπουργό. Άλλωστε, διαφωνήσαμε και παλαιότερα με τη συγκρότηση παρόμοιων επιτροπών.
Αναφερθήκαμε και χθες στις τροπολογίες που έφερε το Υπουργείο Εσωτερικών και ιδιαίτερα για το πρόγραμμα «Αυτοδιοίκηση, Κοινωνική Συνοχή, Ισόρροπη Ανάπτυξη». Είπαμε χθες ότι «στρώνει το χαλί» πραγματικά για τους επιχειρηματίες, για να μπουν για τα καλά στο χώρο της τοπικής διοίκησης, των δήμων και των περιφερειών, αφού γι’ αυτούς θα υπάρχει τζάμπα εργασία μέσα από το πρόγραμμα που θα χρησιμοποιήσουν.
Αυτό το πρόγραμμα χρηματοδοτείται από παρακρατηθέντες φόρους από μεριάς των δήμων, όπως είναι ο φόρος ζύθου, τα τέλη διαφήμισης και το 15% από το τέλος ακίνητης περιουσίας. Όλα αυτά, για να καταπολεμηθεί η ανεργία ή όπως λένε τα κόμματα του ευρωμονόδρομου, γιατί μπορεί να είναι αναπτυξιακή διέξοδος και ανάχωμα στην ανεργία τέτοια προγράμματα. Καλλιεργούν αυταπάτες, εξωραΐζουν το χαρακτήρα της καπιταλιστικής ανάπτυξης, θέλουν να κρύψουν τις οδυνηρές συνέπειες για την εργατική τάξη, για τα πλατιά λαϊκά στρώματα. 
Σε άλλη τροπολογία παρατείνεται το πρόγραμμα «Βοήθεια στο Σπίτι», όχι με χρήματα του κρατικού προϋπολογισμού, αλλά με χρήματα από τον ιδρώτα των εργαζομένων, των συνταξιούχων, από το λογαριασμό εισφοράς αλληλεγγύης συνταξιούχων.
Εμείς καλούμε τους εργαζόμενους ειδικά στο πρόγραμμα «Βοήθεια στο Σπίτι» να βγάλουν συμπεράσματα, να μην ξεγελαστούν. Είναι, κατά τη γνώμη μας, εργαζόμενοι που αργά ή γρήγορα θα έχουν ημερομηνία λήξης. Και οι συνταξιούχοι πρέπει να κατανοήσουν ότι δεν θα τους παρέχονται υπηρεσίες, απλώς και μόνο θα πληρώνουν και θα ξαναπληρώνουν για κάθε παροχή.
Επίσης, με την τροπολογία που φέρνετε βάζετε επιβράβευση για τους δήμους που με ευλάβεια θα εφαρμόσουν την αντιλαϊκή σας πολιτική.
Εμείς καταψηφίζουμε τις τροπολογίες που έχουν κατατεθεί από μεριάς του Υπουργείου. Ψηφίζουμε την τροπολογία –αν γίνει δεκτή- που αφορά τους ανασφάλιστους υπερήλικες ομογενείς και συνταξιούχους μέσω ΟΓΑ, αν και δεν καλύπτει τα δίκαια αιτήματα όλων αυτών των ανθρώπων και σε πολλές περιπτώσεις τους βάζει σε περιπέτειες και σε μία ατελείωτη γραφειοκρατία.
Ευχαριστώ.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Σας ευχαριστούμε, κύριε Μωραΐτη.
Κυρίες και κύριοι συνάδελφοι, ολοκληρώθηκαν οι εισηγήσεις των εισηγητών και των ειδικών αγορητών και εισερχόμαστε τώρα στον κατάλογο των ομιλητών επί των άρθρων και των τροπολογιών, με πρώτη την κ. Ασημίνα Σκόνδρα.
Ορίστε, κυρία Σκόνδρα, έχετε το λόγο.</ChairmanSpeech>
<Speech><Parlmember>ΑΣΗΜΙΝΑ ΣΚΟΝΔΡΑ</Parlmember>: Ευχαριστώ, κυρία Πρόεδρε.
Κύριε Υπουργέ, κυρίες και κύριοι συνάδελφοι, το παρόν νομοσχέδιο ρυθμίζει μία σειρά από θέματα με βασικό κορμό τα ζητήματα της αυτοδιοίκησης. Ο «Καλλικράτης» υπήρξε ένα εξαιρετικά φιλόδοξο σχέδιο, αλλά δυστυχώς με πάρα πολλές ατέλειες. Εξαρχής η ΚΕΔΚΕ τότε είχε εντοπίσει διάφορες αδυναμίες του και καλούσε το κράτος να βρει λύση στα προβλήματα που θα ανέκυπταν κατά την πορεία της εφαρμογής του. 
Υπήρχαν δήμοι, όπως ο Δήμος Αργιθέας του Νομού Καρδίτσας, που δεν είχαν δυνατότητα να ανταποκριθούν αυτοτελώς στα τεράστια προβλήματα που αντιμετωπίζουν. Ο Δήμος Αργιθέας, ορεινός, δύσβατος, με ακτίνα πολλών δεκάδων χιλιομέτρων, με συνεχείς κατολισθήσεις, με ακραία καιρικά φαινόμενα, θα έπρεπε να έχει ένα στόλο μηχανημάτων και άλλους τόσους χειριστές, για να επιτελέσει το έργο του. 
Μία ακόμη αδυναμία που φάνηκε σε όλο το μεγαλείο της, αποτελεί ο χωροταξικός σχεδιασμός. Στην ουσία, δεν υπήρξε σχεδιασμός. Έγινε απλή συνένωση δήμων. Τα λάθη που είχαν γίνει στο χωροταξικό του «Καποδίστρια» ακολούθησαν και τον «Καλλικράτη». 
Αγαπητοί συνάδελφοι, το σημερινό νομοσχέδιο έρχεται να δώσει κάποιες ουσιαστικά λύσεις σε αυτά τα προβλήματα, να δώσει διέξοδο στους δήμους που αδυνατούν να ανταποκριθούν στις απαιτήσεις του «Καλλικράτη», ενώ δρομολογούνται οι απαραίτητες αλλαγές που θα βοηθήσουν στο νοικοκύρεμα των ΟΤΑ. Όλα τα παραπάνω γίνονται, βεβαίως, υπό το πρίσμα των δεσμεύσεων της χώρας, όπως αποτυπώνονται στο μεσοπρόθεσμο. 
Θα σταθώ τώρα σε κάποια σημεία του νομοσχεδίου. 
Γίνεται προσπάθεια της Κυβέρνησης για εξορθολογισμό των δαπανών των ΟΤΑ. Υπάρχει, άραγε, κανείς που να έχει αντίρρηση σ&apos; αυτό; Θυμίζω σε όλους ότι κατά το έτος 2012 προέκυψαν επείγουσες ανάγκες που χρειάστηκε να αντιμετωπιστούν από το Υπουργείο Εσωτερικών, αφού οι δήμοι αδυνατούσαν. Αυτά τα χειρίστηκε το Υπουργείο με τέτοιον τρόπο, που διασφαλίστηκε η απρόσκοπτη λειτουργία των ΟΤΑ, χωρίς να υπάρξουν αρνητικές συνέπειες για τους πολίτες. 
Από την 1-1-2013 θα περιέρχονταν στους δήμους διακόσιες τρεις αρμοδιότητες, χωρίς όμως τους ανάλογους πόρους, το προσωπικό και την προετοιμασία που έπρεπε να είχε γίνει.
Ποιο θα ήταν το αποτέλεσμα; Θα βρισκόμασταν απέναντι σε μια ολοκληρωτική κατάρρευση των δήμων. Αυτό θέλαμε; Πιστεύω πως όχι. 
Έρχεται σήμερα το Υπουργείο και εισάγει μια ουσιαστική λύση μέσα από την ευελιξία. Ποια είναι αυτή; Όταν η τοπική αυτοδιοίκηση είναι έτοιμη, τότε αυτομάτως θα της μεταφέρεται η αρμοδιότητα. Όταν κρίνουν οι δήμαρχοι μαζί με το Υπουργείο ότι υπάρχουν οι πόροι και υπάρχει και το ανθρώπινο δυναμικό, τότε να γίνεται η μεταφορά. 
Ρυθμίζεται η πρόσληψη προσωπικού ορισμένου χρόνου και η σύσταση συμβάσεων μίσθωσης έργου. Πρόκειται για παραγωγικές προσλήψεις στους δήμους, ώστε να καλύπτονται οι ανάγκες τους. Δεν καταλαβαίνω το κακό της ρύθμισης αυτής. Πού το βλέπει δηλαδή η Αντιπολίτευση; 
Στο άρθρο 9 έχουμε το ζήτημα της αντιμισθίας των αντιδημάρχων. Εδώ, κύριε Υπουργέ, πρέπει να λάβουμε σοβαρά υπ’ όψιν τα στοιχεία της ΚΕΔΕ, που αναφέρουν ότι πλέον οξύνεται το πρόβλημα για όσους αντιδημάρχους δεν λαμβάνουν αντιμισθίες και δεν λαμβάνουν ουδεμία αποζημίωση, αφού οδηγούνται στην ουσία σε παραίτηση. Θέλω να σας πω, κύριε Υπουργέ, ότι δεν χρειάζεται να μας το πει η ΚΕΔΕ. Το αντιλαμβανόμαστε όλοι πολύ καλά. Δεν μπορεί κάποιος να ασκεί τα καθήκοντά του σωστά και αποτελεσματικά και ταυτόχρονα να βρίσκεται κάπου αλλού για να εξασφαλίζει τα προς το ζην.
Επίσης, η κατάργηση της αποζημίωσης των προέδρων των δημοτικών διαμερισμάτων, κύριε Υπουργέ, έχει δημιουργήσει σοβαρά προβλήματα, αφού οι άνθρωποι αυτοί χωρίς αυτά τα ελάχιστα χρήματα δεν είναι σε θέση πλέον να καλύψουν ούτε τις μετακινήσεις τους. Προσωπικά θέλω να κρούσω τον κώδωνα του κινδύνου. Θα υπάρξουν δημοτικές εκλογές και δεν θα υπάρχουν υποψήφιοι, όχι γιατί δεν θα υπάρχουν πρόθυμοι άνθρωποι να προσφέρουν, αλλά γιατί και αυτοί θέλουν να ζήσουν. 
Κύριε Υπουργέ, πρέπει να τα δείτε όλα αυτά, όπως και άλλες θεσμικές διορθώσεις, που η ΚΕΔΚΕ έχει προτείνει, γιατί είναι απόσταγμα μιας πολύχρονης πείρας. 
Ως προς το «Θησέας» και το ΕΣΠΑ, είναι γνωστό ότι σχεδόν οκτώ στους δέκα δήμους έχουν ολοκληρώσει τα έργα του προγράμματος «Θησέας». Στους υπόλοιπους υπάρχει ανάγκη ολοκλήρωσης των δράσεων. Ρυθμίζεται, λοιπόν, η απένταξή τους από το πρόγραμμα «Θησέας» και η ένταξή τους στο ΕΣΠΑ. 
Το άρθρο 7 περί σύστασης του Παρατηρητηρίου Οικονομικής Αυτοτέλειας των δήμων είναι ένα κρίσιμο άρθρο. Ακούστηκε έντονη κριτική από την Αντιπολίτευση ότι αυτός ο θεσμός καταργεί την αυτοτέλεια των δήμων. Δεν είναι έτσι, κυρίες και κύριοι. Η δημιουργία ενός μηχανισμού που έγκαιρα θα διαπιστώνει ότι ένας φορέας ξεφεύγει από τις οικονομικές του δυνατότητες, δεν μπορεί να παρά να είναι ένα χρήσιμο εργαλείο που η τοπική αυτοδιοίκηση καλείται να το αξιοποιήσει. 
Ο προληπτικός έλεγχος ενός προϋπολογισμού δεν πρέπει να δαιμονοποιείται. Δηλαδή ό,τι στοχεύει στη βελτίωση και την αποδοτικότητα εσείς θα το βαφτίζετε απαραίτητα κακό; Έτσι κάνατε και με την αξιολόγηση του προσωπικού, έτσι κάνετε και στον έλεγχο δαπανών. Τι λύση προτείνετε; «Μπάτε σκύλοι αλέστε κι αλεστικά μη δίνετε;»
Θεωρώ όμως, αγαπητοί συνάδελφοι, πολύ καινοτόμα, σωστή και δίκαιη την πρωτοβουλία του Υπουργού να εισάγει με τροπολογία κάτι εντελώς νέο για τα ελληνικά δεδομένα, την απτή επιβράβευση με επιπλέον χρηματοδότηση για όσους δήμους εκτελούν σωστά τον προϋπολογισμό, με χρηστή διαχείριση, και ανταποκρίνονται με υπευθυνότητα στις αρμοδιότητές τους. Αυτό αποτελεί ουσιαστικό κίνητρο, είναι μέτρο αναπτυξιακό, αλλά και νέο ήθος στην άσκηση πολιτικής.
Τέλος, να αναφερθώ στο συμψηφισμό των οφειλών των δήμων προς το κράτος, όπου δίνεται μια παράταση μέχρι τον Ιούνιο για να επιτρέψουμε και σε άλλους δήμους να ενταχθούν στη λογική του συμψηφισμού. Ήδη τριάντα ένας δήμοι έχουν ρυθμίσει τα χρέη τους, τα έχουν συμψηφίσει και ωφελούνται περίπου 54 εκατομμύρια. Είναι, λοιπόν, θετικό. Όποιοι δήμοι το επιθυμούν, μπορούν να μπουν και να τακτοποιήσουν με αυτόν τον τρόπο τις οφειλές τους. 
Κυρίες και κύριοι συνάδελφοι, η τοπική αυτοδιοίκηση είναι εκείνη η εξουσία που βρίσκεται πιο κοντά στον πολίτη, είναι εκείνη η εξουσία που καλείται να δώσει λύσεις άμεσα, πολλές φορές χωρίς να υπάρχει προηγούμενο, χωρίς θεσμικό πλαίσιο, χωρίς νόμο και κανονισμό. 
Το λέω μετά λόγου γνώσεως, γιατί υπηρέτησα οκτώ χρόνια την αυτοδιοίκηση στην Καρδίτσα, όπως και πολλοί από εσάς σε άλλους ΟΤΑ. Γνωρίζουμε ότι η τοπική αυτοδιοίκηση έχει χτυπηθεί από τη δημοσιονομική συγκυρία, έχει χάσει πάνω από το 50% των πόρων. Παρ’ όλα αυτά εξακολουθεί να καλύπτει την κοινωνική πολιτική σε καθημερινή βάση, γι’ αυτό της αξίζουν χίλιοι έπαινοι.
Πέρυσι ο Υπουργός Εσωτερικών έπρεπε να καλύψει ένα έλλειμμα 350 εκατομμυρίων που δεν είχαν γραφεί στον προϋπολογισμό και που θα οδηγούσε στην κατάρρευση εβδομήντα τεσσάρων δήμων της χώρας. Παράλληλα, έπρεπε να πληρωθούν 420 εκατομμύρια σε προνοιακά επιδόματα καρκινοπαθών που εκκρεμούσαν από το Φεβρουάριο. Σε αυτά προσθέστε άλλα 80 εκατομμύρια για τη θέρμανση των σχολείων, 150 εκατομμύρια στους μεταφορείς των μαθητών, τους απλήρωτους υπαλλήλους του προγράμματος «Βοήθεια στο Σπίτι» που αποτελούν μοναδικό στήριγμα σε ογδόντα χιλιάδες γέροντες και ατόμων με αναπηρία και, τέλος, τις ληξιπρόθεσμες οφειλές που ξεπερνούσαν το 1 δισεκατομμύριο. Όλα αυτά, κυρίες και κύριοι, αντιμετωπίστηκαν αποτελεσματικά από μια Κυβέρνηση επτά μηνών που εξαρχής είχε και έχει έναν στόχο, να μείνει όρθια η χώρα. Άρα να μείνουν όρθιες τόσο η Δημόσια Διοίκηση όσο και η αυτοδιοίκηση. 
Αντιμετωπίζονται οι αδυναμίες του «Καλλικράτη» και ενισχύεται η δυνατότητα απορροφητικότητας του ΕΣΠΑ από τους δήμους. Δρομολογείται η εξυγίανση των οικονομικών των ΟΤΑ και η αύξηση της αποτελεσματικότητάς τους.
Συνυπολογίζοντας όλα τα παραπάνω, σας καλώ να υπερψηφίσετε το παρόν νομοσχέδιο. 
Ευχαριστώ.
(Χειροκροτήματα από την πτέρυγα της Νέας Δημοκρατίας)</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε, κυρία Σκόνδρα.
Η κ. Χρυσούλα Γιαταγάνα έχει το λόγο.</ChairmanSpeech>
<Speech><Parlmember>ΧΡΥΣΟΥΛΑ-ΜΑΡΙΑ ΓΙΑΤΑΓΑΝΑ</Parlmember>: Κύριε Υπουργέ, αγαπητοί συνάδελφοι, πριν αναφερθώ στα άρθρα του παρόντος νομοσχεδίου, επειδή τα γεγονότα τρέχουν και είναι επίκαιρα και επείγοντα, δεν μπορώ να μην αναφερθώ σε αυτές τις παραβιάσεις ανθρωπίνων δικαιωμάτων που συνέβησαν στην Ιερισσό Χαλκιδικής. Τρεις η ώρα χαράματα μπήκαν οι αστυνομικοί, παραβίασαν και έσπασαν πόρτες. Αυτά πληροφορούμεθα από το ρεπορτάζ και έχουμε επαληθεύσει από γνωστούς μας, από τηλεφωνήματα που κάναμε, κατοίκων της περιοχής. Δεν είναι, λοιπόν, κάτι το οποίο το εφεύραμε εμείς. Είναι γεγονότα αυτά.</Speech> 
<Speech><Parlmember>ΔΗΜΗΤΡΙΟΣ ΚΥΡΙΑΖΙΔΗΣ</Parlmember>: Θα τα πούμε.</Speech> 
<Speech><Parlmember>ΧΡΥΣΟΥΛΑ-ΜΑΡΙΑ ΓΙΑΤΑΓΑΝΑ</Parlmember>: Είναι γεγονότα εξαιρετικά οδυνηρά και διερωτώμαι: Έχει εκπροσώπηση η Χαλκιδική; Δεν βλέπω τους συναδέλφους. Εδώ κάποιοι έχουν εκλεγεί. Τέσσερις ή πέντε συνάδελφοι. Εκτός αν έχουν σπεύσει στον τόπο των γεγονότων ως όφειλαν. Αυτό το επικροτώ απόλυτα. Διότι θα θέλαμε να είναι εδώ για να μας πουν, αυτοί οι οποίοι συνελήφθησαν στις τρεις η ώρα το πρωί με αυτόν τον τρόπο που καταγγέλθηκε από πάρα πολλές πλευρές, ήταν επικίνδυνοι κακοποιοί τύπου Πάσσαρη, τύπου Βλαστού που αποδρούν με ελικόπτερα; Ήταν κάτι τέτοιο; Εάν ήταν κάτι τέτοιο, εάν είχε συμβεί κάποιο αυτόφωρο κακούργημα και δεν μπορούσαν να κάνουν αλλιώς, καλώς έπραξαν.</Speech> 
<Speech><Parlmember>ΔΗΜΗΤΡΙΟΣ ΚΥΡΙΑΖΙΔΗΣ</Parlmember>: …αστυνομικούς</Speech>
<Speech><Parlmember>ΧΡΥΣΟΥΛΑ-ΜΑΡΙΑ ΓΙΑΤΑΓΑΝΑ</Parlmember>: Και ακούστε με, γιατί βλέπω το συνάδελφο κ. Κυριαζίδη να διαμαρτύρεται, εγώ ξέρετε πολύ καλά πόσο έχω συνεργαστεί και πόσο σέβομαι και εκτιμώ την Αστυνομία.</Speech> 
<Speech><Parlmember>ΔΗΜΗΤΡΙΟΣ ΚΥΡΙΑΖΙΔΗΣ</Parlmember>: Το ίδιο κάναμε και χθες το βράδυ.</Speech> 
<Speech><Parlmember>ΧΡΥΣΟΥΛΑ-ΜΑΡΙΑ ΓΙΑΤΑΓΑΝΑ</Parlmember>: Σέβομαι και εκτιμώ την Αστυνομία, πλην όμως, εκ της ιδιότητος που είχα, γνωρίζω κάτι νομιμοφανή περικαλύμματα με τα οποία επικαλύπτονται κάποιες παράνομες πράξεις, οι οποίες προσβάλλουν ανθρώπινα δικαιώματα. Και προσέξτε, μου είπαν ότι έχουν μαζευτεί κάτοικοι τριών χωριών πάνω στον Πολύγυρο αυτήν τη στιγμή. Δεν μαζεύονται κάτοικοι τριών χωριών για κάποιους κακοποιούς τύπου Πάσσαρη ή Βλαστού. Εγώ δεν τους γνωρίζω τους κατοίκους αυτούς. Δεν έχω ιδέα, γι’ αυτό ρώτησα αν υπάρχει κάποιος εδώ μέσα. 
Νομιμοφανή περικαλύμματα λοιπόν. Κάποιος βρέθηκε να πει ότι αυτός ετοιμάζεται να φύγει –λέω εγώ τώρα- και αμέσως έσπευσαν τρεις η ώρα τη νύχτα…</Speech>
<Speech><Parlmember>ΗΛΙΑΣ ΒΛΑΧΟΓΙΑΝΝΗΣ</Parlmember>: Ποιοι έσπευσαν;</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Παρακαλώ, μην κάνετε διάλογο για το θέμα. 
Κυρία Γιαταγάνα, έχετε εννέα λεπτά, παρακαλώ.</ChairmanSpeech>
<Speech><Parlmember>ΧΡΥΣΟΥΛΑ-ΜΑΡΙΑ ΓΙΑΤΑΓΑΝΑ</Parlmember>: Εγώ σας είπα. Ξέρετε τη θέση μου για την Αστυνομία…</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Δεν θα απαντάτε στους συναδέλφους για τις σκέψεις σας.</ChairmanSpeech>
<Speech><Parlmember>ΧΡΥΣΟΥΛΑ-ΜΑΡΙΑ ΓΙΑΤΑΓΑΝΑ</Parlmember>: Γίνονται πάντα παρουσία κάποιου πταισματοδίκου ή κάποιας πταισματοδίκου. Δεν γνωρίζω ποιος πήγε. Έτσι, νομιμοφανή περιτύλιγμα είπα.
Προσέξτε, έχουν παραβιαστεί, όπως καταγγέλλεται από το πρωί στα Μέσα Μαζικής Ενημέρωσης, με αυτόν το βάρβαρο τρόπο τα ανθρώπινα δικαιώματα, όχι με υπαιτιότητα δική σας, αλλά από πολύ ψηλά. Γιατί; Για να υποστηριχθούν τα συμφέροντα του κ. Μπόμπολα, τα οποία συνέχεια υποστηρίζονται και της Ελντοράντο. Προσέξτε το αυτό.
Εγώ σας επαναλαμβάνω, δεν τα βάζω μαζί σας. Επικάλυμμα σωστό. Προσέξτε, γιατί αυτά τα περιτυλίγματα, τα νομιμοφανή, δεν θα σας σώσουν από τη λαϊκή οργή. Δεν ανέβηκαν επάνω τρία χωριά ολόκληρα για κακοποιούς τύπου Βλαστού και οποιουδήποτε άλλου μεγάλου κακοποιού! Θα ερευνηθούν τα θέματα και θα δούμε. 
Σας επαναλαμβάνω, ξέρω πώς γίνεται. Κάποιος πήγε και είπε:  «Ετοιμάζονται να φύγουν αυτοί. Πιάστε τους, μην τους χάσουμε». Θα τα δούμε, όμως, αυτά στην πορεία, γιατί εγώ ούτε στην περιοχή μένω για να τους γνωρίζω, αλλά δεν μπορώ να μην τα καταγγείλω. Αναμένω. Θα έχει συνέχεια το επεισόδιο αυτό. Δεν θα μείνει έτσι.
Έρχομαι τώρα επί των άρθρων. Η κ. Χρυσοβελώνη, η ειδική αγορήτρια του νομοθετήματος αυτού, αναφέρθηκε γενικά και ειδικά επί ενός εκάστου των άρθρων. Εγώ όπως σας είπα και χθες επί της αρχής, καταψηφίζω αυτήν την πράξη νομοθετικού περιεχομένου. 
Έρχομαι, λοιπόν, επί της αρχής και επί των άρθρων να κάνω κάποιες παρατηρήσεις. 
Το άρθρο 7 αφορά τη Συγκρότηση Παρατηρητηρίου Οικονομικής Αυτοτέλειας των ΟΤΑ. Χθες ανέπτυξα τους λόγους και δεν θα επαναλάβω τα ίδια. Γι’ αυτόΝ το λόγο, λοιπόν, αναφερόμενη σ’ αυτά τα οποία είπα και χθες γι’ αυτό το άρθρο, το καταψηφίζω.
Ομοίως και το άρθρο 8, γιατί οι ρυθμίσεις του αφορούν τη λειτουργία του ίδιου του Παρατηρητηρίου.
Το άρθρο 12 που αφορά υποχρεωτική ένταξη επικουρικών ταμείων στο ΕΤΕΑ, με βρίσκει αντίθετη, γιατί η εμπειρία των συγχωνευθέντων μέχρι σήμερα ταμείων έχει αποδείξει ότι τα υγιή ταμεία οδηγούνται σε οικονομικό μαρασμό κι οι ασφαλισμένοι τους αντιμετωπίζουν πληθώρα προβλημάτων –βλέπε ΕΟΠΥΥ.
Πέραν τούτου, η πρόβλεψη στην παράγραφο 4 για τη δυνατότητα έκδοσης προεδρικού διατάγματος, με το οποίο θα αναπροσαρμόζονται οι παροχές στους δικαιούχους, εξαγγέλλει νέες μειώσεις τις οποίες ασφαλώς δεν δύναμαι να υποστηρίξω. 
Στο άρθρο 21, κάτω από το πρόσχημα της δήθεν συμπλήρωσης των αρμοδιοτήτων του Γενικού Γραμματέα της Κυβέρνησης, επανακαθορίζονται στην πραγματικότητα οι αρμοδιότητές του και εκχωρούνται σ’ αυτόν το γραμματέα υπεραρμοδιότητες και υπερεξουσίες. 
Επειδή πολλά ελέχθησαν γι’ αυτό το άρθρο, δεν έχω παρά να σας παραπέμψω στα σχόλια επί του άρθρου, στην αιτιολογική έκθεση της Επιστημονικής Επιτροπής της Βουλής. Δείτε, λοιπόν, τι λέει για την αντισυνταγματικότητα αυτού του άρθρου. Είναι εντελώς αντισυνταγματικό και μόνο γι’ αυτόν το λόγο πρέπει να καταργηθεί. Θα το ψηφίσετε; Απευθύνομαι στους νομικούς συναδέλφους. Διαβάστε λίγο, για να μην επαναλαμβάνω τι ακριβώς λέει. 
Οι ρυθμίσεις, λοιπόν, επειδή αντίκεινται στον Κανονισμό της Βουλής και είναι και αντισυνταγματικές, δεν μας επιτρέπουν να ψηφίσουμε αυτό το άρθρο. Παραβιάζουν την ανεξαρτησία της Βουλής σε βαθμό υπέρτατο. Διαβάστε το.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Λίγο την ανοχή σας, κυρία Πρόεδρε.
Η ρύθμιση του άρθρου 22 –και δεν θα σας απασχολήσω άλλο- στο οποίο αναβάλλεται για μια ακόμα φορά η είσπραξη του ειδικού φόρου ποσοστού 20% που επιβλήθηκε με το ν. 3845/2010 στις τηλεοπτικές διαφημίσεις, με βρίσκει κάθετα αντίθετη.
Είναι αδιανόητο. Το θεωρώ εγκληματικό η Κυβέρνηση να «χαϊδεύει» και να χαρίζεται στους τηλεοπτικούς διαφημιστές και φυσικά μέσω αυτών στους καναλάρχες που μένουν στο απυρόβλητο για χρέη τους προς το δημόσιο, όταν την ίδια στιγμή ο κάθε πολίτης που έχει χρέη προς το δημόσιο άνω των 5.000 ευρώ συλλαμβάνεται σαν επικίνδυνος κακοποιός και οδηγείται στο αυτόφωρο, χωρίς μάλιστα να είναι αυτόφωρο το αδίκημά του.
Πρέπει να τα ξανασκεφθείτε αυτά. Δεν είναι δυνατόν να χαριζόμαστε μ’ αυτόν τον τρόπο, όπως δεν είναι δυνατό να φέρνουμε στη Βουλή βράδυ, ξημερώματα, λίγο πριν ψηφιστεί ένα νομοσχέδιο, διατάξεις που μεταβάλλουν τη Βουλή σε εισαγγελέα και δικαστή, όπως έγινε με το άρθρο 78 στο αναπτυξιακό νομοσχέδιο όπου η Βουλή αποφαίνεται ότι δεν είναι απιστία όταν οι τράπεζες, οι τραπεζίτες χαρίζουν κάποια εκατομμύρια στα κόμματα. Καταλάβατε; 
Πρέπει να αντιληφθούμε τέλος πάντων ότι είμαστε Βουλευτές και να αναλάβουμε τις ευθύνες μας.
Σας ευχαριστώ.
(Χειροκροτήματα από την πτέρυγα των ΑΝΕΛ)</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε την κ. Γιαταγάνα.
Το λόγο έχει ο κ. Ηλίας Βλαχογιάννης.</ChairmanSpeech>
<Speech><Parlmember>ΗΛΙΑΣ ΒΛΑΧΟΓΙΑΝΝΗΣ</Parlmember>: Ευχαριστώ, κυρία Πρόεδρε.
Κύριε Υπουργέ, κύριε Υφυπουργέ, κυρίες και κύριοι συνάδελφοι, η κ. Γιαταγάνα ξέρει ότι προσωπικά την εκτιμώ πάρα πολύ και ως συνάδελφο αλλά και με την προηγούμενη ιδιότητά της και την πορεία της στο Δικαστικό Σώμα. Επειδή αναφέρθηκε στα γεγονότα της Χαλκιδικής, θα κάνω κι εγώ μία έκκληση: Καλό θα είναι να μη ρίχνουμε «λάδι στη φωτιά». Υπάρχει μια ένταση. Όλοι γνωρίζουμε ότι υπάρχει πρόβλημα. Και όλες οι πτέρυγες πρέπει να βοηθήσουμε έτσι ώστε να καταλαγιάσουν τα πράγματα. Ξέρουμε ότι εκδόθηκε σύννομα ένα ένταλμα σύλληψης από τον ανακριτή. Τα εντάλματα σύλληψης εκτελούνται από τις αστυνομικές υπηρεσίες παρουσία εισαγγελικού λειτουργού ή δικαστικού λειτουργού. Άρα η παρουσία του δικαστικού λειτουργού αποτελεί ένα εχέγγυο τήρησης της νομιμότητας. Τι έπρεπε να γίνει; Αυτοί ξέρουν τι ώρα κρίνουν κατάλληλη να εφαρμόσουν, να υλοποιήσουν αυτό το ένταλμα. Ας τους έχουμε εμπιστοσύνη. Ας μην τους «πυροβολούμε» από την αρχή, γιατί έτσι στην ουσία είναι σαν να ενθαρρύνουμε έμμεσα κάποιους να διαμαρτύρονται περισσότερο. Πιστεύω ότι όλοι έχουμε υποχρέωση και στοιχειώδες καθήκον να βοηθήσουμε να πέσουν οι τόνοι στην περιοχή. Υπάρχει ένα πρόβλημα το οποίο πρέπει να επιλυθεί κατά τον καλύτερο δυνατό τρόπο.
Επί του νομοσχεδίου, κύριε Υπουργέ, κυρίες και κύριοι συνάδελφοι, όλοι είχαμε πάντα ένα ερώτημα και ακόμα το έχουμε: Γιατί οι πρώην νομαρχιακές αυτοδιοικήσεις δεν είχαν χρέη και είχαν οι δήμοι; Εδώ είναι ένα εύλογο ερώτημα. Καμμία νομαρχιακή αυτοδιοίκηση δεν άφησε χρέη στις περιφέρειες. Οι περισσότεροι δήμοι άφησαν χρέη. 
Αυτό έχει διττή ανάγνωση: Από τη μία ότι το καθεστώς λειτουργίας των ΟΤΑ Β΄ βαθμού ήταν ίσως πιο καλά δομημένο και δεν επέτρεπε ή απέτρεπε τη δημιουργία χρεών ή –από την άλλη- ότι έπαιρνε περισσότερους πόρους η Αυτοδιοίκηση του Β΄ βαθμού συγκριτικά με την Αυτοδιοίκηση Α΄ βαθμού. 
Εγώ πιστεύω ότι αυτό που έκανε τη διαφορά ήταν το καθεστώς λειτουργίας των ΟΤΑ Β΄ βαθμού. Και αυτό, κύριε Υπουργέ, ίσως θα πρέπει να το δείτε ώστε αυτό το μοντέλο να εφαρμοστεί σ’ όλους τους ΟΤΑ. Είναι απαραίτητο ο προληπτικός έλεγχος να επεκταθεί σ’ όλους τους ΟΤΑ και κυρίως να είναι ο καθοριστικός παράγοντας για να ξέρουν οι αυτοδιοικητικοί πότε ενεργούν εν πλήρει συνειδήσει δικαίου, νόμιμα και πότε όχι. Διότι το χειρότερο για έναν αιρετό είναι να τού αφαιρέσουμε τη βούληση να δημιουργήσει από το φόβο μη βρεθεί κατηγορούμενος.
Κύριε Υπουργέ, θα αναφέρω ένα παράδειγμα: Μία φορά ήταν να κλείσει ένα εργοστάσιο στα Τρίκαλα από καταγγελία πολιτών προς τον εισαγγελέα.
Ενώ πάρθηκε η απόφαση από τη διοίκηση να κλείσει, οι εργαζόμενοι ήρθαν στο νομαρχιακό συμβούλιο και παρακάλεσαν να τους δώσουμε μία τρίμηνη προθεσμία, έτσι ώστε να τελειώσουν οι παραγγελίες που είχε αναλάβει το εργοστάσιο για να είναι εντάξει στους προμηθευτές και από την άλλη να πληρωθούν τα δεδουλευμένα οι εργαζόμενοι. Το νομαρχιακό συμβούλιο πήρε μία απόφαση σχεδόν ομόφωνα: Να παρατείνει για τρεις μήνες τη λειτουργία του εργοστασίου και μετά να κλείσει. Πραγματικά, μετά τους τρεις μήνες το εργοστάσιο έκλεισε. 
Το αποτέλεσμα είναι ότι όλα τα μέλη του νομαρχιακού συμβουλίου και ο νομάρχης πήγαν κατηγορούμενοι, γιατί έδωσαν μία τρίμηνη παράταση με αυτούς τους όρους. 
Πρέπει να προστατέψουμε λίγο τους αιρετούς, να μην είναι κάθε φορά το εύκολο ή το εξιλαστήριο θύμα. Διότι όπως έγινε σήμερα, σε λίγο θα κυνηγάμε να βρούμε ανθρώπους να στελεχώσουν τα ψηφοδέλτια, πόσω μάλλον που μέσω του «Καλλικράτη» για να έχει ένα πλήρες ψηφοδέλτιο ένας επαρχιακός δήμος με πολλές πρώην κοινότητες, θέλει πάνω από διακόσια ή διακόσια πενήντα άτομα.
Όταν κόβουμε τα κίνητρα σε ανθρώπους, κόβουμε την αποζημίωση συμμετοχής στο δημοτικό συμβούλιο ή στο περιφερειακό συμβούλιο, κόβουμε την αντιμισθία των αιρετών, ποιους ανθρώπους θα προσελκύσουμε να προσφέρουν στα κοινά; Υπάρχουν ήρωες, αλλά σπανίζουν. Πρέπει να δώσουμε κάποια κίνητρα αν θέλουμε πραγματικά να εκλέγονται οι άριστοι κάθε φορά από τις τοπικές κοινωνίες και όχι αυτοί που κάνουν το έργο τους για χόμπι. Πολλοί αντιμετωπίζουν βιοποριστικά προβλήματα. Δεν πρέπει να τους καλύψουμε τις δαπάνες για να συμμετέχουν στο περιφερειακό συμβούλιο ή στο δημοτικό συμβούλιο από το χωριό τους; 
Αυτά πρέπει να τα δείτε. Δεν νομίζω ότι από εκεί γίνονται εξοικονομήσεις χρημάτων ή εξοικονομήσεις τέτοιες που να αξίζει τον κόπο πραγματικά να αναλάβουμε ένα τέτοιο ρίσκο που θα αποβεί σε βάρος του θεσμού και σε βάρος της αποδοτικότητας και της αποτελεσματικότητας των ΟΤΑ Α΄ και Β΄ βαθμού. 
(Στο σημείο αυτό την Προεδρική Έδρα καταλαμβάνει ο Α΄ Αντιπρόεδρος της Βουλής κ. ΙΩΑΝΝΗΣ ΤΡΑΓΑΚΗΣ )
Επαναλαμβάνω πως πρέπει να δείτε πάλι το θέμα των προσλήψεων, κυρίως για χειριστές μηχανημάτων. Οι δήμοι το χειμώνα έχουν τα μηχανήματα αραγμένα ελλείψει χειριστών. Απελευθερώστε λίγο αυτό το πλαίσιο για προσλήψεις διμηνιτών, δηλαδή προσλήψεις για δύο μήνες, τρεις μήνες για το χειμώνα με συμβάσεις έργου.
Κύριε Υπουργέ, πραγματικά θα προσφέρετε σημαντικό έργο. Μέχρι τώρα έχετε λύσει τεράστια προβλήματα στην αυτοδιοίκηση. Το θέμα της μεταφοράς των μαθητών, το θέμα της θέρμανσης, ήταν θέματα ουσιώδη, σε αδράνεια, τα οποία λύσατε. 
Προσχωρήστε και προς αυτήν την κατεύθυνση, προχωρήστε με θάρρος στην αναθεώρηση κάποιων διατάξεων του «Καλλικράτη», που όλοι κρίνουμε ότι δεν «περπάτησε». Και το χωροταξικό θέμα να το δούμε και τις αρμοδιότητες και τη μεταφορά αρμοδιοτήτων, κοστολογημένη έτσι ώστε να μη φορτώνουμε επιπλέον βάρη στην αυτοδιοίκηση. 
Ένα άλλο παράδειγμα, κύριε Υπουργέ, είναι η ορεινότητα. Κάποιοι δήμοι χαρακτηρίστηκαν ορεινοί και κάποιοι όχι με αυθαίρετα κριτήρια.  Ο Δήμος Πύλης έχει όλη την Πίνδο και δεν χαρακτηρίστηκε ορεινός, με αποτέλεσμα να μην είναι δικαιούχος κάποιων προγραμμάτων τα οποία ως κριτήρια θέτουν την ορεινότητα. Αυτά όλα πρέπει να τα θέσουμε σε νέα βάση. 
Δεν μπορεί η Κοζάνη, όλος ο Δήμος, να έχει χαρακτηριστεί παλαιότερα «ορεινός» και κάποιοι δήμοι που πραγματικά έχουν όλο βουνά να μη χαρακτηρίζονται «ορεινοί». 
Επαναλαμβάνω πως πρέπει να δείτε το θέμα του πληθυσμού. Το είπα και χθες. Το επαναλαμβάνω και σήμερα. Είναι μια κατάφωρη αδικία για όλη την ελληνική περιφέρεια. Ο πληθυσμός πρέπει να υπολογίζεται με βάση το νόμιμο πληθυσμό. Αυτός που θέλει να είναι δημότης Πύλης, συνειδητά το θέλει να είναι δημότης Πύλης. Γι’ αυτό κρατάει τα δικαιώματά του εκεί. Και αφού κρατάει τα δικαιώματα, έχει και το σπίτι του και θέλει και το νερό και την καθαριότητα και τη συντήρηση του δρόμου για να πάει στο χωριό του. 
Δείτε τα αυτά τα θέματα. Μη μαζεύουμε πόρους μόνο για το Λεκανοπέδιο, γιατί το Λεκανοπέδιο μπορεί να προσφέρει πολλαπλώς στο εθνικό εισόδημα, αλλά Ελλάδα δεν είναι μόνο η Αθήνα. Δείτε το. Κάντε τις τομές και να είστε σίγουρος ότι η περιφέρεια ξέρει να αξιολογεί και ξέρει να ανταποδίδει. 
Ευχαριστώ πολύ. 
(Χειροκροτήματα από την πτέρυγα της Νέας Δημοκρατίας)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Ευχαριστούμε, κύριε συνάδελφε. 
Το λόγο έχει ο συνάδελφος κ. Δημήτριος Κυριαζίδης.</ChairmanSpeech> 
<Speech><Parlmember>ΔΗΜΗΤΡΙΟΣ ΚΥΡΙΑΖΙΔΗΣ</Parlmember>: Ευχαριστώ, κύριε Πρόεδρε. 
Κύριες και κύριοι συνάδελφοι, κύριε Υπουργέ, κύριοι Υφυπουργοί, σε αυτήν την Αίθουσα ακούστηκε πολλές φορές από την Αξιωματική Αντιπολίτευση αλλά και από την Ελάσσονα Αντιπολίτευση, η αναγκαιότητα ανεξαρτησίας των εξουσιών, των θεσμών. 
Σήμερα, όμως, εδώ από πλευράς της εισηγήτριας της Αξιωματικής Αντιπολίτευσης, έγινε μια προσπάθεια ποδηγέτησης, καθοδήγησης ενός θεσμού. Μιλώ για το θεσμό της Δικαιοσύνης και του Οργανισμού της Ελληνικής Αστυνομίας. Αναφέρθηκε στο γεγονός ότι κακώς και όχι νομότυπα εκτελέστηκε ένα ένταλμα σύλληψης -που εκδόθηκε νομότυπα- γιατί η κατ’ οίκον αυτή έρευνα και η σύλληψη έγινε μια συγκεκριμένη ώρα. Δηλαδή, θα έπρεπε κανονικά να ερωτηθούμε πότε η Αστυνομία θα εκτελέσει το καθήκον της προκειμένου να φτάσει στο σκοπό. Θα έπρεπε, δηλαδή, ενδεχομένως να είναι μέρα μεσημέρι, έτσι ώστε να συγκεντρωθεί ανάλογος πληθυσμός, να ενισχυθεί κομματικά, για να συμβεί ό,τι συνέβη τις άλλες φορές. Να είμαστε, δηλαδή, σε μια έγερση στο σημείο αυτό, αντί οι ίδιοι να μεσολαβήσουμε, να εγκύψουμε στο ζήτημα, έτσι ώστε οι κάτοικοι εν ηρεμία να αντιμετωπίσουν το συγκεκριμένο πρόβλημα κατ’ εσάς.</Speech> 
<Speech><Parlmember>ΔΗΜΗΤΡΙΟΣ ΚΟΔΕΛΑΣ</Parlmember>: Τι είναι αυτά που λέτε;</Speech>
<Speech><Parlmember>ΔΗΜΗΤΡΙΟΣ ΚΥΡΙΑΖΙΔΗΣ</Parlmember>: Αν θεωρείτε μη νομότυπη την παρουσία του εισαγγελικού λειτουργού κατά την ενέργεια της έρευνας και της σύλληψης ύστερα από ένταλμα, τότε να αναγνωρίσετε ότι προσπαθείτε να υποκαταστήσετε το κράτος ή, αν θέλετε, τις αρχές τους ή τις εξουσίες του.</Speech> 
<Speech><Parlmember>ΑΦΡΟΔΙΤΗ ΣΤΑΜΠΟΥΛΗ</Parlmember>: …δεν ήρθε ο γαλατάς.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Κυρία συνάδελφε, παρακαλώ πάρα πολύ όχι διακοπές.</ChairmanSpeech> 
 <Speech><Parlmember>ΔΗΜΗΤΡΙΟΣ ΚΥΡΙΑΖΙΔΗΣ</Parlmember>: Δεν έχετε αντιληφθεί τη βαρύτητα όσων λέτε. Εκτός αν θέλετε να το κάνετε  πράγματι ένα Ελ Ντοράντο άλλης χώρας. Αν θέλετε να το φτάσετε εκεί, μπορείτε να το φτάσετε. Αλλά θα είστε και υπόλογοι των συνεπειών που εσείς έχετε δημιουργήσει.
Αναφέρθηκε και κατά τη διάρκεια της συζήτησης του νομοσχεδίου στις επιτροπές, ότι από πλευράς των κληθέντων φορέων δημιουργικά αντιμετωπίστηκε η όλη συζήτηση. Εκ του αποτελέσματος εννοώ, κύριε Υπουργέ. Πάρα πολλές παρατηρήσεις, επισημάνσεις, παρεμβάσεις από την πλευρά των φορέων έγιναν αποδεκτές. Και αυτό είναι πάρα πολύ σημαντικό. Είναι γεγονός ότι υπήρξε μια δημιουργική, εποικοδομητική συζήτηση. 
Ειλικρινά μου προκάλεσε ενδιαφέρον το ότι η εισηγήτρια της Αξιωματικής Αντιπολίτευσης κ. Σακοράφα τόνισε και παραδέχθηκε ότι πράγματι έγινε μια εποικοδομητική δημιουργική συζήτηση και πως έχουμε ένα θετικό αποτέλεσμα. Αλλά κατά τη χθεσινή πρώτη συζήτηση στην Ολομέλεια αναφέρθηκε ότι από πλευράς της Κυβέρνησης ή από πλευράς κοινοβουλευτικής παρουσίας είμαστε οι μοιραίοι εκείνοι άνθρωποι που φέρνουμε αυτού του είδους τα νομοσχέδια ή καταλήγουμε σ’ αυτού του είδους τις διατάξεις, έτσι ώστε να εφαρμοστούν στην συνέχεια. Δεν μπορώ να καταλάβω τι ισχύει. Ίσχυε το πρώτο ή το δεύτερο; 
Βεβαίως, προσπάθησε να κάνει και μια αντιποίηση επαγγέλματος ή λειτουργίας ή εργασίας: Του κλειδαρά. Ήθελε να μας πει με λίγα λόγια ότι θέλει να γίνει ένας κλειδαράς προκειμένου να λειτουργήσει καλύτερα ως κυβέρνηση στη συνέχεια. Δεν μας είπε όμως ότι και η ίδια ή ο πρόεδρός της πολλές φορές μετέβησαν στο εξωτερικό αναζητώντας την ηλεκτρονική κάρτα προκειμένου να ανοίξει αυτήν την κλειδαριά. Μάλλον προσπαθούν να ανοίξουν την κλειδαρότρυπα προκειμένου να έρθουν στην εξουσία. Θα πάρει πολύ χρόνο. Και αυτό, βεβαίως, εξαρτάται από τον κυρίαρχο ελληνικό λαό. 
Θα αναφερθώ ειδικότερα, κύριε Υπουργέ, σε μια προσθήκη στο άρθρο 3 που κατατέθηκε από συναδέλφους. Είναι σημαντική, διότι πράγματι υπάρχει εκεί ένα ζήτημα, μια εκκρεμότητα. Αφορά στους προϊσταμένους που πήραν την ανάθεση διεύθυνσης χωρίς αυτή να έχει εγκριθεί από το Ελεγκτικό Συνέδριο, το οποίο δεν αναγνωρίζει αυτήν την ανάθεση. Υπάρχει τώρα μια εκκρεμότητα. Καλούνται αυτοί που τους ανέθεσαν ως προϊσταμένους των υπηρεσιών στην τοπική αυτοδιοίκηση σε διάφορα επίπεδα, όχι μόνο να καταβάλουν τα όποια επιδόματα αλλά να υπολογιστεί στο σύνολο των μεικτών αποδοχών. Είναι αναγκασμένοι να καταβάλουν πολλαπλάσια απ’ αυτά που εισέπραξαν. 
Είναι αναγκαία αυτή η ρύθμιση, έτσι ώστε να υπάρξει και μια λύση για το ζήτημα αυτό. 
Έρχομαι στο άρθρο 22, που αναφέρεται στο Οικονομικό Παρατηρητήριο. Είμαι υπέρ του αυστηρού ελέγχου, κύριε Υπουργέ, έτσι ώστε και στο σημείο αυτό, σε αυτόν το θεσμό, η αξιοσύνη να επιβραβεύεται. Καλώς εισάγετε για πρώτη φορά στη χώρα ένα θεσμό επιβράβευσης αυτών όλων των θεσμών, οι οποίοι λειτουργούν κατά συστηματικό και αξιοκρατικό τρόπο και αποδίδουν, χωρίς να δημιουργούν προβλήματα. 
Και έρχομαι σε μία τροπολογία, η οποία αφορά τους υπερήλικους ομογενείς. Αυτό απευθύνεται και προς τον Υπουργό Εργασίας. Παρακαλούμε, κύριε Υπουργέ, για την αποδοχή αυτής της τροπολογίας, διότι αφορά συμπατριώτες μας, οι οποίοι είναι δύσκολο να τεκμηριώσουν και να αποδείξουν ότι είναι δικαιούχοι της όποιας σύνταξης από τις χώρες προέλευσης, καθότι σε πάρα πολλές περιπτώσεις δεν  υπάρχει η οποιαδήποτε διακριτική συμφωνία. Είναι δύσκολο οι ίδιοι να μεταβούν στις χώρες αυτές, προκειμένου να προμηθευτούν αυτά που η ελληνική πολιτεία επιβάλλει, που πάρα πολλές φορές σε επίπεδο γραφειοκρατικό λειτουργεί, με αποτέλεσμα να δυσκολεύει την ικανοποίηση αυτού, μιας και μιλάμε για υπερήλικες συνταξιούχους, που το μόνο βιοποριστικό τους έσοδο είναι ακριβώς αυτή η σύνταξη.
Θα παρακαλούσα για την υιοθέτηση και αποδοχή αυτής της τροπολογίας για τη ρύθμιση αυτού του σημαντικού ζητήματος για τους ομογενείς της Βορείου Ηπείρου αλλά και τους προερχόμενους από τον Πόντο.
Ευχαριστώ πολύ, κύριε Πρόεδρε. 
(Χειροκροτήματα από την πτέρυγα της Νέας Δημοκρατίας)</Speech>
 ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Ευχαριστούμε, κύριε συνάδελφε. 
Κυρίες και κύριοι συνάδελφοι, γίνεται γνωστό στο Σώμα ότι από τα άνω δυτικά θεωρεία παρακολουθούν τη συνεδρίαση, αφού συμμετείχαν στο εκπαιδευτικό πρόγραμμα «Η Αρχή της Δεδηλωμένης – από τον Τρικούπη στο σήμερα» που οργανώνει το Ίδρυμα της Βουλής των Ελλήνων, τριάντα μαθητές και μαθήτριες και δύο εκπαιδευτικοί συνοδοί από το 1ο Γυμνάσιο Καισαριανής.
Η Βουλή τούς καλωσορίζει.
(Χειροκροτήματα από όλες τις πτέρυγες της Βουλής)
Το λόγο έχει ο συνάδελφος κ. Γιοβανόπουλος.</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΓΙΟΒΑΝΟΠΟΥΛΟΣ</Parlmember>: Ευχαριστώ πολύ, κύριε Πρόεδρε.
Κυρίες και κύριοι συνάδελφοι, κύριε Πρόεδρε, ακούγοντας πριν από λίγο τον εισηγητή της Δημοκρατικής Αριστεράς για το βάσανο που έχει να υπηρετεί τα όσα η συγκυβέρνηση τον υποχρεώνει, θυμήθηκα τα λόγια του Λέοντα Τολστόι, ο οποίος έλεγε: «Οι ευτυχισμένες οικογένειες όλες μοιάζουν, αλλά όλες οι δυστυχισμένες οικογένειες κρύβουν τη δική τους δυστυχία». 
Αυτή, λοιπόν, η Δημοκρατική Αριστερά που σήμερα λέει: «δεν ψήφισα μνημόνιο, δεν ψήφισα δεύτερο, δεν ψήφισα μεσοπρόθεσμο», ψήφισε επικαιροποιημένο. Να μην το ξεχνάει. Το ψήφισε και το άγος δεν κάνει διακρίσεις και θα την ακολουθεί. 
Να δούμε τώρα τι γίνεται με το συγκεκριμένο νομοσχέδιο, με τα συγκεκριμένα άρθρα. Τα είπαμε και χθες, κύριε Υπουργέ. Ειδικά στο άρθρο 7 για το Παρατηρητήριο, η αντίφαση συνεχίζεται, όταν από τη μια μας λέτε ότι οι δήμοι είναι εκείνοι τους οποίους θα πρέπει να στηρίξουμε, να είναι στον «Καλλικράτη» και να έχουν αρμοδιότητες και από την άλλη δεν τους εμπιστεύεστε. 
(Θόρυβος στην Αίθουσα)
Νομίζω, κύριε Πρόεδρε, ότι δεν μπορώ να ακουστώ καν. 
Από την άλλη, δεν τους εμπιστεύεστε και βάζετε δεύτερο ελεγκτή μετά το Ελεγκτικό Συνέδριο, βάζετε τρίτο ελεγκτή της δικαστικής εξουσίας, τέταρτο ελεγκτή τώρα το Παρατηρητήριο. Τους εμπιστεύεστε ή δεν τους εμπιστεύεστε; Θέλετε να κάνουν κοινωνικό έργο ή δεν θέλετε; Θέλετε να έχουν ένα πλαίσιο ανοχής ή δεν θέλετε; Θέλετε να μπορούν να κάνουν συσσίτια ή δεν θέλετε; Νομίζω ότι εδώ υπάρχει ολοκληρωμένη αντίφαση και τη διαπιστώνουμε εγγράφως. 
Βέβαια πρέπει -και το οφείλετε στην Εθνική Αντιπροσωπεία- να δώσετε εξηγήσεις πώς μπορείτε να παρακάμπτετε την έκθεση της Επιστημονικής Επιτροπής της Βουλής, που σας λέει ότι αυτό είναι αντισυνταγματικό, ότι παραβιάζετε τον Κανονισμό της Βουλής, ότι παραβιάζετε το Σύνταγμα και εσείς επιμένετε και αξιώνετε τώρα πια όλα τα νομοσχέδια να φιλτράρονται καλά και σώνει από ένα γραφείο, του Γενικού Γραμματέα της Κυβέρνησης, και χωρίς τη δική του υπογραφή να μην περνάει κανένα νομοσχέδιο, χωρίς τη δική του υπογραφή να μη φεύγει τίποτε προς το ΦΕΚ. 
Με ποια συλλογιστική αποφασίσατε ότι το Σύνταγμα μπορεί να γίνει γονατογράφημα στα δικά σας πόδια και ο Κανονισμός της Βουλής μπορεί να είναι προχειρογράφημα με το οποίο μπορείτε κάθε φορά να παίζετε και να μας εμπαίζετε; 
Εδώ, λοιπόν, νομίζω ότι οφείλετε μία εξήγηση, όπως οφείλετε εξήγηση και για το άρθρο 22 όπου κάθε φορά που έρχονται νομοσχέδια υπάρχει μία έκθεση του Γενικού Λογιστηρίου του Κράτους με την οποία προκύπτει ή δεν προκύπτει δαπάνη ή προκύπτει βάρος στον εθνικό προϋπολογισμό. 
(Θόρυβος στην Αίθουσα)
Κύριε Πρόεδρε, δεν μπορώ να συνεχίσω με αυτήν την κατάσταση. Αν θέλετε, διακόπτω. Αν αυτά δεν αφορούν τους συναδέλφους, νομίζω ότι μπορώ να διακόψω.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Κυρίες και κύριοι συνάδελφοι, εν όψει της ονομαστικής ψηφοφορίας αντιλαμβάνομαι ότι υπάρχει μία αναταραχή στην Αίθουσα. Σας παρακαλώ πολύ, όμως, να προσέξετε τον ομιλητή.
Ορίστε, κύριε συνάδελφε, συνεχίστε.</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΓΙΟΒΑΝΟΠΟΥΛΟΣ</Parlmember>: Έρχεστε, λοιπόν, στο άρθρο 22 και θέλετε με έναν απίθανο τρόπο να καταργήσετε το 20% του φόρου πάνω στις διαφημίσεις των τηλεοπτικών καναλιών. Ξαφνικά εμφανίζεστε όπως εκείνος ο παππούς μας ο Λυσίας σε αυτές τις περιοχές και μας κάνετε ένα λόγο υπέρ αδυνάτου, ότι δεν μπορούν τώρα πια τα κανάλια να πληρώνουν το 20%, την ώρα που δεν μπορεί ολόκληρη η ελληνική πολιτεία, όλο το λιανεμπόριο, την ώρα που καταστρέφονται οι άνθρωποι της αγοράς. Γι’ αυτούς δεν υπάρχει καμμία μέριμνα. Για τα κανάλια όμως, τους συνομιλητές σας, τους εξυπηρετητές σας, έχετε έτοιμη τη φροντίδα, έχετε έτοιμη την απάντηση. Και δεν έχετε καν την αισχύνη, δεν έχετε καν την αιδώ, δεν έχετε τη ντροπή να πείτε ότι «αυτό το πράγμα ντρέπομαι να το φέρω», «ντρέπομαι να πω στα μεγάλα κανάλια να μην πληρώνουν το 20% επί των διαφημίσεων». Ούτε αυτό δεν έχετε!
Αντίθετα, έρχεστε και θέλετε οπωσδήποτε να ρυθμίσετε αυτό που εξυπηρετεί τους φίλους σας. Αυτό συνιστά απιστία και όχι η τροπολογία που μας φέρατε «νύχτα» και αξιώνετε να την περάσουμε. Θέλετε η Βουλή να αποφανθεί τώρα επί του Ποινικού Κώδικα και να πούμε τι είναι και τι δεν είναι απιστία για τον τραπεζίτη που έδωσε χρήματα στα κόμματα και τώρα θέλετε να τον απαλλάξετε. Να τον απαλλάξετε για όσα έχει ήδη δώσει και για όσα θα δώσει. Αυτό είναι απιστία! Μην μπερδεύεστε και μην προσπαθείτε να εξαπατήσετε κανέναν.
Θα τελειώσω με ό,τι αφορά την τροπολογία για τα κέντρα διασκεδάσεως. Νομίζω, κύριε Υπουργέ, ότι κι εδώ οφείλετε μία εξήγηση. Όταν ανακουφίζετε ή προσπαθείτε να ανακουφίσετε τα μεγάλα κανάλια, τους καναλάρχες, θα πρέπει να δείτε πώς μπορούμε να διασώσουμε κι εκείνη τη μικρή επιχείρηση, η οποία πέρα από τα πρόστιμα, τώρα πρέπει να υποστεί και την αφαίρεση άδειας λειτουργίας. Έχετε τον τρόπο. Καταλαβαίνω ότι οι άνθρωποι δεν μπορεί να ζουν στην παραβατικότητα. Είμαι εναντίον της παραβατικότητας κι εγώ και όλοι εμείς. Στο κάτω-κάτω, όμως, αν θέλουμε να επικαλούμαστε την κρίση, είναι μία ευκαιρία να αποδείξουμε στην πράξη ότι σε καιρό κρίσης δίνουμε ευκαιρίες. Να δοθούν, λοιπόν, οι ευκαιρίες στους ανθρώπους αυτούς για να μπορέσουν να συνεχίσουν. 
Ωστόσο, θα πρέπει κι εσείς να καταλάβετε ότι η απιστία είναι συγκεκριμένη, δεν είναι μία αφηρημένη έννοια. Και μιας και ξεκίνησα με Τολστόι, να σας πω ότι η Άννα Καρένινα ήταν μοιχαλίδα, απίστησε. Δεν χωράει πια καμμία συζήτηση πάνω σε αυτό: Απιστείτε στην εντολή που σας δόθηκε. Απιστείτε στην εντολή του ελληνικού λαού που θέλει αξιοκρατία, διαφάνεια, ίση μεταχείριση απέναντι στο Σύνταγμα και όλοι μας, με τη φοροδοτική ικανότητα, να προχωρήσουμε σε αυτό. Απίστησε η Άννα Καρένινα…
(Θόρυβος στην Αίθουσα)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Παρακαλώ, στο βάθος οι κύριοι συνάδελφοι να καθίσουν στις θέσεις τους και να κάνουν ησυχία.</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΓΙΟΒΑΝΟΠΟΥΛΟΣ</Parlmember>: Απίστησε, κύριε Υπουργέ, και κατέληξε στη μορφίνη και στις ρόδες του τρένου. Θυμηθείτε κι αυτό, σας παρακαλώ.
Κύριε Πρόεδρε, δεν μπορώ να συνεχίσω με αυτήν την οχλοβοή. Γι’ αυτό διακόπτω.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Ολοκληρώσατε, κύριε συνάδελφε;</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΓΙΟΒΑΝΟΠΟΥΛΟΣ</Parlmember>: Ολοκλήρωσα.
(Χειροκροτήματα από την πτέρυγα των ΑΝΕΛ)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Το λόγο έχει ο συνάδελφος κ. Ταμήλος.</ChairmanSpeech>
<Speech><Parlmember>ΜΙΧΑΗΛ ΤΑΜΗΛΟΣ</Parlmember>: Θα είμαι σύντομος, κύριε Πρόεδρε.
Κύριε Υπουργέ, μας δόθηκε χθες η δυνατότητα να αναπτύξουμε τις θέσεις μας για το σχέδιο νόμου, το οποίο έχετε υποβάλει. Θέλω, όμως, να επισημάνω δύο σημεία:
Το πρώτο θέμα είναι η παράταση που δόθηκε για τη σύναψη δανείων και συμψηφισμού υποχρεώσεων των δήμων για όσους δεν πρόλαβαν. Με αφορμή αυτό θέλω να εντοπίσω ένα πρόβλημα που υπάρχει, με την πιθανή παραγραφή ποσών που οφείλονται από τους δήμους λόγω παρέλευσης πενταετίας και της γνωστής απόφασης του Ελεγκτικού Συνεδρίου να μην αναγνωρίζει οφειλές προς εργαζόμενους προ δύο ετών. 
Είναι γνωστό ότι 31 Δεκεμβρίου του 2010, όταν καταργήθηκαν οι καποδιστριακοί δήμοι κι έγινε ο ένας, ενιαίος καλλικρατικός δήμος, κύριε Πρόεδρε, συγκεντρώθηκαν οι οφειλές και των δήμων που καταργήθηκαν σε ένα ενιαίο ποσό. 
Με ευθύνη του κράτους αυτές οι οφειλές, αφού συγκεντρώθηκαν και μπήκαν στο μεσοπρόθεσμο σχέδιο, έχουν καθυστερήσει επί δύο χρόνια να αποδοθούν στους οφειλέτες. Τι συμβαίνει, λοιπόν; Η πολυπόθητη διαδικασία πληρωμής καθυστερεί δύο χρόνια. Έτσι, έχουμε απαιτήσεις, οι οποίες μπορεί να είχαν νόμιμη πενταετία, όμως τώρα κινδυνεύουν να έρθουν στην επταετία. Καλούμε, λοιπόν, τους ανθρώπους αυτούς να προσφύγουν στη δικαιοσύνη για μικροποσά.
Κύριε Υπουργέ, δεν είναι δυνατόν να λέμε σε κάποιον που του χρωστάει ο δήμος 500 ευρώ «πήγαινε στη δικαιοσύνη για να πάρεις τα 500 ευρώ», επειδή καθυστέρησε το κράτος λόγω του μνημονίου δυόμισι χρόνια να ξοφλήσει τις οφειλές σε ένα δήμο, ο οποίος καταργήθηκε.
Πρέπει, λοιπόν, σε ένα νομοσχέδιο, που θα έρθει σύντομα, να υπάρξει πρόβλεψη που να λέει ότι δεν ισχύει η παραγραφή των οφειλών προς τρίτους των δήμων, οι οποίες εντάσσονται στην αποπληρωμή του μεσοπρόθεσμου πλαισίου και θα ξεχρεωθούν μέσω του μνημονίου, εφόσον είχαν εγκαίρως περιληφθεί στους πίνακες των οφειλών.
Το δεύτερο που θέλω να πω είναι ότι, με το συμψηφισμό που έγινε στα χρέη των δήμων ή των δημοτικών επιχειρήσεων με το ΙΚΑ και την εφορία με βάση την απόδοση των παρακρατηθέντων, συμψηφίστηκαν οι οφειλές μέχρι τώρα περίπου σε τριάντα ένα δήμους και πάνε και άλλοι περισσότεροι. 
Το ΙΚΑ, όμως, αρνείται να αποδεχθεί αυτήν τη διαδικασία, κύριε Βρούτση, που παρίσταστε εδώ, και δεν απαλλάσσει των ευθυνών τα προηγούμενα διοικητικά συμβούλια και τους δημάρχους των δήμων που καταργήθηκαν. Έτσι υπάρχει το φαινόμενο να γίνονται ρυθμίσεις οφειλών δήμων που καταργήθηκαν και αυτοί οι άνθρωποι να μην μπορούν να απαλλαχθούν από τις παλιές ευθύνες που είχαν προ ετών. Ζητάμε, λοιπόν, να γίνει μια ρύθμιση και γι’ αυτό το θέμα.
Τέλος, έχει κατατεθεί μια τροπολογία, κύριε Υπουργέ -τη γνωρίζετε- από Βουλευτές όλων των παρατάξεων που είναι μέσα στη Βουλή για τη μείωση των προστίμων που επιβάλλονται κατά την προεκλογική περίοδο, για παραβάσεις του εκλογικού νόμου περί αφισοκολλήσεων ή μη έγκαιρης υποβολής των οικονομικών στοιχείων των εκλογικών συνδυασμών. Ξέρουμε ότι τα πρόστιμα ήταν πάρα πολύ υψηλά, 50.000 και 100.000 ευρώ. Ζητάμε αυτά να μειωθούν σε πολύ χαμηλότερο επίπεδο, προκειμένου να μπορούν να αποπληρωθούν από όσους έχουν κάνει αυτήν την αμέλεια και δεν έχουν υποβάλει έγκαιρα τα στοιχεία τους.
Πιστεύω αυτές οι παρατηρήσεις να βοηθήσουν, έτσι ώστε να λύσουμε ουσιαστικά προβλήματα που έχει σήμερα η τοπική αυτοδιοίκηση.
Ευχαριστώ πολύ.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Ολοκληρώθηκε ο κατάλογος των έξι ομιλητών και έχει ζητήσει να κάνει μια παρέμβαση ο Υφυπουργός ο κ. Παναγιωτόπουλος.
Ορίστε, κύριε Παναγιωτόπουλε, έχετε το λόγο για πέντε λεπτά.</ChairmanSpeech> 
<Speech><Parlmember>ΝΙΚΟΛΑΟΣ ΠΑΝΑΓΙΩΤΟΠΟΥΛΟΣ</Parlmember> (Υφυπουργός Εργασίας, Κοινωνικής Ασφάλισης και Πρόνοιας): Ευχαριστώ, κύριε Πρόεδρε.
Κυρίες και κύριοι συνάδελφοι, παίρνω το λόγο για να θίξω δύο θέματα της υπό συζήτηση πράξης νομοθετικού περιεχομένου. Το ένα έχει να κάνει με μια τροπολογία και το άλλο έχει να κάνει με το άρθρο 16 του παρόντος νομοσχεδίου σχετικά με την «ΗΔΙΚΑ Α.Ε.», την Ηλεκτρονική Διαχείριση Κοινωνικής Ασφάλισης, ιδίως λόγω του ότι εκτοξεύτηκαν κάποιες μομφές για τη λειτουργία αυτής της Α.Ε.. Παρουσιάστηκε ως περίπου άγνωστης προέλευσης και υπήρξαν και κάποιες υπόνοιες σκανδαλολογίας.
(Θόρυβος στην Αίθουσα – κωδωνοκρουσίες)
Να ξεκαθαρίσουμε τα πράγματα, για να ξέρουμε για τι πράγμα ακριβώς μιλάμε και για όσους μιλάνε χωρίς να ξέρουν. Η «ΗΔΙΚΑ Α.Ε.» είναι νομικό πρόσωπο ιδιωτικού δικαίου, ΔΕΚΟ μη κερδοσκοπικού χαρακτήρα. Καθολικός μέτοχός της είναι το ΙΚΑ και βέβαια τελεί υπό την εποπτεία του Υπουργείου Εργασίας. Τα λειτουργικά της έξοδα καλύπτονται από έργα –δουλειές, δηλαδή- που της ανατίθενται από φορείς κοινωνικής ασφάλισης ή άλλους φορείς, όπως ο ΕΟΠΥΥ. Εργάζεται χωρίς κέρδος και βέβαια τα έργα αυτά, κατά πάγια νομολογία, κατά πάγια τακτική, κάποια στιγμή συμβασιοποιούνται, όχι αμέσως όμως πολλές φορές, για λόγους κατεπείγουσας εκτέλεσής τους.
(Θόρυβος στην Αίθουσα)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Κύριε Υπουργέ, παρακαλώ, σταματήστε. 
Κυρίες και κύριοι συνάδελφοι, εάν δεν κάνετε ησυχία, δεν θα συνεχίσω τη συνεδρίαση. Παρακαλώ πάρα πολύ τους κυρίους συναδέλφους που είναι όρθιοι  να καθίσουν στη θέση τους. Παρακαλώ! 
Θα κρατήσω παραπάνω το χρόνο σας, κύριε Υπουργέ. Συνεχίστε.</ChairmanSpeech> 
<Speech><Parlmember>ΝΙΚΟΛΑΟΣ ΠΑΝΑΓΙΩΤΟΠΟΥΛΟΣ</Parlmember> (Υφυπουργός Εργασίας, Κοινωνικής Ασφάλισης και Πρόνοιας): Ευχαριστώ, κύριε Πρόεδρε.
Επανέρχομαι, λοιπόν, στο τι ακριβώς είναι η ΗΔΙΚΑ και τι κάνει και γιατί δεν πρέπει να την αδικούμε, γιατί είναι ένας φορέας δημοσίου συμφέροντος που λειτουργεί και μάλιστα πάρα πολύ καλά και ωφέλιμα για το δημόσιο συμφέρον. 
Αναπτύσσει, λοιπόν, έναντι αμοιβής συστήματα πληροφορικής και επικοινωνιών και παρέχει συμβουλευτικές υπηρεσίες στους φορείς κοινωνικής ασφάλισης και διενεργεί για τους φορείς αυτούς ή σε συνεργασία με αυτούς τους διαγωνισμούς για τη μελέτη, ανάπτυξη, λειτουργία, εκμετάλλευση, διαχείριση και συντήρηση τμημάτων πληροφορικής και επικοινωνιών. Πρόκειται, λοιπόν, για εταιρεία του δημοσίου, για οργανισμό του δημοσίου.
Κάποια από αυτά τα έργα συμβασιοποιούνται με καθυστέρηση, λόγω κατεπείγουσας ανάγκης να ξεκινήσουν και να αρχίσουν να υλοποιούνται πριν προκύψει η γραφειοκρατικής φύσεως, αν θέλετε, συμβασιοποίηση. Κάποια αναφέρονται σε παροχή υπηρεσιών πάγιου χαρακτήρα -όπως υποστήριξη κάποιου πληροφορικού συστήματος, για παράδειγμα του ΟΓΑ, για να αναφέρω ένα έργο- κάποια σε έκτακτες υπηρεσίες -όπως για παράδειγμα η «Αριάδνη», που πρόσφατα φέραμε και ψηφίσαμε ή το Ενιαίο Σύστημα Ελέγχου και Πληρωμών Συντάξεων. Είναι αυτό το σύστημα, άραγε, αντίθετο με το δημόσιο συμφέρον; Είναι η καλύτερη και πληρέστερη προσπάθεια εξορθολογισμού του συστήματος -που μέχρι τώρα, όπως ξέρετε, περιλάμβανε και παραβατικές συμπεριφορές- και γίνεται από την ΗΔΙΚΑ. 
Γιατί θα πρέπει, δηλαδή, να το αποδομήσουμε και γιατί θα πρέπει να αμφισβητήσουμε τόσο εύκολα, τόσο ελαφρά τη καρδία αυτόν τον οργανισμό, που χωρίς αυτόν δεν θα γινόταν αυτό το έργο; Και βέβαια κάποιες υπηρεσίες έχουν και κατεπείγοντα χαρακτήρα, λόγω και υποχρεώσεών μας από τη δανειακή σύμβαση. 
Με την παρούσα διάταξη, λοιπόν, στο άρθρο 16 της πράξης νομοθετικού περιεχομένου ήρθε και καλύφθηκε αυτή η έλλειψη της συμβασιοποίησης κατά το χρόνο εκτέλεσης του έργου ή η εκ των υστέρων συμβασιοποίηση. Αυτό αποτελεί και την πάγια νομολογία του Ελεγκτικού Συνεδρίου. Έχουμε αποφάσεις του Ελεγκτικού Συνεδρίου και μάλιστα με τη μείζονα σύνθεσή του, που είναι στη διάθεση όποιων θέλουν να τις δουν, που λένε αυτό ακριβώς το πράγμα, ότι δεν απαιτείται δηλαδή η αναθέτουσα αρχή να προσφεύγει σε διαγωνισμό και μπορεί να αναθέσει την εκτέλεση του έργου σε άλλη αναθέτουσα αρχή, εφόσον συντρέχουν σωρευτικά δύο προϋποθέσεις: 
Πρώτον, η αναθέτουσα αρχή ασκεί επί του τρίτου φορέα έλεγχο ανάλογο με αυτόν που ασκεί στις δικές της υπηρεσίες, το κριτήριο του ελέγχου. Δεύτερον, ο ανάδοχος μίας τέτοιας σύμβασης, δηλαδή η ΗΔΙΚΑ, ασκεί το ουσιώδες τμήμα της, τη δραστηριότητα, με τον ή με τους δημοσίους οργανισμούς στους οποίους ανήκει. 
Επομένως η ΗΔΙΚΑ συνάπτει συμβάσεις με τους φορείς κοινωνικής ασφάλισης ή με το Μετοχικό Ταμείο Πολιτικών Υπαλλήλων, για παράδειγμα, για παρεχόμενες προς αυτούς υπηρεσίες με απευθείας ανάθεση, χωρίς προκήρυξη διαγωνισμού. Αυτό καλύπτεται εκ των υστέρων. Επομένως δεν υπάρχει κανένα θέμα υπόνοιας σκανδαλολογίας, κανένα θέμα άλλου είδους συμφερόντων ως προς την ΗΔΙΚΑ. 
Τελειώνω πολύ σύντομα, κύριε Πρόεδρε. 
Το δεύτερο είναι η τροπολογία με την οποία δόθηκε παράταση στο πρόγραμμα «Βοήθεια στο Σπίτι» μέχρι 30-9-2013, προκειμένου να πάμε σε ομαλή μετάβαση στο νέο σύστημα που νομοθετήσαμε, το «Κατ’ Οίκον Φροντίδα». Κρίθηκε αναγκαίο να δοθεί η παράταση για λόγους ομαλής συνέχειας αυτής της κοινωνικής δομής, της δομής κοινωνικής φροντίδας, που όλοι εδώ μέσα διακομματικά, συναινετικά θεωρούμε ότι πρέπει να συνεχίσει. 
Σήμερα μάλιστα υπεγράφη η κοινή υπουργική ΑΠΟΦΑΣΗ από τους Υπουργούς Εργασίας και Οικονομικών για τη μεταφορά ποσού 30 εκατομμυρίων στην ΕΤΑΑ, για τη χρηματοδότηση λειτουργίας του προγράμματος «Βοήθεια στο Σπίτι» για το β΄ εξάμηνο του 2012, ώστε να πληρωθούν και οι εργαζόμενοι το β΄ εξάμηνο του 2012. Έπεται συνέχεια. 
Αυτά, κύριε Πρόεδρε. Λόγω έλλειψης ενδιαφέροντος, εδώ σταματάω. 
Ευχαριστώ.
(Χειροκροτήματα από την πτέρυγα της Νέας Δημοκρατίας)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Ευχαριστούμε πολύ, κύριε Υπουργέ.
Κυρίες και κύριοι συνάδελφοι, γίνεται γνωστό στο Σώμα ότι από τα άνω δυτικά θεωρεία παρακολουθούν τη συνεδρίαση, αφού ξεναγήθηκαν στην έκθεση της αίθουσας «ΕΛΕΥΘΕΡΙΟΣ ΒΕΝΙΖΕΛΟΣ» και ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, τριάντα τρεις μαθητές και μαθήτριες και τρεις εκπαιδευτικοί από το 5o Γυμνάσιο Αθήνας.
Η Βουλή τούς καλωσορίζει. 
(Χειροκροτήματα από όλες τις πτέρυγες της Βουλής)
Στο σημείο αυτό θα διακόψουμε τη συζήτηση του νομοσχεδίου του Υπουργείου Εσωτερικών.</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Κυρίες και κύριοι συνάδελφοι, εισερχόμεθα στην 
ΕΙΔΙΚΗ ΗΜΕΡΗΣΙΑ ΔΙΑΤΑΞΗ
ΑΙΤΗΣΕΙΣ ΑΡΣΗΣ ΑΣΥΛΙΑΣ ΒΟΥΛΕΥΤΩΝ
Συζήτηση και λήψη απόφασης, σύμφωνα με το άρθρο 62 του Συντάγματος και τα άρθρα 43Α και 83 του Κανονισμού της Βουλής, για τις αιτήσεις άρσης της ασυλίας των Βουλευτών κυρίων Μιχαήλ Κασσή και Μιχαήλ Ταμήλου (τέσσερις δικογραφίες). 
Θυμίζω ότι η συζήτηση διεξάγεται με τη διαδικασία του άρθρου 108 παράγραφος 1 εδάφιο β΄ και επομένως το λόγο δικαιούται να πάρει ο Βουλευτής που έχει αντίρρηση στην αίτηση του εισαγγελέα για άρση της ασυλίας. Ο λόγος δίδεται πάντοτε, εφόσον ζητηθεί, στο Βουλευτή στον οποίο αφορά η αίτηση και στους Κοινοβουλευτικούς Εκπροσώπους, οι οποίοι μιλούν μετά τους τυχόν ομιλητές της κάθε υπόθεσης. 
Σύμφωνα με το άρθρο 83 του Κανονισμού, η Βουλή δεν εισέρχεται στην ουσία των υποθέσεων, αλλά ερευνάται μόνο αν η πράξη για την οποία ζητείται η άρση της ασυλίας συνδέεται με την πολιτική ή κοινοβουλευτική δραστηριότητα του Βουλευτή ή η δίωξη ή η μήνυση ή η έγκληση υποκρύπτει πολιτική σκοπιμότητα. 
Τέλος, υπενθυμίζω ότι έχουμε δεχθεί επί των αιτήσεων άρσης ασυλίας η Βουλή να αποφασίζει με ονομαστική ψηφοφορία, για να αποφεύγεται η οποιαδήποτε σύγχυση στην καταμέτρηση των ψήφων και στην εξαγωγή του αποτελέσματος, που θα μπορούσε να οδηγήσει σε αμφισβητήσεις των αποτελεσμάτων και για τη διευκόλυνση και μόνο της ονομαστικής ψηφοφορίας να καταρτίζεται ψηφοδέλτιο. Το ψηφοδέλτιο, στο οποίο κάθε συνάδελφος θα αναγράφει το όνομά του και την εκλογική του περιφέρεια, θα καταχωρίζεται στα αντίστοιχα Πρακτικά. Ανταποκρινόμεθα έτσι στις διατάξεις του άρθρου 83, που απαιτεί φανερή ψηφοφορία. 
Αφού, λοιπόν, ολοκληρωθεί η συζήτηση επί των περιπτώσεων της σημερινής ειδικής ημερήσιας διάταξης, θα προχωρήσουμε σε ονομαστική ψηφοφορία, όπως σας περιέγραψα. 
Η πρώτη υπόθεση αφορά το συνάδελφο κ. Μιχαήλ Κασσή. Οι υπόλοιπες τέσσερις υποθέσεις αφορούν το συνάδελφο κ. Μιχαήλ Ταμήλο. Οι λεπτομέρειες των πέντε υποθέσεων αναφέρονται σε σχετικό ενημερωτικό σημείωμα που διενεμήθη μαζί με την ειδική ημερήσια διάταξη. 
Επί της αιτήσεως που αφορά την υπόθεση του κ. Μιχαήλ Κασσή, υπάρχει συνάδελφος που ζητά το λόγο κατά το άρθρο 108 του Κανονισμού;</ChairmanSpeech> 
<Speech><Parlmember>ΜΙΧΑΗΛ ΚΑΣΣΗΣ</Parlmember>: Κύριε Πρόεδρε, ζητώ το λόγο.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Κύριε Κασσή, έχετε το λόγο για  πέντε λεπτά.</ChairmanSpeech> 
<Speech><Parlmember>ΜΙΧΑΗΛ ΚΑΣΣΗΣ</Parlmember>: Η υπόθεσή μου, κύριε Πρόεδρε, αφορά την περίοδο που ήμουν δήμαρχος, για παράβαση καθήκοντος για ένα θέμα που υπήρχε στον οικισμό της Αμφιθέας, γειτνιάζοντος με το κοινοτικό γραφείο, μία διαμάχη δύο ιδιοκτητών από το 1990 και μία οριοθέτηση που είχε  γίνει το 1978. 
Εγώ προσπάθησα τα οκτώ χρόνια ως δήμαρχος να δώσω λύση. Ουσιαστικά δεν μπορούσε να δοθεί λύση και αυτό έχει αποτυπωθεί και από την Τοπογραφική Υπηρεσία και από τις αρμόδιες υπηρεσίες της πρώην Νομαρχιακής Αυτοδιοίκησης Ιωαννίνων. Εκτός αυτού, υπάρχει και αθωωτική απόφαση από το Πλημμελειοδικείο Ιωαννίνων στις 30-10-2012, που αφορούσε για την ίδια υπόθεση τον αντιδήμαρχο, την Πολεοδομία της Νομαρχίας Ιωαννίνων και το έναν από τους ενδιαφερομένους, απόφαση την οποία θα καταθέσω στα Πρακτικά της Βουλής. 
(Στο σημείο αυτό ο Βουλευτής κ. Μιχαήλ Κασσής καταθέτει για τα Πρακτικά την προαναφερθείσα απόφαση, η οποία βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
Ζητώ, βέβαια, την άρση της ασυλίας, προκειμένου να κλείσει το θέμα αυτό,  το οποίο ξεκινά από το 2006.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Ευχαριστούμε πολύ, κύριε συνάδελφε.
Επί της αιτήσεως που αφορά την υπόθεση του κ. Μιχαήλ Κασσή μίλησε ο κ. Κασσής.
Επί της πρώτης αιτήσεως που αφορά την υπόθεση του κ. Μιχαήλ Ταμήλου, υπάρχει συνάδελφος που ζητά το λόγο κατά το άρθρο 108 του Κανονισμού; Δεν υπάρχει.
Επί της δεύτερης αιτήσεως που αφορά την υπόθεση του κ. Μιχαήλ Ταμήλου, υπάρχει συνάδελφος που ζητά το λόγο κατά το άρθρο 108 του Κανονισμού; Δεν υπάρχει.
Επί της τρίτης αιτήσεως που αφορά την υπόθεση του κ. Μιχαήλ Ταμήλου, υπάρχει συνάδελφος που ζητά το λόγο κατά το άρθρο 108 του Κανονισμού; Δεν υπάρχει.</ChairmanSpeech>
<Speech><Parlmember>ΑΝΔΡΕΑΣ ΛΟΒΕΡΔΟΣ</Parlmember>: Κύριε Πρόεδρε, έχω ζητήσει το λόγο.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Δεν σας πρόσεξα, κύριε συνάδελφε. 
Έχετε αντιρρήσεις και θέλετε να εκφράσετε την άποψή σας;</ChairmanSpeech>
<Speech><Parlmember>ΑΝΔΡΕΑΣ ΛΟΒΕΡΔΟΣ</Parlmember>: Βεβαίως, κύριε Πρόεδρε. Θα ήθελα να μιλήσω και για την υπόθεση του κ. Κασσή και για εκείνην του κ. Ταμήλου.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Δεν σηκώσατε εγκαίρως το χέρι σας για να ζητήσετε το λόγο. 
Παρ’ όλα αυτά, σας δίνω το λόγο για τρία λεπτά.</ChairmanSpeech> 
<Speech><Parlmember>ΑΝΔΡΕΑΣ ΛΟΒΕΡΔΟΣ</Parlmember>: Κύριε Πρόεδρε, σήκωσα το χέρι μου για να πάρω το λόγο, για να κάνω μια υπόμνηση στο Σώμα και κυρίως για να απευθυνθώ σε συναδέλφους που έχουν εκλεγεί με την τελευταία εκλογή στη Βουλή και δεν έχουν την εμπειρία. 
Όταν, με πρωτοβουλία του κ. Κακλαμάνη, πριν από χρόνια άλλαξε ο Κανονισμός της Βουλής σχετικά με το θέμα των ασυλιών, είχα την ευκαιρία να είμαι από το 2004 έως το 2007 στην Επιτροπή Ασυλιών της Βουλής. Θέλω να πω στους συναδέλφους ότι από εκείνην την τετραετία η Βουλή μετέβαλε στάση και αντί -όπως συχνά έκανε- να προστατεύει τα μέλη της με έναν τρόπο που δεν ήταν συμβατός με το Σύνταγμα και τον Κανονισμό της Βουλής, εφαρμόζοντας το νέο Κανονισμό, πάρα πολλές φορές, κυρίες και κύριοι Βουλευτές, είχαμε προτείνει την άρση της ασυλίας και η Βουλή το είχε παρακολουθήσει. Πάρα πολλές φορές!
Πού επιμέναμε αρνητικά; Επιμέναμε αρνητικά στις περιπτώσεις όπου είχαμε μπροστά μας συναδέλφους μας, πρώην δημάρχους ή νομάρχες ή περιφερειάρχες, οι οποίοι κατά την άσκηση των καθηκόντων τους -και αποκλειστικά κατά την άσκηση των καθηκόντων τους- έπαιρναν ορισμένες αποφάσεις, για τις οποίες οι άλλες δημοτικές παρατάξεις ή κάποιοι δημότες τούς εδίωκαν. Λέγαμε ότι αυτού του είδους η πολιτική στάση είναι στάση η οποία πρέπει να προστατευθεί από την Εθνική Αντιπροσωπεία, στο βαθμό που ο πρώην δήμαρχος κ.τ.λ. γινόταν Βουλευτής. Αυτό η Ολομέλεια της Βουλής το παρακολουθούσε. 
Τώρα, λοιπόν, κύριε Πρόεδρε -και μ’ αυτό τελειώνω- υπό το κράτος της πίεσης που δημιουργεί η επί πολλά χρόνια ατιμωρησία άλλων ανθρώπων, ερχόμαστε εδώ να περάσουμε στο αντίθετο, να πάμε στην «υπερτιμώρηση». Αυτό πρέπει να σταματήσει, κύριε Πρόεδρε. Θυμίζω πρακτική επί πολλά χρόνια της Εθνικής Αντιπροσωπείας, την οποία ζητώ από τους συναδέλφους μου να συνεχίσουμε να την παρακολουθούμε. 
Προσωπικά θα το τηρήσω αυτό σήμερα και δεν θα ψηφίσω τις άρσεις της ασυλίας, διότι θεωρώ ότι το Σώμα και η επιτροπή, εν προκειμένω, δεν πράττουν ορθά.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Ευχαριστούμε, κύριε συνάδελφε. 
Επί της τρίτης αιτήσεως που αφορά την υπόθεση του κ. Μιχαήλ Ταμήλου, υπάρχει συνάδελφος που ζητά το λόγο κατά το άρθρο 108 του Κανονισμού; Δεν υπάρχει. 
Επί της τέταρτης αιτήσεως που αφορά την υπόθεση του κ. Μιχαήλ Ταμήλου, υπάρχει συνάδελφος που ζητά το λόγο κατά το άρθρο 108 του Κανονισμού; Δεν υπάρχει. 
Κυρίες και κύριοι συνάδελφοι, στο σημείο αυτό θα διεξαχθεί ονομαστική ψηφοφορία. Έχει καταρτιστεί ψηφοδέλτιο με τα ονόματα των συναδέλφων για τους οποίους ζητείται η άρση της ασυλίας και στο οποίο έχει καταγραφεί και η σχετική πρόταση της Επιτροπής Κοινοβουλευτικής Δεοντολογίας. Κάθε συνάδελφος θα σημειώνει την ψήφο του δίπλα στο όνομα του συναδέλφου για τον οποίο ζητείται η άρση της ασυλίας. 
Όποιος συνάδελφος ψηφίζει υπέρ της άρσης ασυλίας σημειώνει την προτίμησή του δίπλα από το όνομα του Βουλευτή του οποίου ζητείται να αρθεί η ασυλία και στη στήλη «ΝΑΙ», δηλαδή λέει «ΝΑΙ» στην άρση της ασυλίας. 
Όποιος συνάδελφος ψηφίζει κατά της άρσης ασυλίας σημειώνει δίπλα από το όνομα του Βουλευτή του οποίου ζητείται να αρθεί η ασυλία και στη στήλη «ΟΧΙ», τη λέξη «ΟΧΙ». 
Όποιος συνάδελφος ψηφίζει «ΠΑΡΩΝ» σημειώνει δίπλα από το όνομα του Βουλευτή του οποίου ζητείται να αρθεί η ασυλία και στην αντίστοιχη στήλη τη λέξη «ΠΑΡΩΝ».
Στο ψηφοδέλτιο κάθε συνάδελφος θα αναγράφει το όνομά του και την εκλογική του περιφέρεια και θα το υπογράφει, διότι η ψηφοφορία είναι ονομαστική.
Στη συνέχεια και με την εκφώνηση του ονόματός του από τους επί του καταλόγου συναδέλφους θα παραδίδει το ψηφοδέλτιο στους συναδέλφους κ.κ. Ιωάννη Πασχαλίδη από τη Νέα Δημοκρατία και Όλγα Γεροβασίλη από τον ΣΥΡΙΖΑ-ΕΚΜ, οι οποίοι θα το μονογράφουν και θα ανακοινώνουν ότι ο Βουλευτής ψήφισε. 
Μετά το τέλος της ψηφοφορίας θα γίνει καταμέτρηση των ψήφων από τους συναδέλφους που ανέφερα, όπως θα προκύψουν από τα ψηφοδέλτια, τα οποία θα καταχωριστούν μαζί με το πρωτόκολλο ψηφοφορίας στα Πρακτικά της σημερινής συνεδρίασης. 
Συμφωνεί το Σώμα;</ChairmanSpeech> 
<Speech><Parlmember>ΟΛΟΙ ΟΙ ΒΟΥΛΕΥΤΕΣ</Parlmember>: Μάλιστα, μάλιστα.</Speech>  
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Το Σώμα συμφώνησε ομοφώνως. 
Επίσης, θέλω να σας ενημερώσω ότι έχει υποβληθεί αίτηση διεξαγωγής ονομαστικής ψηφοφορίας επί του συνόλου του σχεδίου νόμου του Υπουργείου Ανάπτυξης, Ανταγωνιστικότητας, Υποδομών, Μεταφορών και Δικτύων: «Διαμόρφωση φιλικού αναπτυξιακού περιβάλλοντος για τις στρατηγικές και ιδιωτικές επενδύσεις και άλλες διατάξεις» από Βουλευτές του ΣΥΡΙΖΑ-ΕΚΜ και από άλλους Βουλευτές.</ChairmanSpeech>
<Speech><Parlmember>ΔΗΜΗΤΡΙΟΣ ΠΑΠΑΔΗΜΟΥΛΗΣ</Parlmember>: Κύριε Πρόεδρε, θα ήθελα το λόγο για δύο λεπτά επί της διαδικασίας.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Αφού μιλήσατε, κύριε Παπαδημούλη.</ChairmanSpeech>  
<Speech><Parlmember>ΔΗΜΗΤΡΙΟΣ ΠΑΠΑΔΗΜΟΥΛΗΣ</Parlmember>: Για δύο λεπτά, κύριε Πρόεδρε.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Θα σας δώσω το λόγο αυστηρά για δύο λεπτά και επειδή είπατε ότι θέλετε να μιλήσετε επί της διαδικασίας.</ChairmanSpeech> 
<Speech><Parlmember>ΔΗΜΗΤΡΙΟΣ ΠΑΠΑΔΗΜΟΥΛΗΣ</Parlmember>: Ευχαριστώ, κύριε Πρόεδρε. 
Καλούμε εκ μέρους της Αξιωματικής Αντιπολίτευσης την Κυβέρνηση, για ύστατη φορά, να αποσύρει τη σκανδαλώδη ρύθμιση με την οποία κάνετε, κύριοι της Κυβέρνησης, ένα μεγάλο δώρο στους τραπεζίτες και στα κόμματα της Νέας Δημοκρατίας και του ΠΑΣΟΚ, που πήραν θαλασσοδάνεια. Αν θέλετε, μπορείτε να το κάνετε και τώρα. Υπάρχει προηγούμενο στη Βουλή και στην κυβερνητική πρακτική. Αν δεν το κάνετε, είναι επειδή δεν θέλετε. 
Σας απευθύνουμε έκκληση. Μη μετατρέπετε τη Βουλή σε βιοτεχνία  παραγωγής νέων σκανδάλων. Προσπαθήσατε να περάσετε αυτήν την τροπολογία, ενώ είναι κυβερνητική, δήθεν σαν βουλευτική, στα μουλωχτά. Πιαστήκατε, όπως λέει ο λαός, «με τη γίδα στην πλάτη» και γι’ αυτό πρέπει τώρα να την αποσύρετε. 
Ζητήσαμε ονομαστική ψηφοφορία για το άρθρο 78. Το Προεδρείο επικαλούμενο τον Κανονισμό -τον οποίο όμως έκανε κουρέλια η Κυβέρνηση την περασμένη Πέμπτη, κύριε Πρόεδρε- θέτει σε ψηφοφορία το σύνολο του νομοσχεδίου. 
Κατόπιν αυτού, λέμε καθαρές κουβέντες. Όποιος ψηφίσει «ΝΑΙ» στο σύνολο αυτού του νομοσχεδίου, ψηφίζει «ΝΑΙ» και στη σκανδαλώδη ρύθμιση. Αν περάσει αυτή η ρύθμιση, ενημερώνουμε τον ελληνικό λαό και τους συναδέλφους -στους οποίους απευθυνόμαστε για να ψηφίσουν και με τη συνείδησή τους, γιατί ο καθένας κρέμεται από το ποδαράκι του εδώ μέσα- ότι θα καταθέσουμε τροπολογία για την ακύρωση αυτού του σκανδάλου σήμερα κιόλας, προκειμένου να συζητηθεί αύριο στο νομοσχέδιο που μπαίνει στην Ολομέλεια. Και μη μας πείτε, κύριοι της Κυβέρνησης, ότι είναι εκπρόθεσμη, γιατί εκπρόθεσμη δεχθήκατε για να νομιμοποιήσετε αυτό το σκάνδαλο. 
Ευχαριστώ. 
(Χειροκροτήματα από την πτέρυγα του ΣΥΡΙΖΑ-ΕΚΜ)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Όπως αναγνωρίσατε, δεν μπορούσε να γίνει ψηφοφορία σε ψηφισμένο άρθρο, όπως ήταν το άρθρο 78. Επομένως η ονομαστική ψηφοφορία που είχατε ζητήσει μεταβάλλεται σε ονομαστική ψηφοφορία για το σύνολο, όπως στείλατε και τις επιστολικές ψήφους για τους συναδέλφους σας που απουσίαζαν. Άρα η ψηφοφορία γίνεται επί του συνόλου. 
Κύριε Πρόεδρε, έχετε ζητήσει το λόγο.</ChairmanSpeech> 
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: Κύριε Πρόεδρε…</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Με συγχωρείτε πάρα πολύ, κύριε Πρόεδρε, αλλά προηγείται…</ChairmanSpeech>
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: Με αφορά προσωπικά.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Μα εγώ θέλω να δώσω το λόγο για δύο λεπτά, σύμφωνα με τον Κανονισμό, στον Πρόεδρο των Ανεξάρτητων Ελλήνων κύριο Καμμένο, που είχε ζητήσει πολύ πιο μπροστά από εσάς το λόγο.</ChairmanSpeech> 
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: Εγώ είχα ζητήσει πιο νωρίς το λόγο.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Όχι, κύριε Πρόεδρε. Να έχετε εμπιστοσύνη στο Προεδρείο. 
Ο Πρόεδρος των Ανεξάρτητων Ελλήνων κ. Πάνος Καμμένος έχει το λόγο για δύο λεπτά.</ChairmanSpeech> 
<Speech><Parlmember>ΠΑΝΟΣ ΚΑΜΜΕΝΟΣ</Parlmember> (Πρόεδρος των Ανεξάρτητων Ελλήνων): Για να καταλάβει ο ελληνικός λαός τι συμβαίνει, θα πω τα εξής. Το βράδυ έφεραν εκπρόθεσμη τροπολογία τριών βουλευτών, για να γλιτώσουν τους τραπεζίτες από ποινικές ευθύνες για παράνομα δάνεια που έδωσαν στα κόμματα. Η τροπολογία αυτή ήρθε νύχτα και η Κυβέρνηση προσπάθησε να την περάσει, δυστυχώς με την άδεια του Προεδρείου της Βουλής. 
Δεν είναι δυνατόν να μη γίνει ονομαστική ψηφοφορία επί του άρθρου από τη στιγμή, κύριε Πρόεδρε, που ακόμα και Βουλευτές που στηρίζουν την Κυβέρνηση στα κανάλια και σήμερα το πρωί βγήκαν και κατήγγειλαν τη συγκεκριμένη τροπολογία. Εάν το Προεδρείο επιτρέψει να εκβιάζει η Κυβέρνηση τους Βουλευτές λέγοντάς τους ότι «θα υποχρεωθείτε να ψηφίσετε για το σύνολο του νομοσχεδίου και όχι για την τροπολογία», συμμετέχει το Προεδρείο στην παραβίαση και του Κανονισμού της Βουλής αλλά και των δημοκρατικών θεσμών. 
Θα έπρεπε τη συγκεκριμένη τροπολογία να την έχετε απορρίψει. Θα έπρεπε να είχατε διασφαλίσει ότι θα μπορούσε να γίνει διάλογος επί της τροπολογίας αυτής, από την οποία πάνε να γλιτώσουν 225 εκατομμύρια ευρώ, από το δημόσιο και από τον ελληνικό λαό, κόμματα που παράνομα δανείστηκαν από επίορκους τραπεζίτες. 
Έχετε, λοιπόν, κύριε Πρόεδρε, δύο επιλογές: ή φέρνετε τώρα προς ψήφιση την τροπολογία -την οποία κακώς αποδεχθήκατε έτσι όπως το κάνατε- δεχόμενος να ψηφίσουν κατά συνείδηση οι Βουλευτές, όπως προβλέπει το Σύνταγμα και όχι εκβιάζοντάς τους είτε θα μας αναγκάσετε να το φέρουμε ως τροπολογία. Δεν θα το αποφύγετε. 
Δεν μπορεί η Κυβέρνηση και το Προεδρείο το σύνολο των Βουλευτών, τους τριακόσιους Βουλευτών, όσους αφορά τις αμαρτίες των κομματικών εγκαθέτων και ταμιών, που σε συνεργασία με τους τραπεζίτες έφαγαν 250 εκατομμύρια από τον ελληνικό λαό, να τους υποχρεώνετε να μην ψηφίζουν. Έχετε την υποχρέωση, κατά το Σύνταγμα, να αφήσετε να αποφανθεί κατά συνείδηση ο Βουλευτής και ο καθένας να αναλάβει τις ευθύνες του. 
Είμαι βέβαιος ότι θα υπάρξουν Βουλευτές, που στηρίζουν την Κυβέρνηση σήμερα, οι οποίοι θα αρνηθούν να συμμετάσχουν στο έγκλημα αυτό: την ώρα που ο ελληνικός λαός δέχεται επίθεση στην οικογένειά του, την ώρα που η οικονομία σπαράζει, να απαλλάξουμε τους τραπεζίτες από τις ποινικές ευθύνες που έχουν για τα παράνομα δάνεια που εδόθησαν, προκειμένου να μη λειτουργήσει η δημοκρατία ως περιγράφεται από το Σύνταγμα και τον Κανονισμό της Βουλής. 
(Χειροκροτήματα από την πτέρυγα των Ανεξάρτητων Ελλήνων)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Ευχαριστούμε, κύριε Πρόεδρε. 
Κύριε Πρόεδρε, ζητήσατε το λόγο.</ChairmanSpeech>
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: Κύριε Πρόεδρε, θα ήθελα πολύ σύντομα να ξεκαθαρίσουμε μερικά πράγματα. 
Πρώτον, το Προεδρείο δεν έχει καμμία ευθύνη. Το Προεδρείο και η Υπηρεσία έγραφε επάνω «εκπρόθεσμο». 
Από εκεί και πέρα, οι Βουλευτές και οι Αρχηγοί των κομμάτων -λαλίστατοι συνήθως εδώ- όταν για λίγο χρόνο εισέρχονται στην Αίθουσα, οφείλουν, όταν βλέπουν τροπολογίες εκπρόθεσμες, πρώτα γι’ αυτές να ρωτούν. Αυτό το λέω προς όλους. Ο ελληνικός λαός δεν μπορεί άλλο να καταδημαγωγείται. Και αυτό, δυστυχώς, γίνεται.</Speech>
<Speech><Parlmember>ΒΑΣΙΛΕΙΟΣ ΚΑΠΕΡΝΑΡΟΣ</Parlmember>: Το Προεδρείο δεν πρέπει να προστατεύσει το κύρος του Κοινοβουλίου;</Speech> 
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: Παρακαλώ!</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Κύριε Καπερνάρο, σας παρακαλώ, σεβασμός στον κύριο Πρόεδρο.</ChairmanSpeech> 
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: Κύριε Πρόεδρε, έχω το λόγο;</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Βεβαίως.</ChairmanSpeech> 
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: Ωραία. Από εδώ και πέρα, κύριε Πρόεδρε, αν υπάρχει μια ευθύνη του Προεδρείου, αυτή είναι η εξής: Όταν κάποιος ομιλεί, δεν μπορεί ο οποιοσδήποτε να μιλήσει, να διακόπτει, να υβρίζει, να απαξιώνει. Ή θα γίνει Κοινοβούλιο ή θα δικαιώσουμε όσους λένε ότι δεν χρειάζεται το Κοινοβούλιο.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Γνωρίζετε, κύριε Πρόεδρε, ότι το Προεδρείο, τουλάχιστον εσάς, πάντα σας προστατεύει, όπως και όλους τους συναδέλφους.</ChairmanSpeech> 
 <Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: Δεν μιλώ για εμένα, κύριε Πρόεδρε. Άλλωστε, εγώ έχω φωνή και δεν πτοούμαι από οποιεσδήποτε παρεμβάσεις. 
Σας παρακαλώ, όμως, να με ακούσετε -αυτά τα γνωρίζετε- και κυρίως να τα ακούσει η Βουλή και ιδιαίτερα οι νέοι συνάδελφοι. 
Κύριε Πρόεδρε, πρέπει να ξεκαθαριστεί κάποτε -γι’ αυτό είναι απαράδεκτη αυτή η τροπολογία- τι ισχύει με τα οικονομικά των κομμάτων. Εγώ έκανα μια πρόταση νόμου, η οποία ψηφίστηκε ομόφωνα το Μάρτη του περασμένου έτους, για τον έλεγχο. Και όπως έλεγε ο σημερινός Πρωθυπουργός, ως Αρχηγός της αξιωματικής αντιπολίτευσης στο Ζάππειο, θα ελεγχθούν από το 1974 μέχρι σήμερα –διότι και τώρα μπορεί να ιδρυθούν κόμματα καινούργια- όλοι όσοι διετέλεσαν -και ζουν- Πρωθυπουργοί, Υπουργοί, Αρχηγοί κομμάτων, διαχειριστές οικονομικών, τραπεζίτες, ιδιοκτήτες καναλιών και εκδοτικών συγκροτημάτων. 
Αυτό, κύριε Πρόεδρε, μέχρι αυτήν τη στιγμή που μιλάμε, δεν έχει γίνει. Ελπίζω ότι ο νέος Αντιπρόεδρος της Βουλής δεν θα συναντήσει τις δυσκολίες που συναντούσε ο Αθανάσιος Νάκος, όταν μαζί του πήγαμε στον εισαγγελέα του Αρείου Πάγου, με ομόφωνη -πλην ενός εκπροσώπου, του ΣΥΡΙΖΑ- άποψη των Προέδρων, να ζητήσουμε η λίστα Λαγκάρντ να έρθει στην Επιτροπή Θεσμών, του «πόθεν έσχες», ώστε αυτό το θέατρο, που έξι μήνες γίνεται με την προκαταρκτική, να μη γίνεται σε βάρος αυτού του θεσμού. 
Στο συγκεκριμένο, κύριε Πρόεδρε. Αυτή η τροπολογία πρέπει να αποσυρθεί. Άκουσα και μία δήλωση ενός οικονομολόγου-μέλους της Κυβερνήσεως -στην Ελλάδα μπορεί να είναι καθένας ό,τι δηλώσει-  ότι μπορεί να αφορά και κόμματα. Είναι βλακώδες. Όποιος συνέταξε αυτήν τη διάταξη και είχε κάτι τέτοιο υπ’ όψιν του, δεν έχει περάσει ούτε από το πρώτο έτος της Νομικής Σχολής. 
Κατά συνέπεια, εάν αυτός ήταν ο σκοπός, δεν εξυπηρετείται, κύριοι.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Ούτε μία στο εκατομμύριο.</ChairmanSpeech>
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: Αντίθετα, αυτό που εξυπηρετείται είναι η περαιτέρω καταρράκωση του κύρους της Βουλής. Και αυτό πρέπει να υπερασπιστούμε.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Ευχαριστούμε.</ChairmanSpeech>
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: Διότι σήμερα στην Ελλάδα, εκτός από αυτόν το χώρο, δεν υπάρχει τίποτε άλλο που να μην ελέγχεται ή να μην είναι δυνατόν να ελεγχθεί. Έχουμε ιστορικές ευθύνες. Ας θυμηθούμε ότι είμαστε εκπρόσωποι του λαού. Δεν είμεθα μαριονέτες ούτε του ενός κόμματος ούτε του άλλου, όταν μάλιστα ελάχιστα δημοκρατικά λειτουργούν τα κόμματα επί σαράντα χρόνια στην Ελλάδα.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Ευχαριστούμε, κύριε Πρόεδρε.</ChairmanSpeech>
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: Ζητώ να αποσυρθεί, κύριε Υπουργέ. 
Κύριε Χατζηδάκη, είστε παλιός κοινοβουλευτικός. Έχετε θητεύσει στην Ευρώπη, ξέρετε πώς λειτουργούν εκεί τα κοινοβούλια και τα κόμματα. Και αν αυτός είναι ο σκοπός, εγώ, διαβάζοντας τη διάταξη, σας λέγω ότι δεν αφορά κόμματα.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Ευχαριστούμε, κύριε Πρόεδρε!</ChairmanSpeech>
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: Τα κόμματα μόνο στα μονοκομματικά καθεστώτα ταυτίζονται με το δημόσιο, όχι στις ελεύθερες δημοκρατίες.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Θα αναγνώσω τον κατάλογο των υπογραφόντων την αίτηση Βουλευτών, για να διαπιστωθεί εάν υπάρχει ο απαιτούμενος από τον Κανονισμό αριθμός για την υποβολή της.</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Κύριε Πρόεδρε, τι θα βάλετε σε ψηφοφορία; Εμείς έχουμε καταθέσει την πρόταση.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Καθίστε κάτω, κύριε Λαφαζάνη!</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Μη μου αντιμιλάτε έτσι! Τι θα αναγνώσετε;</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Παρακαλώ, έχει αρχίσει η ψηφοφορία. Δεν σας δίνω το λόγο.
Θα αναγνώσω τα ονόματα των…</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Κύριε Πρόεδρε, για ποιο πράγμα;</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Καθίστε κάτω. Ακούστε τώρα. Συμφώνησε ο Κοινοβουλευτικός σας Εκπρόσωπος ότι μετατρέπεται η ψηφοφορία για το άρθρο 78 σε ψηφοφορία για το σύνολο. Και οι επιστολικές ψήφοι που έχουν έρθει μιλούν για το σύνολο.</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Δεν μπορείτε να το κάνετε αυτό. Δεν έχετε δικαίωμα να το κάνετε.</Speech>
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Η αίτηση τι λέει;</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Η αίτηση έλεγε για το άρθρο 78, η οποία δεν μπορούσε να γίνει αποδεκτή γιατί -όπως εξήγησε η κ. Κόλλια που προήδρευε χθες- επί ψηφισθέντος άρθρου  δεν μπορεί να γίνει η ψηφοφορία.
Δέχτηκε, λοιπόν, ο κ. Παπαδημούλης να γίνει η ψηφοφορία στο σύνολο.
Ξεκινώ τον κατάλογο.
Ο κ. Παναγιώτης Λαφαζάνης. Παρών.
Ο κ. Δημήτριος Παπαδημούλης. Παρών.
Ο κ. Μανώλης Γλέζος. Παρών.
(Θόρυβος στην Αίθουσα)</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Κύριε Πρόεδρε…</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Η κ. Αγνή Καλογερή. Παρούσα.
Ο κ. Βασίλειος Χατζηλάμπρου. Παρών.
Η κ. Ευγενία Ουζουνίδου. Παρούσα.
Ο κ. Νικόλαος Συρμαλένιος. Παρών.</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Κύριε Πρόεδρε, η αίτηση είναι για το άρθρο 78. Δεν υπάρχει αίτηση για το σύνολο.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Άρα δεν μπορεί να γίνει η ψηφοφορία.
(Θόρυβος στην Αίθουσα)
Παρακαλώ!
Είναι θέμα του Προεδρείου. Αφού η ψηφοφορία, όπως ζητάει ο…</ChairmanSpeech>
<Speech><Parlmember>ΔΗΜΗΤΡΙΟΣ ΠΑΠΑΔΗΜΟΥΛΗΣ</Parlmember>: Κύριε Πρόεδρε, επί της διαδικασίας.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Εσείς δεν είστε Κοινοβουλευτικός Εκπρόσωπος; Άρα εσείς θα μιλήσετε.</ChairmanSpeech>
<Speech><Parlmember>ΔΗΜΗΤΡΙΟΣ ΠΑΠΑΔΗΜΟΥΛΗΣ</Parlmember>: Ζητώ το λόγο για τριάντα δεύτερα, κύριε Πρόεδρε.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Δεν αποδεχθήκατε προηγουμένως να γίνει η ψηφοφορία στο σύνολο; Έχετε καινούργια αίτηση;</ChairmanSpeech>
<Speech><Parlmember>ΔΗΜΗΤΡΙΟΣ ΠΑΠΑΔΗΜΟΥΛΗΣ</Parlmember>: Εμείς καταθέσαμε πρόταση ονομαστικής ψηφοφορίας για το άρθρο 78.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Άκυρη.</ChairmanSpeech>
<Speech><Parlmember>ΔΗΜΗΤΡΙΟΣ ΠΑΠΑΔΗΜΟΥΛΗΣ</Parlmember>: Το Προεδρείο, ερμηνεύοντας τον Κανονισμό, λέει ότι δεν μπορεί να κάνει γι’ αυτήν την τροπολογία και προτείνει να γίνει για το σύνολο. Και το ανακοίνωσε χθες.
Εμείς δεν συμφωνήσαμε με αυτήν τη διαδικασία. Δεν άλλαξε το αίτημά μας. Γι’ αυτό ακριβώς και είπα ότι θα μετάσχουμε στη διαδικασία για το σύνολο. Κάνουμε έκκληση στον παρόντα κ. Χατζηδάκη να αποσύρει την τροπολογία…</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Άρα πολύ σωστά μετέχετε.</ChairmanSpeech>
<Speech><Parlmember>ΔΗΜΗΤΡΙΟΣ ΠΑΠΑΔΗΜΟΥΛΗΣ</Parlmember>: …και λέμε ότι όποιος ψηφίσει «ΝΑΙ» στο σύνολο ψηφίζει «ναι» και στο σκάνδαλο.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Το είπατε ξανά. Άρα δικαιώνετε. Ευχαριστώ πολύ.</ChairmanSpeech>
<Speech><Parlmember>ΔΗΜΗΤΡΙΟΣ ΠΑΠΑΔΗΜΟΥΛΗΣ</Parlmember>: Αλλά, δεν έχουμε συμφωνήσει ούτε μετατρέπουμε το αίτημά μας.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Ευχαριστώ πολύ, κύριε Παπαδημούλη.</ChairmanSpeech>
<Speech><Parlmember>ΔΗΜΗΤΡΙΟΣ ΠΑΠΑΔΗΜΟΥΛΗΣ</Parlmember>: Επομένως προχωράει η διαδικασία όπως αποφάσισε το Προεδρείο, κατά πλειοψηφία, χωρίς τη δική μας σύμφωνη γνώμη. Για την ψηφοφορία στο σύνολο θα ψηφίσουμε «ΟΧΙ».</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Ευχαριστώ, κύριε Παπαδημούλη.</ChairmanSpeech>
<Speech><Parlmember>ΔΗΜΗΤΡΙΟΣ ΠΑΠΑΔΗΜΟΥΛΗΣ</Parlmember>: Αν περάσει αυτή η μεθόδευση, εμείς θα καταθέσουμε νέα τροπολογία.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Παρακαλώ!  Θέλω να συνεχίσω την ψηφοφορία.
(Θόρυβος στην Αίθουσα)</ChairmanSpeech>
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: Δεν είναι Βουλή αυτό! Αυτό είναι συνέδριο της ΕΦΕΕ.
(Θόρυβος στην Αίθουσα)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Παρακαλώ, κύριοι συνάδελφοι!
Επομένως με επιβεβαιώνει ο κ. Παπαδημούλης και λέει ότι η ψηφοφορία θα γίνει επί του συνόλου και οι Βουλευτές…
(Θόρυβος στην Αίθουσα)
Αυτό δεν ζητήσατε;</ChairmanSpeech>
<Speech><Parlmember>ΘΕΟΔΩΡΟΣ ΔΡΙΤΣΑΣ</Parlmember>: Όχι, βέβαια.</Speech>
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Κύριε Πρόεδρε, ζητώ το λόγο για δύο λεπτά, επί του Κανονισμού. Έχουν μιλήσει όλοι.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Επειδή δεν θέλω να διακόψω τη συνεδρίαση για να ηρεμήσουν τα πνεύματα, θα σας ηρεμήσω εγώ.</ChairmanSpeech>
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Είμαι πολύ ήρεμος. Ζητώ το λόγο.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Εσείς τι θα προσθέσετε, κύριε Βορίδη; Θα προσθέσετε ότι το αίτημα ήταν άκυρο και επομένως δεν υπάρχει πρόταση για ονομαστική ψηφοφορία. Αυτό θα προσθέσετε.</ChairmanSpeech>
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Με καλύψατε, κύριε Πρόεδρε. Δεν υπάρχει αυτήν τη στιγμή αίτημα για ονομαστική ψηφοφορία.</Speech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Τι λέτε, κύριοι; Δεν υπάρχει αίτημα; Το άρθρο 78 σε ψηφοφορία αμέσως τώρα!
(Θόρυβος στην Αίθουσα – κωδωνοκρουσίες)</Speech>
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Το άρθρο 78 ψηφίστηκε.
(Θόρυβος – διαμαρτυρίες - κωδωνοκρουσίες)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Παρακαλώ! Δεν επιτρέπω καμμία διακοπή! Παρακαλώ! 
Θα επαναλάβω αυτό το οποίο είπα εξαρχής και το οποίο επιβεβαίωσε ο κ. Παπαδημούλης. Μετατρέπετε την πρόταση ψηφοφορίας για το άρθρο 78 σε αίτημα ψηφοφορίας για το σύνολο;</ChairmanSpeech>
<Speech><Parlmember>ΔΗΜΗΤΡΙΟΣ ΠΑΠΑΔΗΜΟΥΛΗΣ</Parlmember>: Τη μετατρέπει το Προεδρείο. Τη μετέτρεψε από εχθές, χωρίς τη δική μας γνώμη. Και το ανακοίνωσε. Και προχωρούμε στη διαδικασία της ψηφοφορίας, όπως ανακοινώθηκε χθες. Μην παίζουμε με τις εντυπώσεις.
(Θόρυβος από την πτέρυγα της Νέας Δημοκρατίας - κωδωνοκρουσίες)
Όσο και να χτυπάτε το κουδούνι…</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Ένα λεπτό. Καθίστε, παρακαλώ.</ChairmanSpeech>
<Speech><Parlmember>ΔΗΜΗΤΡΙΟΣ ΠΑΠΑΔΗΜΟΥΛΗΣ</Parlmember>: …όσο και να χτυπάτε το κουδούνι και να φωνάζουν οι συνάδελφοι…</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Παρακαλώ, καθίστε.</ChairmanSpeech>
<Speech><Parlmember>ΔΗΜΗΤΡΙΟΣ ΠΑΠΑΔΗΜΟΥΛΗΣ</Parlmember>: …το πικρό ποτήρι της ψηφοφορίας για το αν θα πούνε «ναι» ή «όχι» στο σκάνδαλο θα το πιουν όλοι οι συνάδελφοι. Και ο καθένας θα κριθεί από την ψήφο του!</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Παρακαλώ! Καθίστε. Τελειώσατε.</ChairmanSpeech>
<Speech><Parlmember>ΔΗΜΗΤΡΙΟΣ ΠΑΠΑΔΗΜΟΥΛΗΣ</Parlmember>: Εγώ, είπα καθαρά. Εμείς ζητήσαμε για μία διάταξη. Εσείς ανακοινώσατε για το σύνολο. Προχωράμε, λοιπόν, όπως ανακοίνωσε το Προεδρείο. Κι εμείς ζητάμε από τον καθένα να κρίνει. Αν πει «ΝΑΙ» στο σύνολο, λέει «ναι» και στο σκάνδαλο.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Επειδή αφήσατε στη διακριτική ευχέρεια του Προεδρείου να αποφασίσει αν υπάρχει αίτημα ονομαστικής ψηφοφορίας για το σύνολο, το Προεδρείο αποφαίνεται ότι δεν υπάρχει αίτημα ονομαστικής ψηφοφορίας για το σύνολο και ζητώ από το Σώμα να ψηφίσει το νομοσχέδιο στο σύνολό του.
Κυρίες και κύριοι συνάδελφοι, εισερχόμαστε στην ψήφιση στο σύνολο του σχεδίου νόμου του Υπουργείου Ανάπτυξης, Ανταγωνιστικότητας, Υποδομών, Μεταφορών και Δικτύων: «Διαμόρφωση Φιλικού Αναπτυξιακού Περιβάλλοντος για τις Στρατηγικές και Ιδιωτικές Επενδύσεις και άλλες διατάξεις».
Ερωτάται το Σώμα: Γίνεται δεκτό το νομοσχέδιο και στο σύνολο ως διενεμήθη;
(Θόρυβος στην Αίθουσα)</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Όχι.
ΑΣΗΜΙΝΑ ΞΗΥΡΟΤΥΡΗ - ΑΙΚΑΤΕΡΙΝΑΡΗ: Κατά πλειοψηφία.
(Θόρυβος - διαμαρτυρίες)</Speech>
<Speech><Parlmember>ΔΗΜΗΤΡΙΟΣ ΠΑΠΑΔΗΜΟΥΛΗΣ</Parlmember>: Κύριε Πρόεδρε, αυτό είναι ντροπή! Αυτό το πραξικόπημα δεν θα περάσει! Ξεφτιλίζετε το Κοινοβούλιο!</Speech>
<Speech><Parlmember>ΠΑΝΑΓΙΩΤΗΣ ΚΟΥΡΟΥΜΠΛΗΣ</Parlmember>: Κύριε Πρόεδρε, ανακοινώσατε ονομαστική ψηφοφορία. Αυτό είναι αίσχος!</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Το νομοσχέδιο έγινε δεκτό και στο σύνολο κατά πλειοψηφία.
Συνεπώς το νομοσχέδιο του Υπουργείου Ανάπτυξης, Ανταγωνιστικότητας, Υποδομών, Μεταφορών και Δικτύων: «Διαμόρφωση Φιλικού Αναπτυξιακού Περιβάλλοντος για τις Στρατηγικές και Ιδιωτικές Επενδύσεις και άλλες διατάξεις» έγινε δεκτό κατά πλειοψηφία, σε μόνη συζήτηση επί της αρχής, των άρθρων και του συνόλου και έχει ως εξής:
 (Να καταχωριστεί το κείμενο του νομοσχεδίου σελ. 135α)</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Κυρίες και κύριοι συνάδελφοι, παρακαλώ το Σώμα να εξουσιοδοτήσει το Προεδρείο για την υπ’ ευθύνη του επικύρωση των Πρακτικών ως προς την ψήφιση στο σύνολο του παραπάνω νομοσχεδίου.</ChairmanSpeech>
<Speech><Parlmember>ΟΛΟΙ ΟΙ ΒΟΥΛΕΥΤΕΣ</Parlmember>: Μάλιστα, μάλιστα.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Το Σώμα παρέσχε τη ζητηθείσα εξουσιοδότηση.
Κύριοι συνάδελφοι, επιμένω στο εξής: Το αίτημα δεν μετεβλήθη για ψηφοφορία στο σύνολο, παρά το γεγονός ότι…
(Θόρυβος – διαμαρτυρίες)
…οι επιστολικές ψήφοι οι οποίες ήρθαν και από τον ΣΥΡΙΖΑ και από τους Ανεξάρτητους Έλληνες έλεγαν για ψήφο στο σύνολο.
Θόρυβος-διαμαρτυρίες στην Αίθουσα από τις πτέρυγες του ΣΥΡΙΖΑ-ΕΚΜ και των Ανεξάρτητων Ελλήνων)</ChairmanSpeech>
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: Το ΠΑΣΟΚ δεν ψηφίζει.</Speech>
<Speech><Parlmember>ΔΗΜΗΤΡΙΟΣ ΠΑΠΑΔΗΜΟΥΛΗΣ</Parlmember>: Ντροπή, κύριε Τραγάκη! Πρέπει να ντρέπεστε! Αυτό το πραξικόπημα δεν θα περάσει!</Speech>
<Speech><Parlmember>ΠΑΝΟΣ ΚΑΜΜΕΝΟΣ</Parlmember> (Πρόεδρος των Ανεξάρτητων Ελλήνων): Αυτό είναι πραξικόπημα!</Speech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Το ΠΑΣΟΚ δεν ψηφίζει.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Για να διεξαχθεί η ονομαστική ψηφοφορία για τις άρσεις ασυλίας Βουλευτών…</ChairmanSpeech>
<Speech><Parlmember>ΔΗΜΗΤΡΙΟΣ ΠΑΠΑΔΗΜΟΥΛΗΣ</Parlmember>: Πρέπει να ντρέπεστε! Καταγγέλλω και εσάς και τον Πρόεδρο της Βουλής!
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Είναι πραξικόπημα!</Speech>
<Speech><Parlmember>ΘΕΟΔΩΡΟΣ ΔΡΙΤΣΑΣ</Parlmember>: Αυτό είναι πραξικόπημα! Πρέπει να ντρέπεστε! Εξευτελίζετε τη Βουλή! Τι άλλο θα κάνετε;</Speech>
<Speech><Parlmember>ΠΑΝΑΓΙΩΤΗΣ ΚΟΥΡΟΥΜΠΛΗΣ</Parlmember>: Το ΠΑΣΟΚ δεν ψήφισε. Είναι πραξικόπημα αυτό!
(Θόρυβος-διαμαρτυρίες στην Αίθουσα από τις πτέρυγες του ΣΥΡΙΖΑ-ΕΚΜ και των Ανεξάρτητων Ελλήνων)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): …για να διεξαχθεί η ψηφοφορία επί των άρσεων ασυλίας, διακόπτουμε τη συνεδρίαση για δέκα (10΄) λεπτά, όπως προβλέπεται από τον Κανονισμό. 
(ΔΙΑΚΟΠΗ)
(ΜΕΤΑ ΤΗ ΔΙΑΚΟΠΗ)
(Στο σημείο αυτό την Προεδρική Έδρα καταλαμβάνει η ΣΤ΄ Αντιπρόεδρος της Βουλής κ. ΜΑΡΙΑ ΚΟΛΛΙΑ-ΤΣΑΡΟΥΧΑ )</ChairmanSpeech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Κυρίες και κύριοι συνάδελφοι, επαναλαμβάνεται η διακοπείσα συνεδρίαση. 
Καλούνται επί του καταλόγου ο κ. Ιορδάνης Τζαμτζής από τη Νέα Δημοκρατία και από τον ΣΥΡΙΖΑ-ΕΚΜ ο κ. Απόστολος Αλεξόπουλος. 
Παρακαλώ τους ψηφολέκτες, κ. Ιωάννη Πασχαλίδη από τη Νέα Δημοκρατία και την κ. Όλγα Γεροβασίλη από τον ΣΥΡΙΖΑ-Ενωτικό Κοινωνικό Μέτωπο, να προσέλθουν στην ψηφοδόχο. 
Επαναλαμβάνω ότι οι επί της ψηφοδόχου συνάδελφοι θα μονογράφουν και θα ανακοινώνουν ότι ο Βουλευτής ψήφισε.
Σας ενημερώνω, επίσης, ότι έχουν έρθει στο Προεδρείο τηλεομοιοτυπίες-φαξ συναδέλφων, σύμφωνα με το άρθρο 70Α του Κανονισμού της Βουλής, με τις οποίες γνωστοποιούν την ψήφο τους επί της αρχής του νομοσχεδίου. Οι ψήφοι αυτές θα ανακοινωθούν και θα συνυπολογιστούν στην καταμέτρηση, η οποία θα ακολουθήσει. 
Παρακαλώ να αρχίσει η ανάγνωση του καταλόγου.
(ΨΗΦΟΦΟΡΙΑ)
(Κατά τη διάρκεια της ψηφοφορίας την Προεδρική Έδρα καταλαμβάνει ο Ε΄ Αντιπρόεδρος της Βουλής κ. ΛΕΩΝΙΔΑΣ ΓΡΗΓΟΡΑΚΟΣ )
(ΜΕΤΑ ΚΑΙ ΤΗ ΔΕΥΤΕΡΗ ΑΝΑΓΝΩΣΗ ΤΟΥ ΚΑΤΑΛΟΓΟΥ)</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Υπάρχει συνάδελφος, ο οποίος δεν άκουσε το όνομά του; Κανείς. 
Οι σφραγισμένες επιστολές, οι οποίες απεστάλησαν στο Προεδρείο για συμμετοχή στη μυστική ψηφοφορία σχετικά με τις άρσεις των Βουλευτών κυρίων Μιχαήλ Κασσή και Μιχαήλ Ταμήλου, σύμφωνα με το άρθρο 70Α του Κανονισμού της Βουλής, καταχωρίζονται στα Πρακτικά.
(Οι προαναφερθείσες επιστολές έχουν ως εξής:
(Να μπουν οι σελ. 142 και 143)</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Κυρίες και κύριοι συνάδελφοι, ο συνάδελφος κ. Γεώργιος Βαρεμένος με επιστολή την οποία απέστειλε στον Πρόεδρο της Βουλής δηλώνει ότι ψηφίζει υπέρ των άρσεων ασυλίας των Βουλευτών Μιχαήλ Κασσή και Μιχαήλ Ταμήλου.
Η επιστολή του Βουλευτή αποτελεί πρόθεση ψήφου και δεν συνυπολογίζεται στην καταμέτρηση των ψήφων. 
(Η προαναφερθείσα επιστολή έχει ως εξής:
(να μπει η σελ. 145)</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Κηρύσσεται περαιωμένη η ψηφοφορία και παρακαλώ τους κυρίους ψηφολέκτες να προβούν στην καταμέτρηση και διαλογή των ψηφοδελτίων και την εξαγωγή του αποτελέσματος.
(ΚΑΤΑΜΕΤΡΗΣΗ-ΔΙΑΛΟΓΗ)
Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού προηγουμένως ξεναγήθηκαν στην έκθεση της αίθουσας «ΕΛΕΥΘΕΡΙΟΣ ΒΕΝΙΖΕΛΟΣ» και ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, τριάντα ένας μαθητές και μαθήτριες και τρεις εκπαιδευτικοί συνοδοί τους από το 3ο Γυμνάσιο Βύρωνα.
Η Βουλή τούς καλωσορίζει. 
(Χειροκροτήματα από όλες τις πτέρυγες της Βουλής)</ChairmanSpeech>
<Speech><Parlmember>ΠΑΝΟΣ ΚΑΜΜΕΝΟΣ</Parlmember> (Πρόεδρος των Ανεξάρτητων Ελλήνων): Κύριε Πρόεδρε, θα αναμένουμε το αποτέλεσμα;</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Θα περιμένουμε το αποτέλεσμα και θα συνεχίσουμε απευθείας τη συζήτηση, για να πάρετε το λόγο, κύριε Πρόεδρε. Δεν πρέπει να διακόψουμε τη διαδικασία, για να πάρουμε το αποτέλεσμα της ψηφοφορίας. Είναι θέμα τυπικό.
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Κύριε Πρόεδρε, να μη διακόψουμε, αλλά να συνεχίσουμε τη συζήτηση επί του νομοσχεδίου.</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Θα ανακοινώσω το αποτέλεσμα και θα συνεχίσουμε απευθείας τη συζήτηση για να πάρετε το λόγο, κύριε Καμμένε. Δεν πρέπει να διακόψουμε. Πρέπει να μας δοθεί το αποτέλεσμα πρώτα. Είναι θέμα τυπικό.</ChairmanSpeech>
<Speech><Parlmember>ΠΑΝΟΣ ΚΑΜΜΕΝΟΣ</Parlmember> (Πρόεδρος των Ανεξάρτητων Ελλήνων): Να μη διακόψουμε.</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Όχι. Δεν διακόπτουμε. 
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Να συνεχίσουμε με τη συζήτηση…</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Επί του νομοσχεδίου. Ακριβώς. Θα συνεχίσουμε τη συζήτηση και θα επανέλθουμε στο αποτέλεσμα, διότι υπάρχει κάποια αντίρρηση σε σχέση με το λάθος που κάναμε κι εμείς.
Ο κ. Λαφαζάνης έχει το λόγο.</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Να διαβάσετε την…</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Θα τα διαβάσω όλα. Υπάρχει αντίρρηση για την ψηφοφορία επί του άρθρου και του συνόλου του νομοσχεδίου του Υπουργείου Ανάπτυξης. Η συγκεκριμένη επιστολή, σύμφωνα με το άρθρο 71, εκφράζει αντιρρήσεις για την ψήφιση του άρθρου 78 και επί του συνόλου του νομοσχεδίου: «Διαμόρφωση Φιλικού Αναπτυξιακού Περιβάλλοντος για τις Στρατηγικές και Ιδιωτικές Επενδύσεις και άλλες διατάξεις». Αυτές τις αντιρρήσεις τις έχουν εκφράσει ο κ. Λαφαζάνης, ο κ. Καμμένος, ο κ. Μαριάς, η κ. Χρυσοβελώνη, ο κ. Σταθάκης… Είναι εδώ ο κ. Σταθάκης; Εδώ είναι.</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Πρέπει να είναι εδώ;</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Ναι. Είναι το τυπικό. Δεν θα παραπλανηθείτε. Είναι επίσης ο κ. Κριτσωτάκης, η κ. Ουζουνίδου, η κ. Αμμανατίδου-Πασχαλίδου, ο κ. Μιχαλάκης, ο κ. Πετράκος, η κ. Μπόλαρη, ο κ. Παπαδημούλης, ο κ. Βούτσης. Πρέπει να είναι δεκαπέντε. Είναι πάνω από δεκαπέντε, αλλά μου είπατε να εφαρμόσω το τυπικό. Είναι ο κ. Αβραμίδης, ο κ. Ουζουνίδης, ο κ. Δημαράς, ο κ. Γιοβανόπουλος. Συμπληρώθηκε ο κατάλογος.
Ο κ. Λαφαζάνης έχει το λόγο.</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Κύριε Πρόεδρε, σ’ όλη την Αίθουσα δεν βλέπω να υπάρχει κανένας από τη Νέα Δημοκρατία.</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Εδώ είναι.</ChairmanSpeech>
<Speech><Parlmember>ΙΟΡΔΑΝΗΣ ΤΖΑΜΤΖΗΣ</Parlmember>: Εδώ είμαστε.</Speech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Μη φωνάζετε. Εδώ είναι η Αίθουσα. Άμα εσείς κάθεστε εκεί…</Speech>
<Speech><Parlmember>ΙΟΡΔΑΝΗΣ ΤΖΑΜΤΖΗΣ</Parlmember>: Ο Κοινοβουλευτικός Εκπρόσωπος εδώ είναι.</Speech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Εσείς είστε καταμετρητής, δεν μετράτε. Ένας είναι της Νέας Δημοκρατίας και άλλος ένας, δηλαδή δύο. Ωραία.</Speech>
<Speech><Parlmember>ΙΟΡΔΑΝΗΣ ΤΖΑΜΤΖΗΣ</Parlmember>: Δύο, αλλά λέοντες!</Speech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Εντάξει, θα το αποδείξετε.
Όλοι στην Αίθουσα έγιναν μάρτυρες ενός κοινοβουλευτικού πραξικοπήματος το οποίο διεξήχθη και με ευθύνη του Προεδρείου και με πρωταγωνίστρια βεβαίως την πάντα σ’ αυτά τα θέματα πρωταγωνιστούσα παράταξη της Νέας Δημοκρατίας. Από το Προεδρείο είχαμε μία πρωτοφανή κίνηση, να βάλει «στο συρτάρι» την ονομαστική ψηφοφορία την οποία ζητήσαμε επί του άρθρου 78 και η οποία είχε κατατεθεί από χθες και ήταν πολύ γνωστή στο Προεδρείο. Δεν έβαλε σε ονομαστική ψηφοφορία το άρθρο 78 σύμφωνα με την αίτησή μας. Ο ίδιος ο Πρόεδρος μετέτρεψε την ονομαστική ψηφοφορία σε ονομαστική ψηφοφορία επί του συνόλου με χθεσινή ανακοίνωσή του στα Πρακτικά τα οποία είναι καταγεγραμμένα. Σήμερα αναίρεσε και αυτήν την ονομαστική ψηφοφορία επί της αρχής, ενώ ο ίδιος έπρεπε να αναλάβει την ευθύνη να κάνει την ψηφοφορία αυτή και όχι βεβαίως εμείς. Ο ίδιος θα έπρεπε να είχε αναλάβει την ευθύνη, ήθελε όμως να το παραπέμψει σε μας. Δεν μας είχε ρωτήσει χθες, όταν ανακοίνωσε ονομαστική ψηφοφορία επί του συνόλου. 
Δεύτερη, λοιπόν, χονδροειδής παραβίαση του Κανονισμού και προσπάθεια να παρακαμφθεί η ονομαστική ψηφοφορία επί του μείζονος αυτού θέματος που είναι ένα πολύ μεγάλο σκάνδαλο με το οποίο αίρονται αυθαίρετα οι ποινικές διώξεις και η Βουλή δεν έχει το δικαίωμα αυτό να αίρει ποινικές διώξεις κατά τραπεζιτών και μάλιστα ακούμε και για εκκρεμείς υποθέσεις. Έτσι αναδεικνύεται ένα μεγάλο θέμα διαπλοκής της πολιτικής εξουσίας με το τραπεζικό κεφάλαιο –και όχι μόνο φυσικά- το οποίο θέλει να χρεώσει, χωρίς να κάνει ονομαστική ψηφοφορία, αυτήν την απαράδεκτη διαπλεκόμενη ρύθμιση…</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Είναι αντιληπτό. Τελειώνετε για να σας πω κι εγώ.</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Τελειώνω. Θέλει να τη χρεώσει σ’ όλους τους Βουλευτές, να τη χρεώσει στο σύνολο, διότι αν ήθελε να είναι απόφαση της Βουλής, έπρεπε σύμφωνα με την υποβολή αίτησης ονομαστικής ψηφοφορίας που είχαμε κάνει, να τη θέσει σε ονομαστική ψηφοφορία για να δούμε αν η Βουλή εγκρίνει.
Τέλος, εντελώς αυθαίρετα, το Προεδρείο κλείνοντας τη συζήτηση είπε ότι ψηφίστηκε επί του συνόλου το νομοσχέδιο. Δεν συνέβη κάτι τέτοιο. Εδώ ήμασταν και ακούσαμε. Η ΔΗΜΑΡ δεν ψήφισε επί της αρχής το νομοσχέδιο. Το καταψήφισε. Δεν ψήφισε το νομοσχέδιο και επί της αρχής και επί του συνόλου.
Από την πλευρά του ΠΑΣΟΚ, όταν ανακοινώθηκε…</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Να σας πω εγώ. Ψήφισε και επί της αρχής και επί των άρθρων. Δεν ψήφισε επί του συνόλου.</ChairmanSpeech> 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Προτού μπείτε, ...</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Κύριε Λαφαζάνη, ακούστε με, επειδή ήμουν εδώ. Ψήφισε και επί της αρχής και επί των άρθρων. Δεν ψήφισε επί του συνόλου.</ChairmanSpeech> 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Το ΠΑΣΟΚ.</Speech> 
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>):  Η ΔΗΜΑΡ.
Το ΠΑΣΟΚ ψήφισε επί του συνόλου. Ο κ. Κακλαμάνης είναι ο κ. Κακλαμάνης. Το ΠΑΣΟΚ ψήφισε επί του συνόλου! 
(Θόρυβος – Διαμαρτυρίες από την πτέρυγα του ΣΥΡΙΖΑ-ΕΚΜ)</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Με συγχωρείτε, γιατί με διακόπτετε λοιπόν;</Speech> 
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Πείτε μας, κύριε Λαφαζάνη.</ChairmanSpeech> 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Θα περιμένετε να τελειώσω και αν έχετε αντίρρηση ως Προεδρείο, ασφαλώς να την εκφράσετε. 
Ρώτησε ο Προεδρεύων κ. Τραγάκης το Σώμα εάν εγκρίνεται στο σύνολο. Στο σύνολο είχαμε την άρνηση της ΔΗΜΑΡ.</Speech>
<Speech><Parlmember>ΑΘΑΝΑΣΙΟΣ ΝΤΑΒΛΟΥΡΟΣ</Parlmember>: Πού το είδατε αυτό;</Speech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Σας παρακαλώ, με το να φωνασκείτε μπορούμε να κάνουμε συζήτηση; 
Είχαμε την άρνηση της ΔΗΜΑΡ. Από το ΠΑΣΟΚ μίλησε ο κ. Κακλαμάνης και είπε: «Εκ μέρους του ΠΑΣΟΚ δεν το ψηφίζουμε». Είναι γραμμένο στα Πρακτικά. Άλλος δεν μίλησε από τη μεριά του ΠΑΣΟΚ, κανένας άλλος! Γιατί ψηφοφορία στο αυτί δεν γίνεται ούτε ψηφοφορία...</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Κύριε Λαφαζάνη, να ερμηνεύσω τον κ. Κακλαμάνη που είπε «δεν ψηφίζω το άρθρο»;</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Θα με αφήσετε να ολοκληρώσω;
Ψηφοφορία στο αυτί δεν γίνεται. Η ψηφοφορία διεξάγεται στην Αίθουσα και όταν το ΠΑΣΟΚ θέλει να δηλώσει ότι ψηφίζει, το δηλώνει εδώ και γράφεται στα Πρακτικά. Ο μόνος ο οποίος μίλησε εκ μέρους του ΠΑΣΟΚ ήταν ο κ. Κακλαμάνης, ο οποίος μάλιστα το ανέφερε ρητά. Είπε: «Εκ μέρους του ΠΑΣΟΚ δεν ψηφίζουμε το νομοσχέδιο, το καταψηφίζουμε στο σύνολό του». 
Επομένως ούτε το ΠΑΣΟΚ ψήφισε στο σύνολό του το νομοσχέδιο.</Speech> 
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Κύριε Λαφαζάνη, όχι σας λέω.</ChairmanSpeech> 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Θα πείτε τις όποιες αντιρρήσεις σας μετά.</Speech> 
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Να ολοκληρώσετε για να σας πω. Το ΠΑΣΟΚ ψηφίζει επί του συνόλου το νομοσχέδιο.</ChairmanSpeech> 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Εσείς το λέτε, αλλά εσείς είστε Προεδρείο. Δεν είστε ΠΑΣΟΚ αυτήν τη στιγμή, είστε Προεδρείο. Αυτό, το ΠΑΣΟΚ δεν το είπε. Εδώ είμαστε και το ακούσαμε.</Speech> 
<Speech><Parlmember>ΙΟΡΔΑΝΗΣ ΤΖΑΜΤΖΗΣ</Parlmember>: Άρα, τι;</Speech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Όχι! Εκ των υστέρων δεν υπάρχει ψηφοφορία. Η ψηφοφορία γίνεται εκείνη την ώρα και εκείνη την ώρα πρέπει να τοποθετηθεί ο οποιοσδήποτε εκφράζει το ΠΑΣΟΚ. Δεν τοποθετήθηκε κανένας άλλος πλην του κ. Κακλαμάνη και είναι γραμμένο στα Πρακτικά ο οποίος είπε: «Δεν ψηφίζουμε εκ μέρους του ΠΑΣΟΚ».
Το Προεδρείο, λοιπόν, έπρεπε να ανακοινώσει την καταψήφιση του νομοσχεδίου. Δεν ψηφίστηκε στο σύνολό του. Παρά τη βούληση της Αίθουσας –που δηλώθηκε μέσω των κομμάτων όπως εκφράστηκαν- ο κ. Τραγάκης έκανε πραξικόπημα και έκανε το κρέας-ψάρι. Βάφτισε το νομοσχέδιο ψηφισμένο στο σύνολό του, ενώ δεν έχει ψηφιστεί από την Αίθουσα. 
Επομένως, είναι άκυρη η ψηφοφορία, σύμφωνα με τα δεδομένα του Προεδρείου. Αυτή η ψηφοφορία δεν ισχύει ως προς τη ψήφισή της στο σύνολο. Αντιθέτως, αυτό που ίσχυσε με βάση τα όσα ελέχθησαν εδώ είναι ότι δεν ψηφίστηκε στο σύνολό του το νομοσχέδιο. 
Το νομοσχέδιο δεν ισχύει. Το νομοσχέδιο δεν παράγει έννομα αποτελέσματα. Το νομοσχέδιο αυτό το καταψήφισε η ελληνική Βουλή. Αυτή είναι η πραγματικότητα όπως βγήκε αβίαστα από αυτήν την Αίθουσα με βάση τις τοποθετήσεις και των κομμάτων.</Speech> 
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Αυτό που βγήκε από αυτήν την Αίθουσα, κύριε Λαφαζάνη…</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Προσπαθήσατε να κάνετε πραξικόπημα, προκειμένου να ενισχύσετε τη διαπλοκή...</Speech> 
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Σας παρακαλώ, κύριε Λαφαζάνη. Ολοκληρώσατε.</ChairmanSpeech> 
<Speech><Parlmember>ΠΑΝΟΣ ΚΑΜΜΕΝΟΣ</Parlmember> ( Πρόεδρος των Ανεξάρτητων Ελλήνων): Θα τους ακούσετε όλους!</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Ένα λεπτό, κύριε Πρόεδρε.</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: …με την ακύρωση της ονομαστικής ψηφοφορίας και επί του άρθρου και επί του συνόλου και το ακυρώσατε. Τώρα πάτε να αλλοιώσετε το αποτέλεσμα της ψήφου. Δεν θα το καταφέρετε. 
Εμείς εκφράζουμε την αλήθεια, τοποθετούμαστε με απόλυτα τα δεδομένα όπως διατυπώθηκαν και εκφράστηκαν σε αυτήν την Αίθουσα. Το νομοσχέδιο αυτό δεν έχει ψηφιστεί. 
(Χειροκροτήματα από την πτέρυγα του ΣΥΡΙΖΑ-ΕΚΜ)</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Κύριε Πρόεδρε, θα σας δώσω το λόγο αφού σας διαβάσω το άρθρο 71 και να πω στον κ. Λαφαζάνη ότι λέει σαφώς ότι εφόσον δεν το δεχθήκατε εκείνη την ώρα το αποτέλεσμα, έπρεπε να υπάρχει αντίρρηση εκείνη την ώρα για να γίνει έγερση.</ChairmanSpeech> 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Τι λέτε τώρα; Δεν τελείωσε...
(Θόρυβος – Διαμαρτυρίες στην Αίθουσα)</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Σας το διαβάζω: «Αντιρρήσεις για το αποτέλεσμα…»</ChairmanSpeech>
<Speech><Parlmember>ΠΑΝΟΣ ΚΑΜΜΕΝΟΣ</Parlmember> (Πρόεδρος των Ανεξάρτητων Ελλήνων): Θα ακούσετε τις αντιρρήσεις.</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Αφήστε με λίγο. Αφήστε να εκφραστεί το Προεδρείο.</ChairmanSpeech> 
<Speech><Parlmember>ΠΑΝΟΣ ΚΑΜΜΕΝΟΣ</Parlmember> (Πρόεδρος των Ανεξάρτητων Ελλήνων): Ακούστε κάτι. Έχετε καταργήσει τα πάντα. Μην καταργείτε και τη συζήτηση. Θα ακούσετε τις αντιρρήσεις και από εκεί και πέρα...</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Κύριε Καμμένε, γιατί παίρνετε το λόγο;
Εγώ θα σας πω τι λέει το Προεδρείο και από εκεί και πέρα θα μιλήσετε.</ChairmanSpeech> 
<Speech><Parlmember>ΠΑΝΟΣ ΚΑΜΜΕΝΟΣ</Parlmember> (Πρόεδρος των Ανεξάρτητων Ελλήνων): Θα ακούσετε τις αντιρρήσεις όπως προβλέπεται από τον Κανονισμό και μετά θα μιλήσετε. Δεν κατάλαβα.</Speech> 
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Δηλαδή, να μην πω τι λέει ο Κανονισμός της Βουλής;</ChairmanSpeech>
<Speech><Parlmember>ΠΑΝΟΣ ΚΑΜΜΕΝΟΣ</Parlmember> (Πρόεδρος των Ανεξάρτητων Ελλήνων): Θα ακούσετε τις αντιρρήσεις, θα πάρετε την ευθύνη αυτών που λέτε, θα ακούσει ο ελληνικός λαός.</Speech> 
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Βεβαίως. Όταν μιλάω, παίρνω την ευθύνη.</ChairmanSpeech> 
<Speech><Parlmember>ΠΑΝΟΣ ΚΑΜΜΕΝΟΣ</Parlmember> (Πρόεδρος των Ανεξάρτητων Ελλήνων): Έχω το λόγο;</Speech> 
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Βεβαίως.</ChairmanSpeech> 
<Speech><Parlmember>ΠΑΝΟΣ ΚΑΜΜΕΝΟΣ</Parlmember> (Πρόεδρος των Ανεξάρτητων Ελλήνων): Κύριε Πρόεδρε, οι Ανεξάρτητοι Έλληνες πήγαμε πριν από  λίγο και πήραμε τα Πρακτικά. Τα Πρακτικά είναι επίσημα και οποιαδήποτε αλλοίωση των Πρακτικών από εδώ και πέρα θα είναι πλαστογραφία μετά χρήσεως. Και αυτό είναι ποινικό αδίκημα. Τα Πρακτικά, λοιπόν, της κατ’ αρχήν συζήτησης χθες στη σελίδα 48 αναφέρουν τα κάτωθι:
«</Speech>ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Για την ψήφιση του νομοσχεδίου στο σύνολό του έχει υποβληθεί αίτηση ονομαστικής ψηφοφορίας. Ο απαιτούμενος αριθμός βεβαίως και υφίσταται. Επομένως, προτείνω η ονομαστική ψηφοφορία να διεξαχθεί αύριο 10 Απριλίου 2013 και ώρα 12:00 που έχουμε και την ψηφοφορία της άρσης ασυλίας για να έχουμε μια ονομαστική ψηφοφορία.
Το Σώμα αποδέχεται την πρόταση;</ChairmanSpeech> 
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Μάλιστα, μάλιστα.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Το Σώμα έκανε δεκτή την πρόταση του Προέδρου.» 
Τι σημαίνει αυτό; Σημαίνει, κύριε Πρόεδρε, ότι από χθες στα Πρακτικά της Βουλής έχει αποφασιστεί με απόφαση του συνόλου της Ολομέλειας η διεξαγωγή ονομαστικής ψηφοφορίας επί του συνόλου του νομοσχεδίου. Το δε αίτημα που έχει κατατεθεί, έχει κατατεθεί από αριθμό Βουλευτών και όχι από κόμματα, όπως προβλέπει ο Κανονισμός.
Παραβιάστηκε ο Κανονισμός με αυθαίρετη και πραξικοπηματική απόφαση του Προεδρεύοντος κ. Τραγάκη. Δεν διεξήχθη ονομαστική ψηφοφορία για το σύνολο του νομοσχεδίου, όπως σαφώς λένε τα Πρακτικά και αναφέρουν. Αυτό είναι παραβίαση του Κανονισμού της Βουλής. Δεν ρωτήθηκαν ούτε ανεγνώσθησαν τα ονόματα των Βουλευτών για να ανατρέψουν την χθεσινή τους αίτηση. 
Άρα, η πρώτη παραβίαση του Κανονισμού είναι ότι σήμερα ο ίδιος Προεδρεύων ανέτρεψε την απόφαση της Ολομελείας της Βουλής. Αυτό δεν γίνεται. 
Δεύτερον, σήμερα μετά από αυτό το πραξικόπημα το οποίο δεν έχει λήξει -εμείς επιμένουμε στην ψήφιση στο σύνολο, την ονομαστική ψηφοφορία, όπως έχει αποφασίσει η Βουλή- πάρθηκε μια απόφαση πάλι από τον κ. Τραγάκη ως Προεδρεύοντα. Ρώτησε το Σώμα, χωρίς να κάνει την ονομαστική ψηφοφορία που υποχρεούτο, ποιοι είναι εκείνοι που συμφωνούν και ποιοι διαφωνούν. Σαφέστατα υπήρχε άρνηση από το ΣΥΡΙΖΑ, από τη ΔΗΜΑΡ, από τους Ανεξάρτητους Έλληνες. Δεν ακούστηκε το ΚΚΕ και η Χρυσή Αυγή, που είναι στην Αντιπολίτευση αλλά δεν έχουν λόγο αυτήν τη στιγμή…</ChairmanSpeech>
<Speech><Parlmember>ΧΡΗΣΤΟΣ ΠΑΠΠΑΣ</Parlmember>: …Δεν μας έδωσε το λόγο.</Speech> 
<Speech><Parlmember>ΠΑΝΟΣ ΚΑΜΜΕΝΟΣ</Parlmember> (Πρόεδρος των Ανεξάρτητων Ελλήνων): Έχετε αποφασίσει. Καλώς. 
Από εκεί και πέρα, όμως, υπάρχει ένας εκ των κυβερνητικών εταίρων δηλαδή, το ΠΑΣΟΚ, μαζί με τη ΔΗΜΑΡ, όπου εκ μέρους του Πανελλήνιου Σοσιαλιστικού Κινήματος το λόγο λαμβάνει ο τέως Πρόεδρος της Βουλής, κ. Κακλαμάνης, μόνος δε, όπως αναφέρουν τα Πρακτικά. 
Τι λέει ο κ. Κακλαμάνης ως εκπρόσωπος του ΠΑΣΟΚ; Ότι δεν ψηφίζουν στο σύνολο το νομοσχέδιο. Δεν έχει αντιλέξει ουδείς. Δεν έχει αντιλέξει ουδείς! Υπάρχει σαφέστατα στον Κανονισμό ότι από την στιγμή που δεν έχει αντιλέξει ουδείς άλλος, ισχύει η άποψη που εξέφρασε ο μοναδικός εκπρόσωπος του Πανελλήνιου Σοσιαλιστικού Κινήματος, κ. Κακλαμάνης. Άρα, δεν υφίσταται η πλειοψηφία που προβλέπει ο Κανονισμός της Βουλής. Άρα, η ψηφοφορία αυτή που διεξήχθη είχε ως αποτέλεσμα ότι δεν πέρασε στο σύνολό του το νομοσχέδιο. 
Αυτές είναι οι αντιρρήσεις που εμείς εκφράζουμε. Τα Πρακτικά τα έχουμε πάρει, τα έχουμε στα χέρια μας. Δεν μπορείτε να αλλοιώσετε από εδώ και πέρα.
Γι’ αυτόν το λόγο οι Ανεξάρτητοι Έλληνες δηλώνουμε ότι είτε θα εφαρμοστεί η νομιμότητα με παρέμβαση του Προέδρου της Βουλής για να διεξαχθεί η ψηφοφορία όπως είχε αποφασιστεί είτε θα γίνει δεκτό ότι δεν πέρασε στο σύνολό του, διότι δεν υπάρχει η πλειοψηφία όπως ψήφισαν τα κόμματα είτε από εκεί και πέρα, κύριε Πρόεδρε, εμείς θα ζητήσουμε από το Σώμα και από τους συναδέλφους Βουλευτές την κατάθεση πρόταση μομφής κατά του Προεδρεύοντος κ. Τραγάκη, που για δεύτερη φορά έχει κάνει αυτό το πραξικόπημα και θα αποχωρήσουμε από την Αίθουσα μέχρι να επανέλθει η νομιμότητα στην Ολομέλεια της Βουλής.
 Αυτά τα οποία γίνονται δεν έχουν γίνει ποτέ τα τελευταία είκοσι χρόνια.
(Χειροκροτήματα από την πτέρυγα των Ανεξάρτητων Ελλήνων)</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Το λόγο έχει ο κ. Κακλαμάνης.</ChairmanSpeech>
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: Κύριε Πρόεδρε, εγώ θέλω να απευθύνω μία έκκληση σε όλους τους εντός της Αιθούσης αλλά και σε εκείνους εκτός της Αιθούσης, που επιμένουν να χειραγωγούν τον ελληνικό λαό ανάλογα με το ποιος κραυγάζει περισσότερο εδώ μέσα. Έλεος! Το Σύνταγμα και ο Κανονισμός της Βουλής πρέπει να είναι οι μόνοι οδηγοί μας για να μην εξευτελίζεται το Κοινοβούλιο. 
Αυτό επί οκτώ μήνες το ζει ο ελληνικός λαός. Έχουμε μια εικόνα του Κοινοβουλίου σύμφωνα με την οποία οποιοσδήποτε από τους τριακοσίους είτε Αρχηγός κόμματος είναι είτε Βουλευτής είτε οτιδήποτε, μπορεί να λέει ό,τι θέλει και να έχει εύκολα μέσα ενημέρωσης που θα το μεταφέρουν. Και ο λαός βρίσκεται σε πλήρη σύγχυση.
Κύριε Πρόεδρε, όταν θέματα σοβαρά είτε η Κυβέρνηση είτε η Αντιπολίτευση τα χειρίζονται με τρόπο όχι υπεύθυνο, πληρώνει ο θεσμός και όχι αυτός που είτε φλυαρεί εδώ πέρα και καταγγέλλει είτε γράφει μία διάταξη και νομίζει ότι έτσι λύνει προβλήματα.
Κύριε Πρόεδρε, εάν υπάρχει θέμα που αφορά τα δάνεια των κομμάτων, αυτό πρέπει να έρθει εδώ, να συζητηθεί, να μάθει ο ελληνικός λαός για να του λυθούν και οι απορίες, πώς συμβαίνει κόμματα νεότευκτα να ξοδεύουν σε εκλογές. Η Επιτροπή του «πόθεν έσχες», όπως σας είπα πριν, ο νόμος που προτείναμε και ψήφισε η Βουλή, λέει ότι θα ελεγχθούν όσοι έκαναν Πρωθυπουργοί, Αρχηγοί κομμάτων, οτιδήποτε αλλά και τραπεζίτες και εκδότες. Δεν γράφεται αυτό για να το μάθει ο λαός, διότι αφορά και τους ίδιους, εκδότες, καναλάρχες, τραπεζίτες. Όλοι αυτοί πρέπει να ελεγχθούν.
Κύριε Πρόεδρε, είπε για τη συγκεκριμένη περίπτωση, εάν κατάλαβα καλά, κάποιο μέλος της Κυβερνήσεως, ο οποίος δεν είναι νομικός και επομένως δικαιολογείται στο θέμα αυτό -προς Θεού!- όπως θα εδικαιολογούμην και εγώ εάν για ένα θέμα που χρειάζονται εξειδικευμένες γνώσεις της οικονομικής επιστήμης έλεγα, όπως ακούω συχνά και από τα μέσα ενημέρωσης ότι ο τάδε Αρχηγός λέει «Εγώ θα καταργήσω το μνημόνιο και θα κάνω μετά άλλη μια συμφωνία», λες και θα κάνει αυτός σύμβαση, δεν έχει κάποιους άλλους με τους οποίους πρέπει να συμβληθεί.
Λέω πολύ απλά ότι εάν υπήρχε κάποιος ασθενής εγκέφαλος, θα έγραφε αυτήν τη διάταξη και θα βάφτιζε με το μυαλό του ότι τα κόμματα ανήκουν στο δημόσιο τομέα. Αυτό ισχύει στα μονοκομματικά καθεστώτα. Στην Κοινοβουλευτική Δημοκρατία το κόμμα της Πλειοψηφίας μέχρι το κόμμα των κυνηγών έχουν νομική προσωπικότητα και οφείλουν να υπηρετούν πρώτα το Σύνταγμα, τη δημοκρατία. Δεν σημαίνει, όμως, ότι είναι ο δημόσιος τομέας. Να μην τρελαθούμε. 
Δυστυχώς, όπως και παλαιότερα, συνεχίζουμε να νομοθετούμε προχείρως. Και συνήθως αυτοί που γνωρίζουν, για να μη δυσαρεστήσουν ίσως κάποιους λένε: «Τι θέλεις; Κι αυτό; Ναι. Γράψε εκεί ό,τι θέλει ο κύριος τάδε».
Κύριε Πρόεδρε, εγώ ακούω με σεβασμό την Αντιπολίτευση αλλά ως γνωστόν, μόλις χθες το βράδυ το θυμήθηκε. Και εάν δεν παρατείνετο η συζήτηση από τον «κατηγορούμενο» τώρα κ. Τραγάκη από τον Αρχηγό των Ανεξαρτήτων Ελλήνων, δεν θα υπήρχε θέμα καν.
Τα ονόματα για την ονομαστική ψηφοφορία συγκεντρώθηκαν την τελευταία στιγμή, αγαπητοί συνάδελφοι του ΣΥΡΙΖΑ.</Speech> 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Τελευταία στιγμή…</Speech>
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: Αν θέλετε, με όλο το σεβασμό, μη με διακόπτετε, για να ακούσουν όσοι με ακούν. Κι αν είναι και χίλιοι άνθρωποι που παρακολουθούν αυτό το έρημο κανάλι της Βουλής, που δεν το τιμάτε γιατί τρέχετε οπουδήποτε αλλού, κι άμα σας γράψουν κάτι, λέτε δεν πάμε μετά στα κανάλια…</Speech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Τι λέτε τώρα;</Speech> 
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: Να δω πόσο καιρό θα απέχετε από το «MEGA».</Speech> 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Τι λέτε τώρα;</Speech>
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: Λοιπόν, κύριε Πρόεδρε, έρχομαι στο θέμα…</Speech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Τι λέτε τώρα; Σε μας τα λέτε αυτά;</Speech>
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: Ναι, εγώ τα λέω σε εσάς.</Speech> 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Καλά, εντάξει. Τι λέτε τώρα;</Speech>
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: Διότι δεν υπάρχει μεγαλοεκδότης και μεγαλοκαναλάρχης…</Speech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Ναι, ναι…</Speech>
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: Εγώ νομίζω ότι θα έπρεπε ο Αρχηγός της Αξιωματικής Αντιπολίτευσης όταν βλέπει τον μεγαλοεκδότη τον κ. Αλαφούζο ή τον κ. Ψυχάρη ή τον κ. Μπόμπολα, τουλάχιστον να ανακοινώσει τι συζητάει μαζί τους.</Speech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Τι λέτε τώρα;</Speech>
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: Ε, αυτά που λέω λοιπόν! Να τα ακούσει και ο ελληνικός λαός.
Κύριε Πρόεδρε, στο θέμα μας…</Speech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Εσείς φέρατε την τροπολογία για τους τραπεζίτες και τώρα προσπαθείτε να τα ρίξετε σε μας.</Speech>
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: …για να πέφτουν και οι μάσκες. 
Σε ό,τι με αφορά, ο λαός με στέλνει εδώ για να είμαι εντάξει μαζί του.</Speech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Εδώ έχουμε τροπολογία για τους τραπεζίτες.</Speech>
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: Θα ακούσετε, λοιπόν. 
Εγώ θα περίμενα, από την ώρα που εσείς πιστεύατε ότι αφορά τα δάνεια των κομμάτων –εγώ δεν το πίστευα και το κατήγγειλα ότι δεν αφορά και σε κάθε περίπτωση πρέπει να αποσυρθεί-…</Speech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Ό,τι και να αφορά.</Speech>
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: Ήταν αντισυνταγματική η εισαγωγή. Εσείς θέλατε περισσότερο. Λυπάμαι που το λέω αυτό. Σβήνω το «θέλατε», για να μη μου πείτε ότι σας αποδίδω προθέσεις. 
Εξ’ αντικειμένου, αντί τα ζητήματα αυτά να λύνονται εδώ, τρέξαμε αμέσως στα κανάλια, για να ακούει ο λαός ότι αυτοί εκεί μέσα «σκεπάζουν» τα δανεικά των κομμάτων.
Εγώ νομίζω ότι πρέπει μία ημέρα εδώ να αφιερωθεί στο πώς λειτουργούν τα κόμματα από το ’74 μέχρι σήμερα, ποια είναι τα οικονομικά τους. Και όπως λέει η πρόταση νόμου και ο ν. 465 όλοι…</Speech> 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Κύριε Πρόεδρε, δεν υπάρχει…</Speech>
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: Όλοι! 
Για την περίφημη λίστα Λαγκάρντ δεν ξέρω γιατί ο ΣΥΡΙΖΑ κράτησε αυτήν τη στάση. Ήταν ο μόνος ο αγαπητός συνάδελφος. Είκοσι δύο άνθρωποι στη Διάσκεψη των Προέδρων συμφωνήσαμε να πάμε στον Τέντε…</Speech>
<Speech><Parlmember>ΚΩΝΣΤΑΝΤΙΝΟΣ ΓΙΟΒΑΝΟΠΟΥΛΟΣ</Parlmember>: Εσείς τι ψηφίσατε;</Speech>
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: Όποιος δεν έχει συμφέρον να ακούει ο κόσμος, με διακόπτει τώρα. 
(Θόρυβος στην Αίθουσα)
Κύριε Πρόεδρε, όπως ξέρετε στη Διάσκεψη συμμετέχουμε είκοσι δύο άνθρωποι. Εκεί ζήτησε ο μακαρίτης ο Νάκος κι εγώ, να μας εξουσιοδοτήσετε, να πάμε στον εισαγγελέα του Αρείου Πάγου και να του πούμε: «Κύριε εισαγγελέα, πείτε στον κ. Πεπόνη, που αρνείται να στείλει στην Επιτροπή «πόθεν έσχες» της Βουλής αυτήν την περίφημη λίστα, να μας τη στείλει …</Speech>
<Speech><Parlmember>ΒΑΣΙΛΕΙΟΣ ΚΑΠΕΡΝΑΡΟΣ</Parlmember>: Εσείς τι ψηφίσατε;</Speech>
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: Ωραία διακόπτετε, αλλά νομίζω…
Ακούγομαι εγώ, κύριε Πρόεδρε, ή ο κ. Καπερνάρος; Ποιος ακούγεται από τους δύο; Ποιος έχει το λόγο; Θα εφαρμόσετε κάπου τον Κανονισμό; Όποιος θέλει εδώ πέρα μπορεί να φωνασκεί; Όποιος έχει το λόγο μιλάει.</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Εσείς έχετε το λόγο, προχωρήστε, κύριε Πρόεδρε.</ChairmanSpeech>
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: Λοιπόν, στη Διάσκεψη των Προέδρων μόνο ένας διαφώνησε, ο εκπρόσωπος του ΣΥΡΙΖΑ.</Speech> 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Κάνετε λάθος και λέτε ψέματα. Για άλλο πράγμα διαφωνήσαμε.</Speech>
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: Αφήστε, κύριε Λαφαζάνη.</Speech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Για άλλο πράγμα διαφωνήσαμε και δεν το λέτε.</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Κύριε Λαφαζάνη, αφήστε να ολοκληρώσει ο κύριος Πρόεδρος.</ChairmanSpeech>
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: Ακούστε, αν υπάρχει ένας άνθρωπος εδώ μέσα που λέει -αυτό το έχετε ζήσει χρόνια…</Speech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Για άλλο πράγμα διαφωνήσαμε και δεν το λέτε.</Speech>
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: Διαφωνήσατε. Είπατε ότι η Επιτροπή «πόθεν έσχες» ελέγχει πολιτικά πρόσωπα.</Speech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Αυτό είπαμε.</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Κύριε Πρόεδρε, ολοκληρώστε όμως.</ChairmanSpeech>
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: Ωραία, λοιπόν. Ελέγχει πολιτικά πρόσωπα και αν υπάρχουν στη λίστα Λαγκάρντ ακόμα και του δικού σας χώρου…</Speech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Αυτά ζητήσαμε να έρθουν.</Speech>
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: …κάποιοι που είναι συνεργάτες, φίλοι, γνωστοί. Και αν θα επέμβει ο έλεγχος στα δικά τους «πόθεν έσχες» σε πολιτικά πρόσωπα…
(Θόρυβος στην Αίθουσα)
Ως αυτήν τη στιγμή χειραγωγείται ο ελληνικός λαός -επί έξι μήνες- με τη λίστα Λαγκάρντ, λογαριασμούς του ’80 και του ’90, γιατί κάποιοι δεν θέλουν να ελεγχθούν οι λογαριασμοί που έφυγαν από το 2008…</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>):  Κύριε Πρόεδρε, επί της ουσίας.</ChairmanSpeech>
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: Έρχομαι στο θέμα μας, λοιπόν, κύριε Πρόεδρε. 
Εάν σοβαρά η Αντιπολίτευση ήθελε να κάνει τη δουλειά της, έπρεπε το βράδυ -μπορεί να ήταν τέσσερις ώρες, κακώς – κάκιστα, αλλά είδε ότι ήταν εκπρόθεσμη- να πει, «Τι είναι αυτό που είναι εκπρόθεσμο;». Αντίθετα, το άφησε να περάσει στις 18:30 η ώρα το βράδυ, με δέκα Βουλευτές εδώ μέσα, για να βγαίνει  την άλλη μέρα στα κανάλια και να καταγγέλλει. 
Εν συνεχεία, εδώ χθες αντί να έρθει με την ονομαστική ψηφοφορία αμέσως, έγινε όλη εκείνη η φασαρία. Και αφού έγινε σήμερα η ψηφοφορία, έπρεπε να σηκωθούν και να πουν ότι έχουν αντίρρηση για το αποτέλεσμα. Προφανώς θα σκέφτηκαν κάποιοι. Είναι όλοι οι Βουλευτές του κόμματός μας εδώ παρόντες; Διότι ο Πρόεδρος, ο κ. Τραγάκης, θα μετρούσε και θα έβλεπε ότι οι περισσότεροι ψήφισαν. Εμείς δεν ψηφίσαμε για το λόγο που είπα, τον αντισυνταγματικό της εισαγωγής. 
(Θόρυβος από τις πτέρυγες του ΣΥΡΙΖΑ και των Ανεξαρτήτων Ελλήνων)
Εάν η Αντιπολίτευση, που φωνασκεί, πίστευε ότι οι περισσότεροι θα ψήφιζαν, νομίζω πως όφειλε να πει στον κ. Τραγάκη: «Κύριε Τραγάκη, παρακαλούμε να εφαρμόσετε τον Κανονισμό και να ρωτήσετε έναν – έναν τους Βουλευτές εάν είναι σύμφωνοι με το αποτέλεσμα που ανακοινώσατε». Δεν το έκανε.</Speech> 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Κύριε Πρόεδρε,…</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>):   Κύριε Πρόεδρε, ολοκληρώστε σας παρακαλώ.</ChairmanSpeech>
 <Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: Θορυβούν. Και αυτό είναι λάθος και για τους ίδιους, αλλά πρωτίστως για το Κοινοβούλιο που πρέπει κάποτε επιτέλους να το σεβαστούμε!</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>):  Ευχαριστώ πολύ.
Το λόγο έχει ο κ. Βορίδης.
(Θόρυβος από τις πτέρυγες του ΣΥΡΙΖΑ και των Ανεξαρτήτων Ελλήνων)</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: … (δεν ακούστηκε)</Speech>
<Speech><Parlmember>ΠΑΝΟΣ ΚΑΜΜΕΝΟΣ</Parlmember> (Πρόεδρος των Ανεξαρτήτων Ελλήνων): Είπε ότι δεν πέρασε…
(Θόρυβος στην Αίθουσα)</Speech>
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: Σας παρακαλώ! Είναι εικόνα αυτή, κύριοι συνάδελφοι; Είστε εκπρόσωποι του λαού. Είμαστε σε συνέδριο της ΕΦΕΕ;
(Θόρυβος από τις πτέρυγες του ΣΥΡΙΖΑ και των Ανεξαρτήτων Ελλήνων)</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>):  Ο κ. Κακλαμάνης, εκείνη την ώρα εξέφρασε τον εαυτό του. Το ΠΑΣΟΚ ψήφισε το νομοσχέδιο στο σύνολό του. 
(Θόρυβος από τις πτέρυγες του ΣΥΡΙΖΑ και των Ανεξαρτήτων Ελλήνων)
Ακούστε με. Το ΠΑΣΟΚ ψήφισε το νομοσχέδιο στο σύνολό του. Ο κ. Κακλαμάνης, εξέφρασε την άποψη του για το συγκεκριμένο άρθρο.</ChairmanSpeech>
<Speech><Parlmember>ΧΡΗΣΤΟΣ ΠΑΠΠΑΣ</Parlmember>: Κύριε Πρόεδρε, θα ήθελα το λόγο.</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>):  Κύριε Βορίδη, παρακαλώ έχετε το λόγο.</ChairmanSpeech>
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Ευχαριστώ πολύ, κύριε Πρόεδρε.
Θα ήθελα να ξεκινήσω, κύριε Πρόεδρε, εκφράζοντας ένα παράπονο -δεν θα πω αντιρρήσεις ούτε κανονισμούς- προς το Προεδρείο. 
Είμαστε τριακόσιοι άνθρωποι εδώ πέρα, οι οποίοι έχουμε τις απόψεις μας τις ιδεολογικές, τις διαφωνίες μας και προφανώς έχουμε και τη δική μας οπτική…
(Θόρυβος από τις πτέρυγες του ΣΥΡΙΖΑ και των Ανεξαρτήτων Ελλήνων)</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Αφήστε τον κ. Βορίδη να μιλήσει. Σας ακούσαμε. Να ακούσουμε τον κ. Βορίδη, να ακούσουμε τον κ. Παππά.</ChairmanSpeech>
<Speech><Parlmember>ΗΛΙΑΣ ΒΛΑΧΟΓΙΑΝΝΗΣ</Parlmember>: Το έχουμε ξαναπεί. Τι να κάνουμε τώρα να πάρουμε άδεια να μιλήσουμε;</Speech>
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Κύριε Πρόεδρε, αν μου επιτρέπουν οι συνάδελφοι, λέω το εξής: Τη σχέση μας ρυθμίζει ο Κανονισμός. Όταν δεν τηρείται, κύριε Πρόεδρε, ο Κανονισμός -ευθύνη για την τήρηση του οποίου έχει κατ’ αρχήν το Προεδρείο- και αρχίζουν οι εκπτώσεις, τότε δημιουργούνται μια σειρά από θέματα. Και σε μεγάλο βαθμό αυτό το οποίο ζούμε τώρα είναι μια αντίληψη εκπτώσεων στο Προεδρείο. 
Γιατί τα λέω όλα αυτά; Διότι, κυρίες και κύριοι συνάδελφοι, ψηφίστηκαν τα άρθρα. Τελείωσε η ψήφισή τους και δεν εξεφράσθη αντίρρηση κατά τον Κανονισμό από κανέναν.</Speech>
<Speech><Parlmember>ΝΙΚΟΛΑΟΣ ΒΟΥΤΣΗΣ</Parlmember>: Το εκπρόθεσμο δεν ήταν…</Speech>
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Επιτρέψτε μου. Σας απήντησα χθες για το εκπρόθεσμο. Μιας και το ξαναθέτετε, κύριε Βούτση, δεν είναι έτσι, διότι το Σύνταγμα ορίζει ότι, ναι, δεν γίνονται δεκτές εκπρόθεσμες τροπολογίες, πλην όμως δίνεται η δυνατότητα στην Κυβέρνηση να τις κάνει δεκτές. Εάν, όμως, υπάρξουν αντιρρήσεις από το Σώμα, τότε δεν γίνονται δεκτές.
Εκπρόθεσμη τροπολογία έγινε δεκτή από την Κυβέρνηση. Αντίρρηση από το Σώμα δεν εξεφράσθη. Διαβάστε το άρθρο 75 του Συντάγματος. 
Κύριε Πρόεδρε, μπορείτε, όμως, να έχετε διαφορετική εκτίμηση, πράγματι, και για το Σύνταγμα. 
(Θόρυβος από την πτέρυγα του ΣΥΡΙΖΑ-ΕΚΜ)
Αφήστε με λίγο. Σας παρακαλώ.
Ακόμα και αυτό, όμως, υπό την έννοια είτε της ερμηνείας του Συντάγματος είτε της ερμηνείας του Κανονισμού, υπάρχει τρόπος μέσα στον Κανονισμό που προβάλλεται νόμιμα προς το Προεδρείο. Κάνετε μία αίτηση, υπογράφεται από δύο Βουλευτές και λύεται το ζήτημα –το λέει ο Κανονισμός- κυριαρχικά από το Σώμα. Αυτό εδώ είναι κυριαρχικό Σώμα. Ερμηνεύει το Σύνταγμα, ερμηνεύει τον Κανονισμό όταν υπάρχουν αντιρρήσεις. Μόνο που πρέπει να το πείτε. Δεν τα είπατε όλα αυτά. 
Τελείωσε η ψήφιση επί των άρθρων και ήρθαμε στην ψήφιση στο σύνολο. Στην ψήφιση στο σύνολο, κύριε Πρόεδρε, ξεκίνησε μία διαδικασία συζητήσεως, παρά το ότι –όπως γνωρίζετε- δεν υπάρχει διαδικασία συζητήσεως. Το ανέχθηκε, όμως, το Προεδρείο αυτό. Στην ψήφιση στο σύνολο βεβαίως και υπάρχει η δυνατότητα να υποβληθεί αίτηση ονομαστικής ψηφοφορίας που αφορά όμως το σύνολο. 
Επιτρέψτε μου –γιατί είμαστε όλοι εδώ- να πω το εξής: Ερωτήθη η πλευρά του ΣΥΡΙΖΑ για το θέμα της ονομαστικής ψηφοφορίας. Κύριε Λαφαζάνη, σας άκουσα πολύ προσεκτικά. Άκουσα και τον κύριο Πρόεδρο πολύ προσεκτικά. Είπατε: «Θέσαμε αίτηση ονομαστικής ψηφοφορίας για άρθρο». Συμφωνούμε σε αυτό. Ως προς αυτό, το Προεδρείο σας είπε –κατά τη γνώμη μου ορθά- ότι δεδομένης της ήδη ψηφίσεως του άρθρου, χώρος για ονομαστική ψηφοφορία στο άρθρο δεν υπάρχει. Αυτή ήταν η άποψη του Προεδρείου. Μπορεί να θεωρήσατε ότι ήταν εσφαλμένη. Έπρεπε να υποβάλετε αντιρρήσεις για τον Κανονισμό για την κρίση του Προεδρείου. Δεν το πράξατε.</Speech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Δεν το πράξαμε;</Speech>
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Δεν το πράξατε, γιατί σας είπα τον τυπικό τρόπο. 
Πάμε τώρα παρακάτω. Σας λέει εν συνεχεία το Προεδρείο: «Μήπως θέλετε να κάνετε αίτηση ονομαστικής ψηφοφορίας για το σύνολο;». Εδώ ο κ. Παπαδημούλης, ενώπιόν μας, σήμερα είπε: «Όχι. Εμείς εμμένουμε στη θέση μας για ψηφοφορία στο άρθρο». Εκεί τα χέρια του Προεδρείου είναι δεμένα. Δεν μπορεί το Προεδρείο μονομερώς να αλλάζει τη δική σας αίτηση.</Speech> 
<Speech><Parlmember>ΠΑΝΟΣ ΚΑΜΜΕΝΟΣ</Parlmember> (Πρόεδρος των Ανεξάρτητων Ελλήνων): Αν υπάρχει, όμως, απόφαση…</Speech>
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Επιτρέψτε μου. Απόφαση, κύριε Πρόεδρε, χωρίς αίτηση δεν είναι δυνατόν να υπάρξει. Γιατί; Διότι η αίτηση για ονομαστική ψηφοφορία, κύριε Πρόεδρε, όπως γνωρίζετε, έχει επίσης ένα συγκεκριμένο τρόπο που κατατίθεται. Λέει: Αίτηση για ονομαστική ψηφοφορία για τα άρθρα τάδε, τάδε, για το σύνολο, για την αρχή. Ορίζει, δηλαδή, το περιεχόμενο. Υπογράφεται από τον απαιτούμενο αριθμό Βουλευτών. Είναι εγγράφως, δεν γίνεται διά βοής και ορίζει το θέμα.</Speech> 
<Speech><Parlmember>ΠΑΝΟΣ ΚΑΜΜΕΝΟΣ</Parlmember> (Πρόεδρος των Ανεξάρτητων Ελλήνων): Πάνω είναι.</Speech> 
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Μάλιστα. Η πάνω αίτηση, κύριε Πρόεδρε, για να το τελειώνουμε, αφορά -όπως διευκρίνισαν οι Κοινοβουλευτικοί Εκπρόσωποι ομού, ομοφώνως, του ΣΥΡΙΖΑ- το άρθρο. Επομένως, τέτοια τροποποίηση δεν μπορούσε να γίνει. Με ελαστική, όμως, εφαρμογή του Κανονισμού, είχε τη δυνατότητα ο ΣΥΡΙΖΑ αλλά και οι Βουλευτές, κύριε Πρόεδρε, να πουν. «Δεχόμαστε ψηφοφορία στο σύνολο. Δεν πάει να γράφει αίτηση για το άρθρο;»</Speech> 
<Speech><Parlmember>ΠΑΝΟΣ ΚΑΜΜΕΝΟΣ</Parlmember> (Πρόεδρος των Ανεξάρτητων Ελλήνων): Δεν ψήφισαν οι Βουλευτές όμως…</Speech>
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Όχι. Διότι οι Βουλευτές του ΣΥΡΙΖΑ, όπως εξεφράσθησαν διά των Κοινοβουλευτικών Εκπροσώπων, είπαν ότι δεν θέλουν να βάλουν ψηφοφορία στο σύνολο αλλά ότι αυτό αποτελεί θέση του Προεδρείου. 
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Δεν ήταν αίτηση του ΣΥΡΙΖΑ.</Speech> 
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Κύριε Μαριά, σας παρακαλώ.</ChairmanSpeech> 
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Επιτρέψτε μου.
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Ήταν αίτηση των Βουλευτών κι έπρεπε…</Speech>
<Speech><Parlmember>ΙΟΡΔΑΝΗΣ ΤΖΑΜΤΖΗΣ</Parlmember>: Αφήστε να μιλήσουμε. Όλα τα ξέρετε.</Speech> 
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Ναι, κύριε Μαριά, έχετε δίκιο. Πού έχετε άδικο όμως; Ότι εν προκειμένω εξεφράσθησαν οι Βουλευτές του ΣΥΡΙΖΑ μέσω των Κοινοβουλευτικών Εκπρόσωπων. 
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Ατομικά υπογράψαμε.</Speech> 
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Περιμένετε. 
Επόμενο θέμα το οποίο ηγέρθη από τον κ. Λαφαζάνη. Λέει ο κ. Λαφαζάνης. Δεν εψηφίσθη στο σύνολό του γιατί καταψήφισε η ΔΗΜΑΡ, γιατί εψήφισε μόνο η Νέα Δημοκρατία. Ισχυρίζεται, δε, ο κ. Λαφαζάνης ότι καταψήφισε το ΠΑΣΟΚ.</Speech> 
<Speech><Parlmember>ΑΘΑΝΑΣΙΟΣ ΠΕΤΡΑΚΟΣ</Parlmember>: Δεν ισχυρίζεται. Το είπε ο κ. Κακλαμάνης.
 (Θόρυβος στην Αίθουσα)</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Αφήστε τον κ. Βορίδη να ολοκληρώσει.</ChairmanSpeech> 
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Κύριε Πρόεδρε, δεν μου είναι εύκολο να διεξάγω διάλογο με τριακόσιους μαζί.</Speech> 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Κύριε Πρόεδρε, να μας δώσετε το λόγο μετά να μιλήσουμε.</Speech> 
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Ο κ. Λαφαζάνης εξέφρασε την άποψη του ΣΥΡΙΖΑ για το ζήτημα αυτό. Και είπε ότι κατά την άποψή του –γι’ αυτό λέω ότι ισχυρίζεται- καταψήφισε το ΠΑΣΟΚ, διότι το ΠΑΣΟΚ εξεφράσθη διά του κ. Κακλαμάνη. Αυτή είναι η άποψη που εξέφρασε ο κ. Λαφαζάνης. 
Η άποψη αυτή, κύριε Πρόεδρε, είναι εσφαλμένη. Για ποιο λόγο; Διότι ο κ. Κακλαμάνης δεν είναι Κοινοβουλευτικός Εκπρόσωπος του ΠΑΣΟΚ.</Speech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Δεν φταίω εγώ.</Speech>
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Βεβαίως και δεν φταίτε. Δεν είπε κανείς ότι φταίτε. Εκείνο όμως, κύριε Λαφαζάνη, το οποίο φαντάζομαι ότι και εσείς δεν θα θέλατε είναι, αν διαφωνεί ένας Βουλευτής σας, ο οποίος σηκώνεται και έχει διαφορετική άποψη από τον Κοινοβουλευτικό Εκπρόσωπό του, να εκπροσωπεί ο κάθε Βουλευτής το σύνολο της Κοινοβουλευτικής Ομάδας.
Το σύνολο της Κοινοβουλευτικής Ομάδας, όπως ορίζεται στον Κανονισμό εκπροσωπείται από τον Αρχηγό. Ελλείποντος δε του Αρχηγού, από τον Κοινοβουλευτικό Εκπρόσωπο. Κοινοβουλευτικός Εκπρόσωπος του ΠΑΣΟΚ στη συγκεκριμένη διαδικασία και για τη συγκεκριμένη μέρα είχε ορισθεί η κ. Χριστοφιλοπούλου. Αυτή εκφράζει το ΠΑΣΟΚ. Στο αίτημα δε για την ψηφοφορία εξεφράσθη, όπως εκφράζεται πάντοτε, με την αρχή της δεδηλωμένης, εκτός αν πει κάποιος κάτι διαφορετικό. 
Ακόμη και αν έλεγαν, κύριε Λαφαζάνη, όχι μόνο ο κ. Κακλαμάνης αλλά και ο κ. Μανιάτης και ο κ. Δριβελέγκας -και δεν ξέρω ποιος άλλος- ότι διαφωνούν, εάν δεν υπάρχει ονομαστική ψηφοφορία, όπως ξέρετε, καλύπτεται από αυτό που λέει ο Κοινοβουλευτικός Εκπρόσωπος. Επομένως, το νομοσχέδιο ψηφίστηκε και στο σύνολό του.</Speech> 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Κύριε Πρόεδρε, ζητώ το λόγο!</Speech>
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Τελευταία μου ερώτηση και απορία, κύριε Πρόεδρε. Σε ποια πλαίσια κάνουμε τώρα αυτή τη συζήτηση; Εδώ είναι η τήρηση του Κανονισμού. Περαιωθείσης της διαδικασίας, περάσαμε σε επόμενο θέμα της ημερησίας διατάξεως που ήταν η ψηφοφορία για την άρση της ασυλίας. Και τώρα εισερχόμεθα στο επόμενο θέμα της ημερήσιας διατάξεως που είναι η συζήτηση του νομοσχεδίου του Υπουργείου Εσωτερικών. Σε ποιο πλαίσιο διεξάγουμε αυτήν τη συζήτηση; Να το αντιληφθώ! Γι’ αυτό και λέω ότι κάποια στιγμή πρέπει και το Προεδρείο να εισάγει κανόνες, οι οποίοι προβλέπονται και να τηρείται ο Κανονισμός. Γιατί αλλιώς ποια είναι η συνέπεια, κύριε Πρόεδρε;</Speech> 
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Εγώ συμφωνώ απόλυτα μαζί σας.</ChairmanSpeech> 
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Όποτε θέλει, όποιος  θέλει, όποια στιγμή θέλει, θα ανοίγει μία συζήτηση για οποιοδήποτε θέμα θέλει. Δεν είναι δυνατόν αυτό να γίνει δεκτό. 
(Χειροκροτήματα από την πτέρυγα της Νέας Δημοκρατίας)</Speech>
<Speech><Parlmember>ΜΙΧΑΗΛ ΚΡΙΤΣΩΤΑΚΗΣ</Parlmember>: Για την ουσία δεν μας είπε τίποτα!</Speech>
 ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Ευχαριστούμε, κύριε Βορίδη. 
Το λόγο έχει ο κ. Παππάς.</ChairmanSpeech>
<Speech><Parlmember>ΧΡΗΣΤΟΣ ΠΑΠΠΑΣ</Parlmember>: Παραπονιάρικα ξεκίνησε ο Κοινοβουλευτικός Εκπρόσωπος της Νέας Δημοκρατίας. Εξέφρασε παράπονα αλλά στη συνέχεια ανέβηκε. Και εφόσον εγκαλεί το Προεδρείο και θέλει να τηρηθεί πιστά ο Κανονισμός και ρωτά με ποια διαδικασία παίρνουμε το λόγο, γιατί μίλησε; 
Ακούσαμε από τον κ. Κακλαμάνη περί λαού, ότι ο λαός βρίσκεται σε σύγχυση. Ο λαός δεν βρίσκεται σε σύγχυση. Ο λαός καταλαβαίνει, ο λαός γνωρίζει και ο λαός αποφασίζει. Και θα αποφασίσει αμείλικτα.
Κύριε Πρόεδρε, για εσάς και για το Προεδρείο σας και για τις άθλιες μεθοδεύσεις σχετικά με την ψηφοφορία του άρθρου το οποίο νομιμοποιεί τις παρανομίες της συγκυβέρνησης, νομιμοποιεί και κουκουλώνει τα εγκλήματα των τραπεζών, η σημερινή συνεδρίαση, κύριοι και κυρίες, θα καταγραφεί ως ημέρα ντροπής για τη Βουλή της Μεταπολίτευσης.
Ανέφερα χθες εδώ την έκφραση «χάβρα» και το Προεδρείο θορυβήθηκε και ζήτησε να ανακαλέσουμε. Το Προεδρείο δεν ήταν σήμερα το πρωί στη συνεδρίαση; Ήταν αλλού; Σήμερα το πρωί, εκτός των άλλων, ζήσαμε και τη φίμωση της Χρυσής Αυγής, διότι το Προεδρείο έδινε το λόγο όπου ήθελε. 
Όπως και το Σύνταγμα, κύριε Γρηγοράκο, έτσι και τον Κανονισμό τον κάνατε λάστιχο εδώ μέσα. Τον ερμηνεύετε όπως σας συμφέρει. Αυτά ως απάντηση σε όσους είχαν αμφιβολίες για το ποιόν των κυβερνητικών εταίρων, σε όσους στηλιτεύουν τη Χρυσή Αυγή για την σκληρή συμπεριφορά της έναντι των κυβερνώντων, οι οποίοι σήμερα αποδεικνύονται στην πράξη κλέφτες, απατεώνες και ψεύτες. Και αυτό το τελευταίο βάσει Πρακτικών. 
Επιβεβαιώνετε τη θέση της Χρυσής Αυγής πως ο ελληνικός λαός ζει μία κοινοβουλευτική δικτατορία, μία δικτατορία των Μέσων Μαζικής Ενημέρωσης, μία δικτατορία όπου η Κυβέρνηση λέει «ναι» σε όλα, λέει «ναι» στο εσωτερικό και στο εξωτερικό, μια Κυβέρνηση η οποία αποδεικνύεται εχθρός του λαού. Συνεργάτης αυτής της Κυβέρνησης στάθηκε ο Προεδρεύων της σημερινής παράνομης ψηφοφορίας, ο κ. Τραγάκης. 
Το άρθρο σας εδώ, στην πραγματικότητα –και βάσει Πρακτικών- δεν πέρασε. Σήμερα, ο ελληνικός λαός νίκησε!
Όσον αφορά εσάς, κύριοι της Νέας Δημοκρατίας, ο ιστορικός Αρχηγός σας, ο οποίος ορκίστηκε από τον Πρόεδρο επί δικτατορίας Φαίδωνα Γκιζίκη, ξεκίνησε με την υπογραφή του Φαίδωνα Γκιζίκη την περίοδο της Μεταπολίτευσης. Αναρωτιέμαι, η περίοδος της Μεταπολίτευσης θα κλείσει με την υπογραφή ενός Προέδρου –ενός συναδέλφου του Φαίδωνα Γκιζίκη- στο ΦΕΚ, που θα νομιμοποιήσει τις παρανομίες που έγιναν στην Αίθουσα αυτή σήμερα; 
Κύριοι της Νέας Δημοκρατίας, με πραξικοπήματα ξεκινήσατε, με πραξικοπήματα κοινοβουλευτικά τελειώσατε σήμερα.</Speech> 
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού ξεναγήθηκαν στην έκθεση της αίθουσας «ΕΛΕΥΘΕΡΙΟΥ ΒΕΝΙΖΕΛΟΥ» και ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, τριάντα δύο μαθητές και μαθήτριες και έξι εκπαιδευτικοί από το 5ο Δημοτικό Σχολείο Αργοστολίου Κεφαλλονιάς.   
Η Βουλή τούς καλωσορίζει. 
(Χειροκροτήματα απ’ όλες τις πτέρυγες της Βουλής)
Ο κ. Μαριάς έχει το λόγο. 
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Κύριε Πρόεδρε, εμείς έχουμε υποβάλει μια συγκεκριμένη αίτηση, που είναι αντιρρήσεις επί του ανακοινωθέντος αποτελέσματος στην ψηφοφορία στο σύνολό της από τον κ. Τραγάκη και επικαλούμαστε τα Πρακτικά. 
Κατά την ψηφοφορία, όποιος ψηφίζει «ΝΑΙ» το λέει. Και στα Πρακτικά ο μόνος που υπάρχει να λέει &quot;ΝΑΙ&quot; είναι η πλευρά της Νέας Δημοκρατίας. Γιατί έτσι είναι ή &quot;ΝΑΙ&quot; ή &quot;ΟΧΙ&quot; ή «ΠΑΡΩΝ». Το &quot;ΟΧΙ&quot; το είπαν ρητά και κατηγορηματικά οι Ανεξάρτητοι Έλληνες, η ΔΗΜΑΡ, το ΚΚΕ, ο ΣΥΡΙΖΑ, η Χρυσή Αυγή. Ο κ. Κακλαμάνης είπε –και είναι στα Πρακτικά- επί λέξει: «Το ΠΑΣΟΚ ψηφίζει &quot;ΟΧΙ&quot;».  
Θέτει ένα ζήτημα ο κ. Βορίδης και λέει: «Μα, το ΠΑΣΟΚ θα το εκφράσει ο Κοινοβουλευτικός Εκπρόσωπος». Πολύ ωραία! Δείξτε μας, λοιπόν, στα Πρακτικά ότι η Κοινοβουλευτική Εκπρόσωπος του ΠΑΣΟΚ κ. Χριστοφιλοπούλου είπε &quot;ΝΑΙ&quot;. Δεν είπε &quot;ΝΑΙ&quot; και ήταν παρούσα. Εφόσον, λοιπόν, δεν είπε &quot;ΝΑΙ&quot;, ο μόνος που είπε &quot;ΝΑΙ&quot;, ήταν η πλευρά της Νέας Δημοκρατίας ...</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Εφόσον δεν είπε &quot;ΝΑΙ&quot;, τι είπε; 
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Να τελειώσω, κύριε Πρόεδρε. 
Το τι δεν είπε είναι ένα θέμα δικό σας. Εμείς, κύριε Πρόεδρε, κοιτάμε τα Πρακτικά και βλέπουμε ότι &quot;ΝΑΙ&quot; είπε μόνο η Νέα Δημοκρατία. Τα  &quot;ΝΑΙ&quot;, λοιπόν, που έχετε πάρει είναι εκατόν είκοσι οκτώ. Τελείωσε. Παραπάνω «ΝΑΙ» δεν παίρνετε. Όφειλε να το πει. Δεν υπάρχει «και με τον αστυφύλαξ και τον χωροφύλαξ» και δεν μιλάω. Εφόσον δεν τοποθετηθήκατε, είναι πρόβλημα δικό σας. Διότι, για μας το κόμμα σας έκανε τοποθέτηση και ήταν ο κ. Κακλαμάνης και δεν αντιλέξατε ούτε ο Κοινοβουλευτικός Εκπρόσωπος εκείνη την ώρα ούτε κανένας άλλος. 
Επίσης, τη δεύτερη φορά που ήρθε ο κ. Κακλαμάνης είπε: «Εμείς ψηφίσαμε &quot;ΝΑΙ&quot;» και κανείς πάλι από αυτήν την πλευρά ούτε η κ. Χριστοφιλοπούλου, δεν μίλησε για το ζήτημα αυτό. 
Όμως, αφού δεν τα θέλετε αυτά, σας λέμε πολύ απλά το εξής: Δεν τοποθετηθήκατε, επομένως δεν ψηφίσατε. Είναι πρόβλημα δικό σας. Πάντως, τα &quot;ΝΑΙ&quot; είναι μόνο εκατόν είκοσι οκτώ –πόσους έχει η Νέα Δημοκρατία.</ChairmanSpeech> 
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Τα &quot;ΟΧΙ&quot; πόσα είναι; Ήταν εδώ οι Βουλευτές; 
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Δεύτερον, ...</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Κύριε Μαριά, μη βγάζετε συμπεράσματα τα οποία δεν μπορούν να στοιχειοθετηθούν. 
(Θόρυβος στην Αίθουσα)
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Να ολοκληρώσω και θα μας τα πείτε εσείς. 
Δεύτερον, σε σχέση με την ονομαστική ψηφοφορία, η αίτηση έγινε από Βουλευτές και δεν έγινε από κόμματα. Επομένως, η αίτηση αφορούσε το σύνολο, διότι μόνο επί του συνόλου μπορούσε να γίνει ονομαστική ψηφοφορία. 
Ο Προεδρεύων όφειλε να διαβάσει τα ονόματα και να ζητήσει να τοποθετηθεί ο κάθε Βουλευτής –αν εμείς εμμένουμε στην αίτησή μας επί του συνόλου- και όχι να λαμβάνει υπ’ όψιν εκφράσεις Κοινοβουλευτικού Εκπροσώπου, ενώ η αίτηση δεν ήταν κατατεθειμένη εκ μέρους κομμάτων. 
Εγώ του φώναζα εκείνη την ώρα να αναγνώσει τον κατάλογο και να φανεί αν αυτοί που υπογράφουν εμμένουν στην αίτηση ονομαστικής ψηφοφορίας επί του συνόλου. Εκεί, λοιπόν, έγινε σαφέστατα παραβίαση του Κανονισμού και από εκεί ξεκίνησαν όλα.
Επομένως, κλείνοντας να πω ότι και στο θέμα της ονομαστικής ψηφοφορίας παρεβιάσθη ο Κανονισμός, διότι ήταν γραπτό το αίτημα και τα ονόματα έπρεπε να εκφωνηθούν. Γιατί εκφωνούνται τα ονόματα; Όχι μόνο για να δούμε ότι είναι παρόντες αλλά για να δούμε και ότι επιβεβαιώνουν την αίτηση την οποία είχαν υποβάλει. Άρα, λοιπόν, δεν ανεκλήθη καμμία αίτηση, αφού δεν ανεγνώσθησαν ονόματα και δεν ήμασταν απόντες ή δεν είπαμε ότι ανακαλούμε. Άρα, λοιπόν, εκεί είναι η καραμπινάτη παραβίαση του Κανονισμού.
Δεύτερον, η αντίρρησή μας –γιατί αυτή συζητούμε αυτήν τη στιγμή- είναι ότι δεν ψηφίστηκε αυτό το νομοσχέδιο. Κατεψηφίσθη. Ψηφίστηκε το «ΝΑΙ» μόνο από τη Νέα Δημοκρατία. Καταψηφίστηκε, λοιπόν. 
Κύριε Πρόεδρε, είναι η δεύτερη φορά που γίνεται αυτό σε κεφαλαιώδες ζήτημα. Την άλλη φορά δι’ εγέρσεως καταψηφίστηκε και θεωρήθηκε αντισυνταγματικό το μεσοπρόθεσμο και πραξικοπηματικά το περάσατε. 
Λέμε, λοιπόν, και επαναλαμβάνουμε αυτά που είπε ο Πάνος Καμμένος, ο Πρόεδρος των Ανεξάρτητων Ελλήνων. Αν με οποιονδήποτε τρόπο σήμερα θεωρηθεί ότι έχει ψηφιστεί το κατάπτυστο νομοσχέδιο, εμείς από τη στιγμή που θα το ανακοινώσετε, θα αποχωρήσουμε και δεν θα συμμετέχουμε στη συζήτηση που γίνεται για το επόμενο νομοσχέδιο.</ChairmanSpeech> 
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Το λόγο έχει ο κ. Τσούκαλης.</ChairmanSpeech>
<Speech><Parlmember>ΝΙΚΟΛΑΟΣ ΤΣΟΥΚΑΛΗΣ</Parlmember>: Κύριε Πρόεδρε, κυρίες και κύριοι συνάδελφοι, επειδή παρακολουθούν τη συνεδρίασή μας κάποιοι μαθητές δημοτικού από τα άνω δυτικά θεωρεία, όπως συνηθίζουμε να λέμε, θέλω να απευθυνθώ σε αυτούς τους μαθητές και να τους πω ότι αυτή εδώ η Αίθουσα είναι η κορυφαία έκφραση της κοινοβουλευτικής δημοκρατίας. Με στραβά, με ανάποδα, με ελλείψεις. Όμως, αυτή εδώ είναι η κορυφαία έκφραση της κοινοβουλευτικής δημοκρατίας. Αυτή εδώ η Αίθουσα –δεν το γνωρίζουν αλλά οι δάσκαλοί τους φαντάζομαι, ότι θα τους το έχουν πει- έκλεισε μόνο για επτά χρόνια, όταν υπήρχε σε αυτήν εδώ την Αίθουσα δικτατορία. Και αυτό το οποίο αναφέρω, το απευθύνω σε όλες τις πτέρυγες της Βουλής, το έχω ξανακάνει. Παραδείγματος χάριν, σήμερα ακούστηκε εδώ πέντε φορές η λέξη «πραξικόπημα». Ακούστηκε δύο φορές η φράση «κατάργηση Συντάγματος». 
Η Δημοκρατική Αριστερά, κύριε Πρόεδρε, κυρίες και κύριοι συνάδελφοι, καταψήφισε το νομοσχέδιο. Το είχε δηλώσει, εξάλλου, εξαρχής. Όμως, από το σημείο αυτό, μέχρι να προσπαθούμε απεγνωσμένα και με παρορμητικό τρόπο να καλύψουμε γκάφα την οποία κάναμε γιατί έγινε γκάφα...</Speech>
<Speech><Parlmember>ΒΑΣΙΛΕΙΟΣ ΚΑΠΕΡΝΑΡΟΣ</Parlmember>: Επί των αντιρρήσεων...</Speech>
<Speech><Parlmember>ΝΙΚΟΛΑΟΣ ΤΣΟΥΚΑΛΗΣ</Parlmember>: Κύριε Καπερνάρο, σας παρακαλώ πολύ. 
Το ότι έγινε γκάφα προκύπτει από την τοποθέτηση του κ. Μαριά. Ο κ. Μαριάς είχε σωστή τοποθέτηση από χθες και σήμερα και κατανόησε ότι η παρέμβαση που έγινε εκ μέρους κυρίως του Παναγιώτη Λαφαζάνη στην κρίσιμη στιγμή μιας ψηφοφορίας, η οποία έβαινε ομαλότατα, χωρίς κανένα πρόβλημα, ουσιαστικά ανέτρεψε όλα τα πράγματα. 
Και θέλω να φέρω ένα παράδειγμα, για να φανεί πόσο επικίνδυνο είναι και από την άλλη πλευρά να χρησιμοποιούμε σαν λάστιχο τον Κανονισμό. Η συγκεκριμένη τροπολογία, κυρίες και κύριοι συνάδελφοι, ψηφίστηκε την Πέμπτη, αν δείτε τα Πρακτικά, με δύο «ΚΑΤΑ», του ΣΥΡΙΖΑ και του ΚΚΕ, βεβαίως από κεκτημένη ταχύτητα, όχι επειδή την ήξεραν.</Speech> 
<Speech><Parlmember>ΕΥΑΓΓΕΛΟΣ ΔΙΑΜΑΝΤΟΠΟΥΛΟΣ</Parlmember>: Ήταν θέμα αρχής.</Speech>
<Speech><Parlmember>ΝΙΚΟΛΑΟΣ ΤΣΟΥΚΑΛΗΣ</Parlmember>: Δεν εκφράστηκε κανένας άλλος. Αυτό τι σημαίνει δηλαδή; Ότι οι άλλοι που δεν εκφράστηκαν, ήταν «ΚΑΤΑ» ή «ΠΑΡΩΝ»; Έχουμε συνείδηση τι σημαίνει αρχή της δεδηλωμένης; Όσοι δεν εκφράζουν το «ΚΑΤΑ»...
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Δεν είναι στην Αντιπολίτευση κόμματα; Γιατί αφήσατε κόμματα της Αντιπολίτευσης.</Speech> 
<Speech><Parlmember>ΝΙΚΟΛΑΟΣ ΤΣΟΥΚΑΛΗΣ</Parlmember>: Ακούστε. Εγώ προσπάθησα να δικαιολογήσω χθες κάτι και το είπα, ότι δεν ήξερε κανείς εδώ μέσα την τροπολογία. Το γνωρίζουμε πάρα πολύ καλά. Ο τρόπος που ήρθε ήταν απαράδεκτος. Το είπαμε χθες. Άλλο, όμως, το ένα και άλλο το άλλο. 
Και θέλω να καταλήξω με το εξής. Η αρχή της δεδηλωμένης κάμπτεται με ένα τρόπο, με την ονομαστική ψηφοφορία. Δεν υπάρχει άλλος τρόπος. Χθες, λοιπόν, πράγματι ο κ. Τραγάκης είπε ότι ξεκινάμε, πάμε αύριο να ψηφίσουμε επί του συνόλου. 
Βεβαίως, είμαστε όλοι έτοιμοι να ψηφίσουμε επί του συνόλου. Υπάρχει, όμως, ένα σοβαρό πρόβλημα –και απευθύνομαι τώρα στους Ανεξάρτητους Έλληνες, οι οποίοι από χθες εντόπισαν το λάθος που περιείχετο στην πρόταση του ΣΥΡΙΖΑ- ότι το βάλατε επί της αρχής, δεν μπορεί να γίνει επί ενός άρθρου. 
Ξεκινήσαμε, λοιπόν, επί της αρχής. 
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Επί του συνόλου.</Speech>
<Speech><Parlmember>ΝΙΚΟΛΑΟΣ ΤΣΟΥΚΑΛΗΣ</Parlmember>: Με συγχωρείτε, επί του συνόλου. 
Τι σημαίνει η χθεσινή απόφαση της Βουλής; Σημαίνει ότι συνεχίζει ομαλά η ψηφοφορία, εκτός εάν τεθεί ένσταση ή αντιρρήσεις από αυτόν που έχει την πρωτοβουλία. Είπατε ότι την πρωτοβουλία την έχουν οι Βουλευτές. Ξέρετε πάρα πολύ καλά ότι ουσιαστικά οι πρωτοβουλίες είναι των κομμάτων. 
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Δεν μπορεί ο κ. Παπαδημούλης να εκφράζει εμάς!</Speech>
<Speech><Parlmember>ΝΙΚΟΛΑΟΣ ΤΣΟΥΚΑΛΗΣ</Parlmember>: Δεν με αφήνετε να τελειώσω και για ό,τι λέει ο καθένας κρίνεται. 
Όταν, λοιπόν, σηκώνεται ο Παναγιώτης Λαφαζάνης και λέει «εμείς δεν θέλουμε επί του συνόλου, θέλουμε επί των άρθρων» -και ουσιαστικά ο Κοινοβουλευτικός Εκπρόσωπος επιβεβαιώνει- το Προεδρείο –οποιοδήποτε προεδρείο- θεωρεί ότι η πρόταση η οποία κατατέθηκε τουλάχιστον εκ μέρους των Βουλευτών του ΣΥΡΙΖΑ, ουσιαστικά δεν ισχύει, ότι αποσύρεται. 
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Δεν θα διαβάσετε τους άλλους;</Speech> 
<Speech><Parlmember>ΝΙΚΟΛΑΟΣ ΤΣΟΥΚΑΛΗΣ</Parlmember>: Το ερώτημα είναι το εξής και καταλήγω με αυτό, προς προβληματισμό όλων. Γιατί δεν αφήσατε κάποιοι να εξελιχθεί ομαλά η ψηφοφορία –ομαλά πήγαινε η ψηφοφορία- και να ψηφιστεί επί του συνόλου; Γιατί εκ των υστέρων, δηλαδή, ερχόμαστε -κατακρεουργώντας και τον Κανονισμό και το Σύνταγμα και το ίδιο το Κοινοβούλιο- να δικαιολογήσουμε ένα λάθος, μία γκάφα την οποία έκαναν ορισμένοι; Δεν θα ολοκληρωνόταν η ψηφοφορία, κυρίες και κύριοι συνάδελφοι; Εάν δεν υπήρχαν οι ενστάσεις, δεν θα ολοκληρωνόταν; 
Θα ολοκληρωνόταν απολύτως και θα είχαμε και αποτέλεσμα. Προφάσεις εν αμαρτίαις... 
(Θόρυβος – Διαμαρτυρίες από την πτέρυγα των Ανεξάρτητων Ελλήνων)
Η Δημοκρατική Αριστερά κατέθεσε…</Speech>
<Speech><Parlmember>ΑΘΑΝΑΣΙΟΣ ΜΠΟΥΡΑΣ</Parlmember>: Κύριε Πρόεδρε, να επιβάλετε την τάξη.</Speech>
<Speech><Parlmember>ΝΙΚΟΛΑΟΣ ΤΣΟΥΚΑΛΗΣ</Parlmember>: Κύριε Πρόεδρε, κάποιοι συνάδελφοι δεν ξέρουν τι σημαίνει αυτός ο χώρος και δεν ξέρουν τι σημαίνει η απεριόριστη ελευθερία του Βουλευτή να τοποθετείται σύμφωνα με την άποψή του...
(Θόρυβος – Διαμαρτυρίες από την πτέρυγα των Ανεξάρτητων Ελλήνων)
...επαναλαμβάνω, σύμφωνα με την άποψή του.</Speech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Συνεχίζεται το πραξικόπημα. Επί ίσοις όροις ζητάμε και δεν μας δίνετε το λόγο.</Speech> 
<Speech><Parlmember>ΝΙΚΟΛΑΟΣ ΤΣΟΥΚΑΛΗΣ</Parlmember>: Η Δημοκρατική Αριστερά καταψήφισε επί της αρχής το νομοσχέδιο. Να μας απαντήσουν, όμως, κάποιοι γιατί δεν άφησαν να εξελιχθεί ομαλά η ψηφοφορία, η οποία είχε μπει στη διαδικασία της ολοκλήρωσής της. Είναι απλή ερώτηση. 
Ξέρετε γιατί το λέω αυτό, κυρίες και κύριοι συνάδελφοι; Το λέω γιατί κάποια «παπαγαλάκια» πάνε έξω στους δημοσιογράφους και ξέρετε τι λένε; Λένε ότι ουσιαστικά «εντάξει, δεν θα περνούσε, δεν θέλαμε» γιατί έλειπαν Βουλευτές της ΔΗΜΑΡ, γιατί έλειπαν Βουλευτές του ΠΑΣΟΚ και ότι πλέον θα περνούσε με την ψηφοφορία. Ξέρετε ποιοι τα λένε! 
Αυτό, λοιπόν, θα το σταματήσετε. Αυτό που λέμε εμείς…
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Σε εμάς αναφέρεστε;</Speech> 
<Speech><Parlmember>ΝΙΚΟΛΑΟΣ ΤΣΟΥΚΑΛΗΣ</Parlmember>: Σε εσάς. Αναφέρομαι σε όλη τη Βουλή. Μην καλύπτετε μία γκάφα με μία χειρότερη αιτιολόγηση. 
Ευχαριστώ πολύ, κύριε Πρόεδρε. 
(Θόρυβος – Διαμαρτυρίες από την πτέρυγα των Ανεξάρτητων Ελλήνων)</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Ο κ. Μωραΐτης έχει το λόγο.</ChairmanSpeech> 
<Speech><Parlmember>ΝΙΚΟΛΑΟΣ ΜΩΡΑΪΤΗΣ</Parlmember>: Ευχαριστώ, κύριε Πρόεδρε.</Speech> 
<Speech><Parlmember>ΒΑΣΙΛΕΙΟΣ ΚΑΠΕΡΝΑΡΟΣ</Parlmember>: Θα ήθελα το λόγο, κύριε Πρόεδρε.</Speech> 
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Κύριε Καπερνάρο, δεν έχετε το λόγο. Μίλησε ο Πρόεδρός σας, μίλησε ο Κοινοβουλευτικός Εκπρόσωπος. Σύμφωνα με τον Κανονισμό της Βουλής, δεν μπορείτε να πάρετε το λόγο. Σας παρακαλώ.</ChairmanSpeech>
<Speech><Parlmember>ΒΑΣΙΛΕΙΟΣ ΚΑΠΕΡΝΑΡΟΣ</Parlmember>: Μισό λεπτό και ας μη μου ανοίξετε το μικρόφωνο. Είπε ο κ. Βορίδης προηγουμένως ότι…</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Μα τώρα μου ζητάτε να παραβιάσω τον Κανονισμό και με καταγγέλλετε μετά, καταγγέλλετε τον Κανονισμό της Βουλής, κύριε Καπερνάρο! Μίλησε ο Πρόεδρός σας, μίλησε και ο Κοινοβουλευτικός Εκπρόσωπος. Δεν έχετε το λόγο!
Παρακαλώ, κύριε Μωραΐτη, συνεχίστε.</ChairmanSpeech> 
<Speech><Parlmember>ΝΙΚΟΛΑΟΣ ΜΩΡΑΪΤΗΣ</Parlmember>: Ευχαριστώ, κύριε Πρόεδρε.
Κύριοι, αυτός είναι ο ναός της δημοκρατίας για τα αστικά πολιτικά κόμματα. Όταν κινδυνεύουν τα συμφέροντα των επιχειρηματιών, έχουν συνοπτικές διαδικασίες για να διαφυλάξουν τα συμφέροντα αυτά εις βάρος του λαού, παρά τις όποιες διαφωνίες οι οποίες είναι σε επιμέρους ζητήματα.
Πήρα το λόγο για ένα ακόμα ζήτημα. Ο κ. Καμμένος, παρ’ ότι διαβάζει τα Πρακτικά, έβαλε ζήτημα ότι το ΚΚΕ δεν πήρε θέση στη Βουλή. Να διαβάζει καλύτερα τα Πρακτικά ο κ. Καμμένος. Το Κομμουνιστικό Κόμμα Ελλάδας καταδίκασε την απαράδεκτη τροπολογία που ήρθε, πράγματι, στα μουλωχτά την τελευταία στιγμή. Το έκανε χθες στην Αίθουσα ο Κοινοβουλευτικός Εκπρόσωπος του κόμματος, σύντροφος Νίκος Καραθανασόπουλος. 
Και εμείς λέμε καθαρά ότι η συγκεκριμένη τροπολογία είναι φωτογραφική για δάνεια δεκάδων εκατομμυρίων που πήραν το ΠΑΣΟΚ και η Νέα Δημοκρατία από διάφορες τράπεζες χωρίς καμμία υποθήκη πέρα από την κρατική χρηματοδότηση του επόμενου χρόνου. Αυτό είναι απαράδεκτο. 
Η συγκεκριμένη τροπολογία, πράγματι, κατατέθηκε την τελευταία στιγμή και έγινε δεκτή από τον κ. Χατζηδάκη. Το Κομμουνιστικό Κόμμα Ελλάδας καταψήφισε στην ψηφοφορία αυτήν την τροπολογία, βγήκε και ανακοίνωση και της Κοινοβουλευτικής Ομάδας. Αυτό άλλωστε έχει κάνει και στο παρελθόν το Κομμουνιστικό Κόμμα Ελλάδας. Αντιτάχθηκε σε νομοθετικές διατάξεις που εισήγαγαν ευνοϊκές ρυθμίσεις για τα δάνεια των κομμάτων.
Γι’ αυτό, κύριε Πρόεδρε, ζητάμε την απόσυρση της απαράδεκτης τροπολογίας ή διαφορετικά ζητάμε να διεξαχθεί ονομαστική ψηφοφορία.
Ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Απ’ ό,τι καταδεικνύεται…</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Κύριε Πρόεδρε, δεν είναι δυνατόν…</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Παρακαλώ, κύριε Λαφαζάνη, τελείωσε. Οι αντιρρήσεις είναι εκπρόθεσμες και εφαρμόζοντας τον Κανονισμό της Βουλής…</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Αναπτύχθηκαν προσωπικά θέματα. Δεν μπορείτε να κάνετε διακρίσεις.</Speech> 
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Κύριε Λαφαζάνη, οι αντιρρήσεις όπως εκφράστηκαν είναι εκπρόθεσμες. Μπορείτε, λοιπόν, να πάτε σε άλλη πρόταση.</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Κύριε Πρόεδρε, επί προσωπικού, απευθύνθηκαν κατηγορίες. Πρέπει να απαντηθούν.</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Παρακαλώ, επί προσωπικού να πάρετε το λόγο. Αλλά, σας είπα…
(Θόρυβος στην Αίθουσα)
Ένα λεπτό! Επί προσωπικού θα σας δώσω το λόγο σε λίγο, κύριε Λαφαζάνη. Οι αντιρρήσεις είναι εκπρόθεσμες, όπως καταδείχτηκε.</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Τι εκπρόθεσμες; Τι λέτε τώρα;</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Δεν μπορεί να γίνει. Από τη στιγμή που δεν δεχτήκατε την ψηφοφορία επί του συνόλου, δεν μπορούν να γίνουν οι αντιρρήσεις σας δεκτές. Είναι εκπρόθεσμες οι αντιρρήσεις.
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Κύριε Πρόεδρε, …</ChairmanSpeech> 
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Κύριε Μαριά, είναι εκπρόθεσμες οι αντιρρήσεις.
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Κύριε Πρόεδρε, δεν είναι εκπρόθεσμες και θα σας πω γιατί.</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Κύριε Μαριά, το Προεδρείο εφαρμόζοντας τον Κανονισμό της Βουλής, για να μην παραβιάσει τον Κανονισμό της Βουλής, πάλι κρίνει ότι οι αντιρρήσεις είναι εκπρόθεσμες.
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Εάν ήταν εκπρόθεσμες, κακώς ξεκινήσατε τη συζήτηση. Έπρεπε να τις απορρίψετε πάραυτα χωρίς συζήτηση.</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Από τη συζήτηση αποδείχθηκε και από…
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Εφόσον αποχώρησε το Προεδρείο, το κενό είναι δική σας ευθύνη.</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Κύριε Μαριά, το Προεδρείο το οποίο το κατηγορήσατε προηγουμένως...
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Υποβάλαμε πάραυτα τις αντιρρήσεις, δεν υπήρχε Προεδρείο.</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Κύριε Μαριά, αφήστε με να μιλήσω και εγώ. Το Προεδρείο, το οποίο κατηγορήσατε ότι δεν τηρεί τον Κανονισμό και εσείς και ο Αρχηγός σας, δεν παραβιάζει τον Κανονισμό. Οι αντιρρήσεις που εκφράστηκαν είναι εκπρόθεσμες και υπάρχει άλλη διαδικασία την οποία μπορείτε να χρησιμοποιήσετε. Δεν μπορεί να γίνει τώρα. Είμαστε στην ψηφοφορία και στη συζήτηση του νομοσχεδίου του Υπουργείου Εσωτερικών.
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Δεν υπήρχε Προεδρείο!</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Κύριε Μαριά, επιτέλους!</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Κύριε Πρόεδρε, το λόγο.</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>):  Έχει τελειώσει το θέμα.</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Δεν είχαμε τελειώσει. Δεν μπορεί να τελειώσει. Θέλουμε το λόγο. Πώς θα γίνει δηλαδή; Δεν έχουμε το λόγο;</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Δεν ακουστήκατε; Κύριε Λαφαζάνη, διαφωνείτε με αυτά. Το Προεδρείο, λοιπόν…</ChairmanSpeech>
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: Τι θα γίνει; Θα προεδρεύσετε;</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Ένα λεπτό, κύριε Πρόεδρε!</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Έτσι θα γίνεται;</Speech> 
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Κύριε Λαφαζάνη, το Προεδρείο κρίνει ότι οι αντιρρήσεις είναι εκπρόθεσμες και συνεχίζει τη δουλειά του, η οποία είναι να ανακοινώσει το αποτέλεσμα.</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: …πραξικοπήματα! Τώρα το θυμηθήκατε ότι είναι εκπρόθεσμο;</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Κυρίες και κύριοι συνάδελφοι, ανακοινώνω το αποτέλεσμα της διεξαχθείσης ψηφοφορίας επί των αιτήσεων ασυλίας των συναδέλφων Βουλευτών.
Ψήφισαν συνολικά 236 Βουλευτές.
Για την υπόθεση του συναδέλφου κ. Μιχαήλ Κασσή, υπέρ της άρσεως ασυλίας, δηλαδή «ΝΑΙ» ψήφισαν 211 Βουλευτές, κατά της άρσεως ασυλίας, δηλαδή «ΟΧΙ» ψήφισαν 22 Βουλευτές, ψήφισαν «ΠΑΡΩΝ» 2 Βουλευτές, ψήφισε «λευκό» 1 Βουλευτής.
Συνεπώς η αίτηση της εισαγγελικής αρχής γίνεται δεκτή για την άρση της ασυλίας του.
Για την πρώτη υπόθεση του συναδέλφου κ. Μιχαήλ Ταμήλου, υπέρ της άρσεως ασυλίας, δηλαδή «ΝΑΙ», ψήφισαν 208 Βουλευτές, κατά της άρσεως ασυλίας, δηλαδή «ΟΧΙ», ψήφισαν 26 Βουλευτές, ψήφισαν  «ΠΑΡΩΝ» 2 Βουλευτές. 
Συνεπώς, η αίτηση της εισαγγελικής αρχής γίνεται δεκτή για την άρση της ασυλίας του.
Για τη δεύτερη υπόθεση του συναδέλφου κ. Μιχαήλ Ταμήλου, υπέρ της άρσεως ασυλίας, δηλαδή «ΝΑΙ», ψήφισαν 208 Βουλευτές, κατά της άρσεως ασυλίας, δηλαδή «ΟΧΙ», ψήφισαν 26 Βουλευτές, ψήφισαν  «ΠΑΡΩΝ» 2 Βουλευτές.
Συνεπώς η αίτηση της εισαγγελικής αρχής γίνεται δεκτή για την άρση της ασυλίας του.
Για την τρίτη υπόθεση του συναδέλφου κ. Μιχαήλ Ταμήλου, υπέρ της άρσεως ασυλίας, δηλαδή «ΝΑΙ», ψήφισαν 208 Βουλευτές, κατά της άρσεως ασυλίας, δηλαδή «ΟΧΙ», ψήφισαν 26 Βουλευτές, ψήφισαν «ΠΑΡΩΝ» 2 Βουλευτές. 
Συνεπώς, η αίτηση της εισαγγελικής αρχής γίνεται δεκτή για την άρση της ασυλίας του.
Για την τέταρτη υπόθεση του συναδέλφου κ. Μιχαήλ Ταμήλου, υπέρ της άρσεως ασυλίας, δηλαδή «ΝΑΙ», ψήφισαν 205 Βουλευτές, κατά της άρσεως ασυλίας, δηλαδή «ΟΧΙ», ψήφισαν 24 Βουλευτές, ψήφισαν «ΠΑΡΩΝ» 2 Βουλευτές, ψήφισαν «ΛΕΥΚΟ» 5 Βουλευτές.
Συνεπώς, η αίτηση της εισαγγελικής αρχής γίνεται δεκτή για την άρση της ασυλίας του.
(Το πρωτόκολλο και τα ψηφοδέλτια της διεξαχθείσης ονομαστικής ψηφοφορίας καταχωρίζονται στα Πρακτικά και έχουν ως εξής:
(Να φωτογραφηθεί η σελ. 200α)</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Επανερχόμεθα στη συζήτηση του νομοσχεδίου του Υπουργείου Εσωτερικών.</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Ζητώ το λόγο, κύριε Πρόεδρε.</Speech>
<Speech><Parlmember>ΠΑΝΟΣ ΚΑΜΜΕΝΟΣ</Parlmember> (Πρόεδρος των Ανεξάρτητων Ελλήνων): Ζητώ το λόγο, κύριε Πρόεδρε.</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Το λόγο έχει ο Πρόεδρος των Ανεξάρτητων Ελλήνων.</ChairmanSpeech>
<Speech><Parlmember>ΠΑΝΟΣ ΚΑΜΜΕΝΟΣ</Parlmember> (Πρόεδρος των Ανεξάρτητων Ελλήνων): Κύριε Πρόεδρε, όπως καταγγείλαμε, παραβιάστηκε ο Κανονισμός της Βουλής.</Speech>
<Speech><Parlmember>ΑΙΚΑΤΕΡΙΝΗ ΠΑΠΑΚΩΣΤΑ ΣΙΔΗΡΟΠΟΥΛΟΥ</Parlmember>: Γιατί το συνεχίζετε;</Speech>
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: Γιατί το συνεχίζει;</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Κύριε Κακλαμάνη, έχει λήξει. Ο κύριος Πρόεδρος θέλει το λόγο για κάποιο άλλο θέμα. Για το προηγούμενο θέμα η συζήτηση έχει λήξει.</ChairmanSpeech>
<Speech><Parlmember>ΠΑΝΟΣ ΚΑΜΜΕΝΟΣ</Parlmember> (Πρόεδρος των Ανεξάρτητων Ελλήνων): Κύριε Πρόεδρε, πριν από λίγο, άκουσα την πρότασή σας από το κλειστό κύκλωμα που είπατε: «Υπάρχει άλλος τρόπος». Για να ξέρει ο ελληνικός λαός πώς χαρίζετε, με προσωπική σας απόφαση, του Προεδρείου, με εσάς προσωπικά να προεδρεύετε, 250 εκατομμύρια από τα χρήματα που πήρε το ΠΑΣΟΚ και η Νέα Δημοκρατία. Εσείς προσωπικά!
Σας λέω, λοιπόν, ότι η άλλη πρόταση είναι η κατάθεση τροπολογίας, η οποία θα αναστείλει ή θα ανατρέψει το άρθρο 78. Τι προβλέπεται, όμως, από το νόμο; Για να ξέρει ο ελληνικός λαός πώς το μεθοδεύετε. Εάν έχει ψηφιστεί και δημοσιευθεί το άρθρο 78, έστω για μία μέρα, και εν συνεχεία με τροπολογία καταργηθεί, οι κατηγορούμενοι τραπεζίτες μαζί με τους διευθυντές των κομμάτων, όπως ο κύριος Υπουργός, που διετέλεσε διευθυντής κόμματος και αυτή τη στιγμή ελέγχεται από τον κ. Πεπόνη, θα αθωωθούν, διότι θα έχει ισχύσει, έστω και για μία ώρα, η προτεραία ευμενέστερη διάταξη του νόμου, δηλαδή το άρθρο 78.
Σήμερα έγινε κομπίνα, πραξικόπημα με συμμετοχή της Νέας Δημοκρατίας και του ΠΑΣΟΚ, με συμμετοχή του Προεδρεύοντος κ. Τραγάκη και εσάς προσωπικώς, προκειμένου να γλιτώσουν τα 250 εκατομμύρια τα κόμματά σας και να μην τιμωρηθούν οι τραπεζίτες.</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Κύριε Πρόεδρε, το «προσωπικώς» σε μένα, ποιο είναι; Γιατί με κατηγορείτε εμένα;</ChairmanSpeech>
<Speech><Parlmember>ΠΑΝΟΣ ΚΑΜΜΕΝΟΣ</Parlmember> (Πρόεδρος των Ανεξάρτητων Ελλήνων): Φεύγουμε από τη Βουλή. Αποχωρούμε από τη Βουλή. Σας καταγγέλλουμε!</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Μπορείτε να κατηγορείτε όποιον θέλετε. Θέλω, όμως, να ξέρω την κατηγορία.</ChairmanSpeech>
<Speech><Parlmember>ΠΑΝΟΣ ΚΑΜΜΕΝΟΣ</Parlmember> (Πρόεδρος των Ανεξάρτητων Ελλήνων): Και να ξέρετε ότι θα επιδιώξουμε τη δίωξή σας!</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Να την επιδιώξετε, αλλά γιατί;</ChairmanSpeech>
<Speech><Parlmember>ΠΑΝΟΣ ΚΑΜΜΕΝΟΣ</Parlmember> (Πρόεδρος των Ανεξάρτητων Ελλήνων): Σας είπα γιατί. Διότι είπατε –όπως σας είπαν από την Κυβέρνηση- «το θέμα να διορθωθεί αλλιώς», δηλαδή «με τροπολογία που θα φέρουμε για να καταργηθεί το άρθρο 78».</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Είπε κάποιος τέτοιο πράγμα; Πού το ξέρετε, κύριε;</ChairmanSpeech> 
<Speech><Parlmember>ΠΑΝΟΣ ΚΑΜΜΕΝΟΣ</Parlmember> (Πρόεδρος των Ανεξάρτητων Ελλήνων): Ο νόμος το προβλέπει, ότι δηλαδή αν ισχύσει έστω ..</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Είναι δυνατόν να λέτε τέτοια πράγματα και να βάζετε στο δικό μου στόμα τέτοια πράγματα;</ChairmanSpeech> 
<Speech><Parlmember>ΠΑΝΟΣ ΚΑΜΜΕΝΟΣ</Parlmember> (Πρόεδρος των Ανεξάρτητων Ελλήνων): Σας το λέω, ναι!</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Από πού;</ChairmanSpeech>
<Speech><Parlmember>ΠΑΝΟΣ ΚΑΜΜΕΝΟΣ</Parlmember> (Πρόεδρος των Ανεξάρτητων Ελλήνων): Εσείς προσωπικά, ως Προεδρεύων, παραβιάζετε τον Κανονισμό για να περάσετε τα 250...</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Εσείς προσωπικά, αυτή τη στιγμή είστε συκοφάντης! Είστε συκοφάντης και σας καταγγέλλω στον ελληνικό λαό!</ChairmanSpeech>
<Speech><Parlmember>ΠΑΝΟΣ ΚΑΜΜΕΝΟΣ</Parlmember> (Πρόεδρος των Ανεξάρτητων Ελλήνων): Ο λαός της Λακωνίας θα σας κρίνει και εσάς και τους υπολοίπους!
(Χειροκροτήματα από την πτέρυγα των Ανεξάρτητων Ελλήνων)</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Πείτε μου πού το ακούσατε! Είστε κοινός συκοφάντης!
(Στο σημείο αυτό σύσσωμη η Κοινοβουλευτική Ομάδα των Ανεξαρτήτων Ελλήνων αποχωρεί από την Αίθουσα)</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Κύριε Πρόεδρε, ζητώ το λόγο.</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Το λόγο έχει ο κ. Λαφαζάνης</ChairmanSpeech> 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Κύριε Πρόεδρε, αυτά τα οποία συμβαίνουν με ευθύνη του Προεδρείου, της Νέας Δημοκρατίας, του ΠΑΣΟΚ, αλλά απ’ ό,τι βλέπω και της ΔΗΜΑΡ, είναι πρωτοφανή και ανεκδιήγητα.</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Από κλειστό κύκλωμα, κύριε Λαφαζάνη;</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Με συγχωρείτε, αυτά τα οποία συμβαίνουν, εδώ, σε αυτήν την Αίθουσα, από εσάς, το Προεδρείο, τη Νέα Δημοκρατία, το ΠΑΣΟΚ, και τη ΔΗΜΑΡ είναι πρωτοφανή και ανεκδιήγητα και συνιστούν...</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Θέλω ευθέως να μου πείτε σε τι παραβίασα εγώ τον Κανονισμό.</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Θα σας το πω ευθέως, αλλά θα με ακούτε.</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Βεβαίως!</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Πρώτον, καταθέτουμε πρόταση ονομαστικής ψηφοφορίας -όχι κρυφή, την καταθέσαμε- η οποία λέει: «Ονομαστική ψηφοφορία επί του άρθρου 78».</Speech>
<Speech><Parlmember>ΑΙΚΑΤΕΡΙΝΗ ΠΑΠΑΚΩΣΤΑ-ΣΙΔΗΡΟΠΟΥΛΟΥ</Parlmember>: Συζητήθηκε, κύριε Λαφαζάνη.</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Βεβαίως.</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Εάν το Προεδρείο έκρινε ότι η κατάθεση της ονομαστικής ψηφοφορίας παραβιάζει τον Κανονισμό, έπρεπε αυτή την ονομαστική ψηφοφορία να την ακυρώσει και να πει: δεν γίνεται δεκτό το αίτημα και τελειώσαμε.</Speech>
<Speech><Parlmember>ΑΘΑΝΑΣΙΟΣ ΜΠΟΥΡΑΣ</Parlmember>: Αυτό είπε.</Speech> 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Δεν το έκανε. Έκανε πρόταση το ίδιο το Προεδρείο, όχι αυτοί οι οποίοι…</Speech>
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Κύριε Πρόεδρε, ξανά;</Speech>
<Speech><Parlmember>ΑΘΑΝΑΣΙΟΣ ΜΠΟΥΡΑΣ</Parlmember>: Ξανά τα ίδια;</Speech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Περιμένετε, κύριοι! Θα ακούσετε. Δεν μπορείτε να κατηγορείτε έτσι!
Έκανε πρόταση το Προεδρείο για ονομαστική ψηφοφορία επί του συνόλου, την οποία μετά ήθελε να την χρεώσει σε εμάς. Εάν ήθελε να κάνει πρόταση ονομαστικής ψηφοφορίας επί του συνόλου, έπρεπε να αναλάβει και την ευθύνη. Δεν θα δώσει την ευθύνη στο ΣΥΡΙΖΑ. Τελειώσαμε με αυτό. 
Κάνουμε ένσταση και έχουμε αντιρρήσεις επί της ψηφοφορίας. Εάν οι αντιρρήσεις που έχουμε επί της ψηφοφορίας επί του συνόλου ήταν εκτός Κανονισμού, θα έπρεπε το Προεδρείο -εσείς που σας φέραμε τις αντιρρήσεις- να μας πείτε ότι αυτή η αίτηση που υποβάλουμε δεν μπορεί να συζητηθεί, είναι εκτός του Κανονισμού. Αυτή η αίτηση αντίρρησης, όμως, επί της ψηφοφορίας…</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Εγώ δεν έχω μάθει να φιμώνω κανέναν. Η Βουλή αποφασίζει γι’ αυτά, δεν αποφασίζει το Προεδρείο.</ChairmanSpeech> 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Ετέθη σε συζήτηση και αφού η συζήτηση εξελίσσεται και βλέπετε ότι τα πράγματα δεν είναι ευνοϊκά για την άποψή σας ότι ψηφίστηκε το νομοσχέδιο, έρχεστε εκ των υστέρων να μας πείτε ότι κακώς συζητούμε την ένσταση, τις αντιρρήσεις, διότι είναι εκτός Κανονισμού. Αυτά είναι πρωτοφανή και ανεκδιήγητα!</Speech> 
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Κύριε Λαφαζάνη, η Βουλή εκφράζεται δια μέσου του Προεδρείου. Δεν εξέφρασα εγώ προσωπική άποψη. Η Βουλή εξέφρασε την άποψή της, ότι είναι εκπρόθεσμος. Δεν την εξέφρασα εγώ. Εγώ εκφράζω τη Βουλή.</ChairmanSpeech> 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Τα Πρακτικά είναι σαφή. Δεν υπάρχει τίποτα. Ούτε τη Βουλή ρωτήσατε ούτε κανέναν. Εάν θέλετε να ρωτάτε, θα ρωτάτε όταν μπαίνει η αίτηση, όταν εκφράζονται οι αντιρρήσεις, όχι όταν είχε εξελιχθεί η συζήτηση…</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Εγώ ήμουν υποχρεωμένος αυτό να το βάλω σε συζήτηση στη Βουλή.</ChairmanSpeech> 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: …και η συζήτηση ήταν σε βάρος σας, τότε να λέτε ότι είναι εκπρόθεσμη. Αυτό είναι σαφές και τα Πρακτικά είναι σαφή. Δεν μπορείτε να θεωρείτε ότι ψηφίστηκε στο σύνολο ένα νομοσχέδιο, το οποίο δεν ψηφίστηκε, από το οποίο προκύπτει ότι όλα τα κόμματα το καταψήφισαν με δήλωση του εκπροσώπου του ΠΑΣΟΚ. Αυτός έκανε τη δήλωση, δεν την κάναμε εμείς και παρούσης της Κοινοβουλευτικής Εκπροσώπου…</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Όχι, ο κ. Κακλαμάνης δεν είναι εκπρόσωπος του ΠΑΣΟΚ.</ChairmanSpeech> 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Παρούσης της Κοινοβουλευτικής Εκπροσώπου, παρόντων όλων των Βουλευτών, δεν εκφράστηκε αντίρρηση.</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Έχουν το δικαίωμα να μην εκφράζονται, να εκφράζονται με τη δεδηλωμένη οι Βουλευτές.</ChairmanSpeech> 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Εν πάση περιπτώσει, δεν ελέχθη «ναι» από την πλευρά του ΠΑΣΟΚ. Ελέχθη ακριβώς το αντίθετο από τον κ. Κακλαμάνη, χωρίς να υπάρχει αντίλογος. Τα Πρακτικά είναι σαφή. Το νομοσχέδιο δεν ψηφίστηκε. Το νομοσχέδιο, αντιθέτως, καταψηφίστηκε στο σύνολό του. Άρα, δεν μπορεί να παράγει έννομα αποτελέσματα. Αυτή την απλή αναγνώριση έπρεπε να την αποδεχθείτε και δεν είναι δυνατόν…</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Μα, δεν είναι στο δικό μου χέρι να ακυρώσω ένα νομοσχέδιο, κύριε Λαφαζάνη! Ο κ. Τραγάκης…</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Δεν είναι δυνατόν, γιατί δεν θέλετε…</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Κύριε Λαφαζάνη, εγώ θεωρώ λήξαν το θέμα.</ChairmanSpeech> 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Κύριε Πρόεδρε, επειδή δεν θέλετε να αποδεχθείτε αυτό το αναντίρρητο γεγονός…</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Εγώ να δεχθώ τι; Ένα ψηφισμένο νομοσχέδιο από τον κ. Τραγάκη να το ακυρώσω εγώ;</ChairmanSpeech> 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Μη με διακόπτετε. Επειδή, λοιπόν, δεν θέλετε να αποδεχθείτε αυτό το αναντίρρητο γεγονός, ότι η Ολομέλεια δεν έκανε δεκτό το νομοσχέδιο, τι κάνετε; Λέτε ότι δεν γίνονται δεκτές οι αντιρρήσεις, για να υπεκφύγετε και να μην πάρετε σαφή θέση. Αυτά, όμως, δεν μπορούν να κρύψουν την πραγματικότητα. Η πραγματικότητα είναι σαφής. Το νομοσχέδιο δεν ισχύει. Οι τραπεζίτες δεν νομιμοποιούνται στις παρανομίες τους. Γιατί αυτό κάνει το νομοσχέδιο. Έρχεστε και λέτε, τα δάνεια που έδωσαν οι τραπεζίτες, δάνεια εκατοντάδων εκατομμυρίων, σε πρόσωπα τα οποία είναι αδιευκρίνιστα, είναι νόμιμα.</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Κύριε Λαφαζάνη, τα έχουμε πει. Θεωρώ ότι η συζήτηση έχει λήξει…</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Αυτό λέτε. Με γεια σας με χαρά σας, μην κάνετε όμως και πραξικόπημα! Γιατί κάνετε πραξικόπημα, για να το νομιμοποιήσετε. Δεν γίνονται αποδεκτά αυτά, δεν περνάνε!</Speech> 
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>):  Επανερχόμεθα στη συζήτηση του νομοσχεδίου του Υπουργείου Εσωτερικών.</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Εμείς αποχωρούμε, εφόσον επιμένετε σε αυτήν τη θέση. Αποχωρούμε και καταγγέλλουμε τη διαδικασία. 
(Χειροκροτήματα από την πτέρυγα του ΣΥΡΙΖΑ-ΕΚΜ)
(Στο σημείο αυτό αποχωρούν από την Αίθουσα οι Βουλευτές του ΣΥΡΙΖΑ-ΕΚΜ)</Speech>
<Speech><Parlmember>ΒΑΣΙΛΕΙΟΣ ΥΨΗΛΑΝΤΗΣ</Parlmember>: Σόου κάνει μέσα κι έξω. Μας πείσατε! Γι’ αυτό έρχεστε εδώ, για σόου! Καλή όρεξη!
(Θόρυβος στην Αίθουσα)
(Στο σημείο αυτό την Προεδρική Έδρα καταλαμβάνει η ΣΤ΄ Αντιπρόεδρος της Βουλής κ. ΜΑΡΙΑ ΚΟΛΛΙΑ-ΤΣΑΡΟΥΧΑ )</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Τον λόγο έχει ο Αναπληρωτής Υπουργός Εσωτερικών κ. Χαράλαμπος Αθανασίου για οκτώ λεπτά.</ChairmanSpeech>
<Speech><Parlmember>ΧΑΡΑΛΑΜΠΟΣ ΑΘΑΝΑΣΙΟΥ</Parlmember> (Αναπληρωτής Υπουργός Εσωτερικών): Ευχαριστώ, κυρία Πρόεδρε.
Κατ’ αρχάς, θα ήθελα να καταθέσω μία νομοτεχνική βελτίωση. Από παράλειψη μίας λέξεως στο άρθρο 16 παράγραφος 2, η φράση «δημοτικών προσώπων δημοσίου δικαίου» δεν είναι πλήρης και αντικαθίσταται από τη φράση «δημοτικών νομικών προσώπων δημοσίου δικαίου». 
(Στο σημείο αυτό ο Αναπληρωτής Υπουργός Εσωτερικών κ. Χαράλαμπος Αθανασίου καταθέτει για τα Πρακτικά την προαναφερθείσα νομοτεχνική βελτίωση, η οποία έχει ως εξής: 
(Να φωτογραφηθεί η σελ. 212)</Speech>
<Speech><Parlmember>ΧΑΡΑΛΑΜΠΟΣ ΑΘΑΝΑΣΙΟΥ</Parlmember> (Αναπληρωτής Υπουργός Εσωτερικών): Κατά τη συζήτηση του παρόντος νομοσχεδίου για την κύρωση της πράξεως νομοθετικού περιεχομένου, έγιναν δύο τοποθετήσεις από συναδέλφους, τόσο από την κ. Γιαταγάνα όσο και από την κ. Σακοράφα, ότι δήθεν σήμερα το πρωί έγιναν στις Σκουριές παρατυπίες όσον αφορά διάφορους ελέγχους των δικαστικών αρχών. 
Για να μην δημιουργούνται εντυπώσεις -τα ακούει κι ο ελληνικός λαός κι έχει ψευδείς εντυπώσεις- ότι έγιναν παραβιάσεις, είμαι υποχρεωμένος να θυμίσω ότι η νυχτερινή έρευνα σε κατοικία επιτρέπεται στις περιπτώσεις που εναντίον του ελεγχομένου υπάρχει ένταλμα σύλληψης. Και, βεβαίως, παρίσταται δικαστικός λειτουργός. Κατά την έρευνα στις Σκουριές, λοιπόν, παρίσταντο δύο πταισματοδίκες κι έγινε η έρευνα. Συνεπώς, δεν υπήρξε καμμία παρατυπία. Αυτά για την ιστορία του πρωινού θέματος.
Τώρα, όσον αφορά μία διευκρίνιση που ετέθη για το ζήτημα της ιθαγένειας: Άλλο το ζήτημα της ιθαγένειας, ο Κώδικας Ιθαγένειας, κι άλλο το ζήτημα της μεταναστευτικής πολιτικής, που αφορά όλους τους ξένους που ζουν στη χώρα μας, τους αλλοδαπούς οι οποίοι έχουν άδεια διαμονής. Ο Κώδικας Ιθαγένειας, λοιπόν, έχει ετοιμαστεί από μία νομοπαρασκευαστική επιτροπή. Έχει δοθεί αυτή τη στιγμή στους Αρχηγούς που αποτελούν τη συγκυβέρνηση, τον Πρωθυπουργό, τον κ. Βενιζέλο και τον κ. Κουβέλη και σε λίγο θα τεθεί σε διαβούλευση, οπότε θα ενημερωθούν όλα τα κόμματα. 
Οι πράξεις νομοθετικού περιεχομένου, πράγματι πρέπει να αποτελούν την εξαίρεση. Είναι σωστό αυτό και δεχόμαστε ότι αποτελούν την εξαίρεση. Όταν, όμως, υπάρχουν κατεπείγουσες περιπτώσεις, δεν μπορούμε να κάνουμε αλλιώς. Άλλο είναι το ζήτημα ότι η δανειακή σύμβαση και το μνημόνιο υποχρέωσαν να ψηφιστούν μερικά ζητήματα και διατάξεις που ήταν κατεπείγουσες -αυτό είναι ένα διαφορετικό ζήτημα- και άλλο το ότι έπρεπε σε ορισμένο χρονικό διάστημα να ψηφιστούν. 
Γι’ αυτό, καλό θα είναι να εξετάζεται κάθε μία πράξη νομοθετικού περιεχομένου μόνη της. Θα δείτε ότι δεν έχει σημασία αν είναι δεκαοκτώ. Σημασία είχε το κατεπείγον. 
Το νομοσχέδιο, τώρα, με τον κυρωτικό νόμο, η πράξη νομοθετικού περιεχομένου -το είπαμε και στην επιτροπή- αποσκοπεί στην απλοποίηση των γραφειοκρατικών διαδικασιών της μεταναστευτικής νομοθεσίας και μόνο και ιδίως της διαδικασίας απονομής της άδειας διαμονής σε υπηκόους τρίτων χωρών. 
Έχει παρατηρηθεί ότι οι αιτήσεις για την άδεια διαμονής είναι πάρα πολλές. Παράλληλα, δε, είχε μειωθεί το προσωπικό. Συνεπώς, έπρεπε να πάρουμε μέτρα, για τα οποία υπήρχε μεγάλη πίεση και από την Ευρωπαϊκή Επιτροπή, για να λυθούν μερικά ζητήματα. Αλλιώς, κινδυνεύαμε να τιμωρηθούμε με πρόστιμο. 
Η εκτύπωση των αδειών διαμονής ενιαίου τύπου των υπηκόων τρίτων χωρών, ανατίθεται και σε δημόσιο φορέα. Αυτό δεν πρέπει να ξενίζει. Διότι ακούστηκε από συναδέλφους ότι αυτό είναι λάθος, ότι δεν έπρεπε να γίνει και έπρεπε να είναι μόνο στον ιδιωτικό φορέα. Ούτε δημόσιος φορέας χώρας του εξωτερικού θα είναι. Θα είναι μόνο η Ελληνική Αστυνομία. 
Επιλέγει, λοιπόν, να είναι μόνο η Ελληνική Αστυνομία, διότι έχει υλικοτεχνικό εξοπλισμό. Ξέρουμε ότι εκδίδει τα διαβατήρια και τις ταυτότητες και πως υπάρχει μία τεχνογνωσία. Επιπλέον, διαθέτει εγκαταστάσεις με τις απαιτούμενες προδιαγραφές ασφαλείας, όπως προσδιορίζονται απ’ τους σχετικούς κανονισμούς της Ευρωπαϊκής Επιτροπής, που αυτό σημαίνει πλήρη διασφάλιση των προσωπικών δεδομένων. 
Παράλληλα, όμως, θα έχουμε και εξοικονόμηση του κόστους, διότι η αγορά είναι πολύ πιο ακριβή από ό,τι θα κοστίζει στην αστυνομία.  Το κόστος για το οποίο έγινε πολύς λόγος αφορά στις άδειες. Αναφέρεται ρητώς στο κόστος προμήθειας, εκτύπωσης, ασφαλούς διακίνησης και διαχείρισης στις κάρτες, καθώς και κάθε άλλης σχετικής δαπάνης. Προφανώς, το κόστος είναι πολύ χαμηλό -ειπώθηκε και το πρωί- δεν θα περνάει τα δεκαπέντε ευρώ, απ’ όσο υπολογίζουμε. 
Στο σημείο αυτό δεν πρέπει να γίνεται σύγχυση του παραβόλου με το κόστος της κάρτας. Το παράβολο υπήρχε. Είναι ένα διαφορετικό ζήτημα. Αποτελεί προδικασία. Δηλαδή για το παραδεκτό της αιτήσεως, για να πάρει κάποιος άδεια παραμονής, χρειάζεται να έχει και το παράβολο. Εξασφαλίζεται για το παράβολο -για την πλαστότητα δηλαδή- ότι δεν θα είναι πλαστό, διότι θα γίνεται με ηλεκτρονική κατάθεση μέσω τραπεζών. 
Τώρα, μερικές αποκεντρωμένες διοικήσεις, όπως ήταν της Ηπείρου και Δυτικής Μακεδονίας, της Κρήτης, της Πελοποννήσου και της Δυτικής Ελλάδας, δεν ήταν έτοιμες να εναρμονιστούν μέσα στην προθεσμία του ενός έτους που προέβλεπε ο ν. 4018/11, ούτως ώστε μέχρι 30 Σεπτεμβρίου να ήταν έτοιμες, για να μεταφερθούν διάφορα θέματα μεταναστευτικής νομοθεσίας από τους δήμους σε αυτές και κρίθηκε απαραίτητο να δώσουμε μια παράταση ενός έτους. Δεν μπορούσε να γίνει αλλιώς, είχαν τεχνικές δυσκολίες. Τους δίνεται μια ευχέρεια -παρόλο που ζητούσαν δύο χρόνια- σε ένα χρόνο. Η προθεσμία αυτή είναι αποκλειστική. Δεν μπορεί να δοθεί άλλη και αν περάσει άπρακτος η προθεσμία και δεν μεταφερθούν οι αρμοδιότητες αυτές, θεωρείται αυτόματα ότι έχουν μεταφερθεί. 
Απλοποιούμε τις διαδικασίες με τις παραγράφους 4 και 5 του άρθρου 11, όπως είπαμε και στην επιτροπή, για να μη χρειάζεται να υπογράφουν τόσοι Υπουργοί, ειδικά στις περιπτώσεις που δίνουμε άδεια διαμονής για ανθρωπιστικούς λόγους ή για τα μέλη ξένων αρχαιολογικών σχολών. Σε αυτήν την περίπτωση θα υπογράφει μόνο ο Υπουργός Εσωτερικών, ενώ μέχρι σήμερα υπέγραφαν τρεις Υπουργοί. Ήτο ο Υπουργός Εσωτερικών, Εργασίας και Αποκέντρωσης. 
Για την ταχύτητα διεκπεραίωσης των υποθέσεων αυξάνουμε τις επιτροπές από τρεις που ήταν σε πέντε και αυξάνουμε και τον αριθμό των μελών. Γιατί το κάναμε αυτό; Διότι, όπως ξέρετε, σύμφωνα με το Κώδικα Διοικητικής Διαδικασίας οι τριμελείς επιτροπές, ένας αν απουσίαζε, δεν μπορούσαν να συνεδριάσουν. Χρειάζεται να είναι και οι τρεις. Συνεπώς, με την αύξηση αυτή καλύπτεται το ζήτημα. Προέβλεπε το αρχικό σχέδιο τέσσερα μέλη, ύστερα από την παρέμβαση του κ. Αναγνωστάκη και της ΔΗΜΑΡ και συμφώνησαν και άλλοι, είπαμε να το κάνουμε περιττό αριθμό. Έτσι, λοιπόν, προστίθεται ένας εκπρόσωπος από την Κεντρική Ένωση Δήμων Ελλάδος, για να έχουμε τον περιττό αριθμό. 
Στο ζήτημα της ταχύτητας διεκπεραίωσης των υποθέσεων είπαμε να μη μετέχουν τόσο πολύ στη διαδικασία απονομής υπηρεσιακοί παράγοντες. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Αναπληρωτή Υπουργού)
Ολοκληρώνω, κυρία Πρόεδρε. 
Χρειάζεται πολλές φορές από τέσσερις μέχρι και δώδεκα υπογραφές. Καλά το ακούσατε, δώδεκα υπογραφές. Και κανείς να μην έχει τη ψευδαίσθηση ότι ο Υπουργός ή ο αρχαιότερος υπάλληλος, ο προϊστάμενος της υπηρεσίας μπορεί να παρακολουθεί όλες τις υπογραφές και όλες τις υποθέσεις. Το κάνουμε αυτό για μια απλούστευση. Δεν μεταβιβάζουμε την αρμοδιότητα για την υπογραφή, απλώς μεταβιβάζεται το δικαίωμα για την υπογραφή, πράγμα που σημαίνει ότι θα το παρακολουθούμε και ανάλογα με την εξέλιξη μπορεί ο Υπουργός να το αφαιρεί, να το περιορίζει κ.ο.κ.. Αλλά θέλουμε με αυτόν τον τρόπο να καταστήσουμε υπεύθυνους αυτούς, οι οποίοι χειρίζονται αυτές τις υποθέσεις. 
Τώρα, με την τροπολογία την οποία καταθέσαμε, αποσύραμε το μέρος που αφορά την αποκεντρωμένη διοίκηση Μακεδονίας-Θράκης και μένουμε μόνο στην Αττική. Ο στόχος για τον οποίο το κάναμε αυτό, δεν είναι άλλος, παρά να έχουμε την καλύτερη εξυπηρέτηση των αλλοδαπών πολιτών, οι οποίοι θα προσφεύγουν σε αυτές. Έγινε, δηλαδή, μία χωροταξική αναδιάρθρωση από περιφέρειες. Είναι ένα ζήτημα το οποίο μας υπέδειξαν και οι Υπηρεσίες του Υπουργείου, αλλά και οι αποκεντρωμένες διοικήσεις, για το μάζεμα της υπόθεσης και για την ταχύτερη διεκπεραίωση των υποθέσεων.
Παράλληλα, δε, ελήφθη υπόψη σ’ αυτό το συμμάζεμα που κάναμε, ούτως ώστε να γίνεται μία ταχύτερη διεκπεραίωση των υποθέσεων, και η πληθυσμιακή κατανομή. Διότι υπήρχαν Υπηρεσίες της Αποκεντρωμένης Διοίκησης στην Αττική που είχαν πολύ λιγότερο κόσμο, δυσανάλογα με άλλες περιοχές οι οποίες είχαν πάρα πολύ μεγάλο. 
Είναι ένα θέμα το οποίο είναι διαδικαστικό. Δεν έχει κανένα ζήτημα ουσίας. Γίνεται μόνο και μόνο, για να μπορούμε να τελειώνουμε γρηγορότερα τις υποθέσεις.
Αυτά ήθελα να πω για τα δύο άρθρα. Τα υπόλοιπα άρθρα τα έχει αναπτύξει πάρα πολύ καλά και η εισηγήτριά μας, η κ. Παπακώστα και οι ομιλητές και ο κ. Στυλιανίδης το πρωί. Δεν προέκυψε στη διαδικασία κάτι που να χρήζει περισσότερης διευκρινήσεως.
Να σας ευχαριστήσω που με ακούσατε.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε κι εμείς, κύριε Υπουργέ.
Κυρίες και κύριοι συνάδελφοι, η Βουλευτής κ. Έλενα Κουντουρά και ο Βουλευτής κ. Φίλιππος Σαχινίδης ζητούν άδεια ολιγοήμερης απουσίας. Η Βουλή εγκρίνει;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Μάλιστα, μάλιστα.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Η Βουλή ενέκρινε τις ζητηθείσες άδειες.
Ο κ. Κεγκέρογλου έχει το λόγο για προτασσόμενη δευτερολογία, για τέσσερα λεπτά.</ChairmanSpeech>
<Speech><Parlmember>ΧΑΡΑΛΑΜΠΟΣ ΑΘΑΝΑΣΙΟΥ</Parlmember> (Αναπληρωτής Υπουργός Εσωτερικών): Κυρία Πρόεδρε, θα ήθελα να κάνω μία παρέμβαση.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ορίστε, κύριε Υπουργέ.</ChairmanSpeech>
<Speech><Parlmember>ΧΑΡΑΛΑΜΠΟΣ ΑΘΑΝΑΣΙΟΥ</Parlmember> (Αναπληρωτής Υπουργός Εσωτερικών): Αφορά τις τροπολογίες που κατατέθηκαν. 
Η τροπολογία υπ’ αριθμόν 391, η οποία είναι της Κυβέρνησης και αφορά το Ταμείο Εξυγίανσης του ΟΤΑ, γίνεται αποδεκτή.
Η τροπολογία υπ’ αριθμόν 399 που αφορά ρυθμίσεις για τα αποτελέσματα της απογραφής, γίνεται δεκτή.
Και βεβαίως, η διακομματική τροπολογία Βουλευτών με αριθμό 394 γίνεται κι αυτή αποδεκτή.
Για τις άλλες, θέλουμε να έρθουμε πρώτα σε μία συνεννόηση με τα συναρμόδια Υπουργεία, ούτως ώστε να μελετήσουμε τις διατάξεις και σε ένα επόμενο νομοσχέδιο να τις φέρουμε προς επεξεργασία.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Κύριε Κεγκέρογλου, έχετε το λόγο.</ChairmanSpeech>
<Speech><Parlmember>ΒΑΣΙΛΕΙΟΣ ΚΕΓΚΕΡΟΓΛΟΥ</Parlmember>: Ευχαριστώ, κυρία Πρόεδρε.
Για την τροπολογία που έχει κατατεθεί από την πλευρά του Υπουργείου Εργασίας και του Υπουργείου Εσωτερικών και αφορά την παράταση του προγράμματος «Βοήθεια στο Σπίτι» θα ήθελα να εκφράσω την άποψή μου, λέγοντας τα εξής:
Πρώτα απ’ όλα, μετά τη συζήτηση η οποία διεξήχθη στην Επιτροπή Κοινωνικών Υποθέσεων για το μέλλον του προγράμματος, αναμέναμε μία παράταση μέχρι τέλους του έτους. Και αυτό, διότι η προετοιμασία που πρέπει να υπάρξει είτε για τη συνέχιση του προγράμματος με ενδεχόμενη συγχρηματοδότηση από την Ευρωπαϊκή Ένωση είτε για να μεταβούμε στο σύστημα το οποίο προτείνει το Υπουργείο, χρειάζεται συγκεκριμένο χρόνο. Χρειάζεται χρόνο προετοιμασίας το Υπουργείο Εργασίας, προκειμένου να γίνουν οι απαραίτητες τροποποιήσεις στο νομοθετικό πλαίσιο. Χρειάζεται χρόνος για την πρόσκληση προς τους παρόχους είτε αυτοί είναι δημοτικές επιχειρήσεις είτε είναι κοινωνικές συνεταιριστικές επιχειρήσεις, αξιολόγηση και βέβαια, η επιλογή και η συνέχιση του προγράμματος.
Επομένως, εκτιμώ ότι λάθος το Υπουργείο δίνει παράταση μέχρι 30 Σεπτεμβρίου, όπως έχει δώσει και μέχρι τώρα. Θα έπρεπε να είναι μέχρι τέλος του έτους και βεβαίως να μπουν χρονοδιαγράμματα: Μέχρι 30 Ιουνίου οι απαραίτητες νομοθετικές ρυθμίσεις και μέχρι 30 Σεπτεμβρίου οι απαραίτητες διαδικασίες για την πρόσκληση.
Επί δύο μέρες τώρα γίνεται μία συζήτηση και δημόσια κι εδώ στην Αίθουσα, η οποία περιορίζεται μόνο στους αξιωματούχους. Και το πρόβλημα αυτής της Βουλής είναι ότι μιλούν οι αξιωματούχοι. Όχι μόνο, αλλά κυρίως οι αξιωματούχοι. Εγγράφθηκα στο νομοσχέδιο, για να μιλήσω και να πω την άποψή μου για το θέμα, το οποίο συζητούμε δύο μέρες. Και ως εισηγητής δεν δικαιούμουν το λόγο, κατά τον κ. Τραγάκη, χθες.
Τα πράγματα είναι απλά: Η διαδικασία η οποία ακολουθήθηκε την Πέμπτη το βράδυ με την ολοκλήρωση της ψήφισης των τροπολογιών, δεν έτυχε της αντιρρήσεως κανενός κόμματος. Και αυτό διότι όταν ανακοίνωσε ο Υπουργός κ. Χατζηδάκης ποιες τροπολογίες αποδέχεται και ποιες όχι, υπήρξαν αντιδράσεις ότι έρχονται τροπολογίες και πρέπει να τις μελετάμε περισσότερο. Και ο κ. Παπαδημούλης ανέλαβε να ελέγξει τις ύποπτες τροπολογίες, όπως χαρακτηριστικά μου είπε.
Παίρνοντας λοιπόν τις τροπολογίες και ελέγχοντάς τες, τον ρώτησα στη διαδικασία του ελέγχου: «Ποιες είναι οι ύποπτες που θα ελέγξετε;». «Μα, φυσικά αυτές που καταθέτει το ΠΑΣΟΚ», είπε ο κ. Παπαδημούλης, δείχνοντας και την πεποίθησή του για τα πράγματα.
Τελειώνοντας τον έλεγχο, μου είπε βεβαίως ότι τελικά ήταν εντάξει οι τροπολογίες. Δεν προχώρησε, όμως, με δική του ευθύνη στον έλεγχο των άλλων τροπολογιών, όπως δεν προχώρησε και κανένα κόμμα. Και φτάσαμε στο σημείο να κατατίθεται αίτηση ονομαστικής ψηφοφορίας για ένα ψηφισμένο άρθρο, πράγμα το οποίο σημαίνει ότι δεν είχε νόημα και ήταν άκυρη από την αρχή αυτή η αίτηση ονομαστικής ψηφοφορίας.
Κοιτάξτε: Όταν τα διαδικαστικά ζητήματα, που δεν μπορούν να λυθούν με την παραβίαση του Κανονισμού, δημιουργούν πολιτικό πρόβλημα, χρειάζεται πολιτική τοποθέτηση. Και η πολιτική τοποθέτηση του ΠΑΣΟΚ είναι ξεκάθαρη: Είμαστε υπέρ του αναπτυξιακού νόμου. Σε καμμία περίπτωση εμείς δεν θα συνεχίσουμε να βάζουμε εμπόδια στην επιχειρηματικότητα, σ’ αυτό που περιμένει ο κόσμος, δηλαδή μία επανεκκίνηση της οικονομίας μέσω του αναπτυξιακού νόμου και των κινήτρων. Είμαστε, λοιπόν, υπέρ του αναπτυξιακού νόμου.
Ταυτόχρονα, όμως, προτείναμε στην Κυβέρνηση -η οποία είναι η μόνη που είχε την ευχέρεια να λύσει το θέμα σ’ ένα ψηφισμένο άρθρο- να αποσύρει το συγκεκριμένο άρθρο. Αυτή ήταν η πολιτική μας τοποθέτηση, όπως εκφράστηκε από τον Απόστολο Κακλαμάνη. Και μας εξέφρασε όλους σ’ αυτή τη διαδικασία.
Στη συνέχεια, μετά την άρνηση του κ. Παπαδημούλη να δεχθεί να γίνει ονομαστική ψηφοφορία επί του συνόλου, το ζήτημα έφτασε στην ψήφιση με βάση τη δεδηλωμένη με ευθύνη του ΣΥΡΙΖΑ, όπως και με ευθύνη όλων των κομμάτων. Έφτασε να ψηφιστεί η τροπολογία χωρίς να διαπιστωθεί η ασυνέπεια σε σχέση με τη διαδικασία κυρίως, γιατί επί της ουσίας έχει στηθεί ένα ολόκληρο «σκηνικό» εδώ και δύο-τρεις μέρες και μιλούν για δάνεια στα κόμματα. Όποιος νομικός μου πει ότι αφορά κόμματα αυτή καθ’ αυτή η τροπολογία, όπως είναι, τότε θα πρέπει παράλληλα να ελεγχθεί και το πτυχίο του.
Σας ευχαριστώ πολύ.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε τον κ. Κεγκέρογλου.
Μπορούν να δευτερολογήσουν τώρα οι συνάδελφοι. Η εισηγήτρια της Νέας Δημοκρατίας κ. Παπακώστα έχει το λόγο για τέσσερα λεπτά.</ChairmanSpeech>
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: Προέκυψε άλλο θέμα τώρα;</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Όχι. Επί του νομοσχεδίου δευτερολογούν.</ChairmanSpeech>
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: Του Υπουργείου Εσωτερικών;</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ακριβώς. Κανονικότατα και με το νόμο.
Ορίστε, κυρία Παπακώστα, έχετε το λόγο.</ChairmanSpeech>
<Speech><Parlmember>ΑΙΚΑΤΕΡΙΝΗ ΠΑΠΑΚΩΣΤΑ-ΣΙΔΗΡΟΠΟΥΛΟΥ</Parlmember>: Ευχαριστώ πολύ, κυρία Πρόεδρε.
Εγώ θέλω να πω ότι όσον αφορά στην αιτίαση την οποία έκανε η αγαπητή συνάδελφος εισηγήτρια κ. Σακοράφα επί ασχέτου με το νομοσχέδιο θέματος, δηλαδή τη σύλληψη παρανομούντων με δέκα κακουργήματα και δώδεκα πλημμελήματα, έχοντας εκδώσει ένταλμα σύλληψης η αρμόδια αρχή σε βάρος τους, εγώ, απευθυνόμενη στην Αίθουσα της Βουλής, οφείλω ως εισηγήτρια της Νέας Δημοκρατίας να απαντήσω ότι αυτή έγινε σύμφωνα με τον Κώδικα της Ποινικής Δικονομίας, όπως ακριβώς ορίζεται σ’ ένα κράτος δικαίου.
Το νομοσχέδιο είναι εξαιρετικά σημαντικό για τη λειτουργία των Οργανισμών Τοπικής Αυτοδιοίκησης, αλλά και για θέματα που άπτονται της αρμοδιότητας και του Υπουργείου Εργασίας, Κοινωνικής Ασφάλισης και Πρόνοιας, αλλά και της Γενικής Γραμματείας της Κυβέρνησης και του Υπουργού Επικρατείας. Θα ανέμενα κάτι άλλο μετά την εξαντλητική συζήτηση, κυρία Πρόεδρε και αγαπητοί συνάδελφοι, ελάχιστοι εναπομείναντες αγαπητοί συνάδελφοι, μετά από έξι ώρες ταραχώδους συνεδρίασης, ως μη οφείλανε, ορισμένες πτέρυγες της Βουλής να δημιουργήσουν αυτή την ταραχή.
Εδώ, επιτρέψτε μου να κάνω μία παρένθεση: Αν θέλουμε πραγματικά να είμαστε συνεπείς όλοι, απ’ όλες τις πτέρυγες, εννοώντας ότι εδώ είναι ο ναός της Δημοκρατίας και ότι δεν επιτρέπεται σε κανέναν να αφήνει την παραμικρή «σκιά» όταν έχει ιδεολογικοπολιτική αντιπαράθεση, διαφορά, αντίθεση, ένσταση, επιφύλαξη, προς καμμία πτέρυγα της Βουλής για λόγους εντυπώσεων και μόνο, θα έλεγα ότι ήταν προσχηματική και υποκριτική η στάση της Αξιωματικής Αντιπολίτευσης, αλλά και ορισμένων άλλων κομμάτων, που έστερξαν στην προσπάθεια, ναι μεν να δηλώνουν προς τα έξω ότι δήθεν δεν υπερψήφισαν, επί της ουσίας όμως να μην αντιδρούν. Κλείνω εδώ το θέμα.
Θέλω να πω ότι το κύρος του Κοινοβουλίου οφείλουμε να το προστατεύουμε όλες και όλοι μας με τη συμπεριφορά μας, αποδεικνύοντας κάθε στιγμή και με κάθε πολιτική μας πράξη ότι το εννοούμε κιόλας. 
Επειδή, λοιπόν, αυτή η επιτροπή πριν έρθει το νομοσχέδιο προς συζήτηση και ψήφιση –όπως και έχει συμβεί- στην Ολομέλεια της Βουλής, έκανε ένα εξαντλητικό διάλογο, κυρία Πρόεδρε και αγαπητοί συνάδελφοι και με τους φορείς του εμπλεκόμενους και επειδή ελήφθησαν υπ’ όψιν και από τον παριστάμενο Υπουργό Εσωτερικών και από τον Αναπληρωτή Υπουργό, τόσο οι αγορεύσεις των εισηγητών, των ειδικών αγορητών αλλά και των μελών της επιτροπής, είχαμε αποδεχθεί κατά πλειοψηφία το ως άνω σχέδιο νόμου με νομοτεχνικές βελτιώσεις, οι οποίες ακριβώς επέλυαν με τον τρόπο αυτόν τα ζητήματα τα οποία εκεί είχαν ανακύψει. 
Κατά συνέπεια, λοιπόν, προτείνω ότι το ως άνω νομοσχέδιο θα πρέπει να υπερψηφιστεί κατ’ άρθρον στην προκειμένη περίπτωση, στο σύνολό του  -επί της αρχής ψηφίστηκε- και με τις τροπολογίες εκείνες, κυρία Πρόεδρε, που έχουν να κάνουν, πρώτον, με το θέμα της νόμιμης παραμονής στις θέσεις τους και την καταβολή του αντίστοιχου επιδόματος στους ορισθέντες με απόφαση του οικείου οργάνου προϊσταμένους οργανικών μονάδων –δηλαδή, είναι υπουργική τροπολογία, η οποία ενσωματώνει η τροπολογία μας και αφορά στο άρθρο 3 του σχεδίου νόμου- ώστε να μην τους αναζητηθούν καταλογισμοί οι οποίοι έχουν γίνει σε βάρος τους, κατά την προηγούμενη παράγραφο, ώστε να αρθούν οι τυχόν αυτοί καταλογισμοί αυτού του επιδόματος του οποίου νομίμως δικαιούνται. Κατά συνέπεια, λοιπόν, τα ποσά που έχουν τυχόν βεβαιωθεί στο πλαίσιο των ιδίων καταλογισμών θα πρέπει να διαγραφούν. Αυτή είναι η μία τροπολογία. 
Η άλλη τροπολογία –δεν ξέρω την απάντηση του Υπουργού Εργασίας που αφορούσε στην έκδοση κοινής υπουργικής απόφασης- που είχε να κάνει με την προσθήκη της στο άρθρο 13 της πράξης νομοθετικού περιεχομένου που αφορούσε στο να καθοριστούν οι λεπτομέρειες προσαρμογής προς τις διατάξεις του ν.4024/2012 τις δαπάνες μισθοδοσίας που θα αποδίδονται από τους φορείς ΕΟΠΥΥ, ΙΚΑ-ΕΤΑΜ, ΤΑΥΤΕΚΩ και ΕΤΕΑ προς τη ΔΕΗ ΑΕ, εμείς είπαμε ότι αυτό πρέπει να γίνει με κοινή υπουργική απόφαση. 
Τέλος, χαιρόμαστε που γίνεται αποδεκτή από την Κυβέρνηση η τροπολογία των συναδέλφων οι οποίοι την κατέθεσαν, προκειμένου να εξυπηρετηθούν ζητήματα αφισορύπανσης. 
Ευχαριστώ, κυρία Πρόεδρε.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε και εμείς. 
Κύριε Αναγνωστάκη, θα δευτερολογήσετε;</ChairmanSpeech>
<Speech><Parlmember>ΔΗΜΗΤΡΙΟΣ ΑΝΑΓΝΩΣΤΑΚΗΣ</Parlmember>: Όχι, κυρία Πρόεδρε.</Speech> 
<Speech><Parlmember>ΚΩΝΣΤΑΝΤΙΝΟΣ ΤΡΙΑΝΤΑΦΥΛΛΟΣ</Parlmember>: Κυρία Πρόεδρε, μπορώ να έχω το λόγο για σύντομη παρέμβαση;</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Βεβαίως. Έχετε το λόγο, κύριε Τριαντάφυλλε.</ChairmanSpeech> 
<Speech><Parlmember>ΚΩΝΣΤΑΝΤΙΝΟΣ ΤΡΙΑΝΤΑΦΥΛΛΟΣ</Parlmember>: Ευχαριστώ, κυρία Πρόεδρε. 
Είναι σημαντικό το ότι διορθώθηκαν πάρα πολλά από τα ζητήματα αυτά κατά τη διάρκεια της συζήτησης στην επιτροπή, τα οποία θέσαμε και εμείς από τη δική μας πλευρά και τα οποία βέβαια κατάφερε να τροποποιήσει ο κύριος Υπουργός. Είναι σημαντικό το γεγονός, επίσης, ότι επιλύονται με αυτό το νομοσχέδιο ζητήματα που αφορούν την τοπική αυτοδιοίκηση.
Θα ήθελα να επισημάνω κάτι το οποίο ανέφερε και η εισηγήτρια της Νέας Δημοκρατίας –και νομίζω ότι και τα υπόλοιπα κόμματα δεν διαφωνούν σε αυτό- ένα σημείο στο οποίο δεν έχει επέλθει ακόμα βελτίωση και αφορά το άρθρο 20 της πράξης νομοθετικού περιεχομένου. 
Αυτό αφορά την επάνοδο στελεχών την Ελληνικής Αστυνομίας και του Πυροσβεστικού Σώματος οι οποίοι παραιτήθηκαν για να είναι υποψήφιοι Βουλευτές και που πρέπει να επανέλθουν στην υπηρεσία τους μετά από αυτήν την παραίτηση. Το ρυθμίζει αυτό επαρκώς, ωστόσο κάνει μία διάκριση μεταξύ Πυροσβεστικής και Ελληνικής Αστυνομίας και δεν αναφέρει το Λιμενικό Σώμα-Ελληνική Ακτοφυλακή. 
Επομένως, θα έπρεπε να υπάρξει μία τέτοια τροποποίηση ούτως ώστε να μπορέσουν να ρυθμιστούν με τον ίδιο τρόπο και οι ανάλογες περιπτώσεις, χωρίς καμμία διάκριση, που αφορούν το Λιμενικό Σώμα-Ελληνική Ακτοφυλακή. 
Τέλος, θα ήθελα να πω ότι είναι πάρα πολύ σημαντική η τροπολογία που εισαγάγει το Υπουργείο σε σχέση με το «Βοήθεια στο Σπίτι». Το γνωρίζουμε αυτό όλοι όσοι αντιλαμβανόμαστε το έργο του συγκεκριμένου προγράμματος, της συγκεκριμένης κοινωνικής δομής. Επιλύει μεσοπρόθεσμα για το επόμενο χρονικό διάστημα ένα πρόβλημα, το οποίο καθυστερήσαμε να το ρυθμίσουμε και αφορά βέβαια, όχι μόνο τους χιλιάδες εργαζόμενους, αλλά κυρίως τις εκατοντάδες χιλιάδες συνανθρώπων, συμπολιτών μας που έχουν πραγματικά ανάγκη σ’ αυτή τη συγκυρία. 
Θεωρώ, όμως, ότι πρέπει να ανοίξει μία συζήτηση –γιατί αυτό επιλύεται μέχρι το Σεπτέμβρη αυτού του έτους- με τους συναρμόδιους Υπουργούς, ούτως ώστε να βρεθεί μία λύση στο νέο κοινοτικό πρόγραμμα να έχουμε μία χρηματοδότηση της συγκεκριμένης κοινωνικής δομής που, επαναλαμβάνω, αφορά πάρα πολλούς συμπολίτες μας, ούτως ώστε να έχουμε μία χρηματοδότηση τουλάχιστον μέχρι το 2020. 
Αυτό θα συμβάλει σε αυτό που λέμε εμείς στο ΠΑΣΟΚ ότι η τοπική αυτοδιοίκηση με τη σημερινή της δομή, με τη σημερινή της μορφή μετά τον «Καλλικράτη» μπορεί και πρέπει να συνεχίσει να επιτελεί το ρόλο του εγγυητή της κοινωνικής συνοχής, δηλαδή να αποτελεί μια σταθερά στις τοπικές κοινωνίες. Να συνεισφέρει με τέτοιο τρόπο, ούτως ώστε στη δοκιμαζόμενη ελληνική κοινωνία να αντέξουν οι συμπολίτες μας που πραγματικά έχουν ανάγκη, δημιουργώντας ένα δίκτυο αλληλεγγύης, ένα δίκτυο τέτοιο το οποίο να επιλύει τα πρακτικά καθημερινά προβλήματα των συμπολιτών μας.
Σας ευχαριστώ πολύ.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Σας ευχαριστώ και εγώ. 
Το λόγο έχει τώρα ο κ. Βορίδης για έξι λεπτά.</ChairmanSpeech> 
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Ευχαριστώ, κυρία Πρόεδρε. 
Δεν μπορώ παρά να ξεκινήσω με μια μικρή αναφορά, σχολιάζοντας το γεγονός ότι δυστυχώς συνάδελφοί μας αποφάσισαν να αποχωρήσουν από τη συζήτηση. Είναι πράγμα, αναμφίβολα, εξαιρετικά στενάχωρο. 
Ο σχολιασμός που αρμόζει νομίζω εδώ είναι ότι όλα θα ήταν πολύ απλά αν είχαν κάνει κάτι απλό όλοι αυτοί οι συνάδελφοι: Να είχαν υποβάλει μια αίτηση ονομαστικής ψηφοφορίας για το σύνολο, αν αυτό το οποίο υποτίθεται ότι τους εκνεύρισε ήταν ότι δεν διεξήχθη μια ονομαστική ψηφοφορία. Και μάλιστα, όταν αυτό ζητήθηκε από το Προεδρείο να διευκρινιστεί, θα ήταν πολύ απλό να πουν: ναι, αποδεχόμαστε να διεξαχθεί ονομαστική ψηφοφορία για το σύνολο. Τίποτα απ’ όλα αυτά δεν θα είχε γίνει. 
Και επειδή προφανώς έπραξαν το πρώτο σφάλμα, εν συνεχεία αποπειρώνται να διορθώσουν το πρώτο αυτό σφάλμα με σωρεία σφαλμάτων. Το χειρότερο δε, ήταν η καταγγελία μιας διαδικασίας, ενώ είχαν εύκολα κοινοβουλευτικά μέσα να την εξελίξουν, να την προχωρήσουν και δεν θα είχαμε ανάγκη ούτε από οξύτητες ούτε από οτιδήποτε. Θα είχαν προχωρήσει όλα μια χαρά. 
Τη ρητορική, λοιπόν, περί πραξικοπημάτων –θα μου επιτρέψετε, κυρία Πρόεδρε, να πω- οφείλω να την αντιγυρίσω. Γιατί απέναντι σ’ αυτή τη ρητορική κανείς πρέπει να δει πώς περιφρουρεί την κοινοβουλευτική διαδικασία και πώς δεν την ευτελίζει. Και εδώ δυστυχώς πάρα πολλές φορές έχουμε γίνει μάρτυρες μιας προσέγγισης, η οποία οδηγεί στον ευτελισμό της κοινοβουλευτικής διαδικασίας. 
Θα πω, κυρία Πρόεδρε, ποιο κατά τη γνώμη μου είναι το πιο σημαντικό: μια απόπειρα υφαρπαγής της αρχής της δεδηλωμένης. Εδώ –να το κατανοήσουμε- δεν είναι αστικό σωματείο, δεν είναι φοιτητικός σύλλογος, δεν είναι γενική συνέλευση αθλητικού σωματείου να μετράμε κεφάλια, πόσοι είναι κάθε φορά και να πούμε, κέρδισε τώρα αυτός ή κέρδισε εκείνος. Δεν δουλεύει έτσι. Εδώ υπάρχει η αρχή της δεδηλωμένης, υπάρχει η αρχή της κοινοβουλευτικής πλειοψηφίας έτσι όπως αυτή προέκυψε από μια κυρίαρχη διαδικασία που είναι οι εκλογές. 
Το δεύτερο ζήτημα το σχολίασε ορθότατα η εισηγήτριά μας. Ξεκίνησε η εισηγήτρια του ΣΥΡΙΖΑ μιλώντας για τα θέματα σήμερα –ξανά, για μια ακόμα φορά- στις Σκουριές και μάλιστα λέγοντας: «μην ακούσω εδώ τίποτα για το νομότυπο της διαδικασίας». 
Πραγματικά εκπλήττομαι και εκπλήττομαι για το εξής: Πρώτον, διεξάγεται μια διαδικασία στην οποία εκτελείται, κυρία Πρόεδρε και κυρίες και κύριοι συνάδελφοι, ένταλμα συλλήψεως κατά υπόπτων. Οι ύποπτοι αυτοί πλέον είναι κατηγορούμενοι. Έχει ασκηθεί η ποινική δίωξη και βαρύνονται με βαρύτατα κακουργήματα, ανάμεσα στα οποία είναι απόπειρες ανθρωποκτονίας. 
Έρχεται ένα κοινοβουλευτικό κόμμα και λέει ότι κακώς εξετελέσθησαν τα εντάλματα συλλήψεως και γιατί εξετελέσθησαν τα εντάλματα συλλήψεως τη νύχτα παρουσία εισαγγελικού λειτουργού σύμφωνα με όσα ορίζει το άρθρο 254 του Κώδικα Ποινικής Δικονομίας; 
Δηλαδή, με συγχωρείτε. Να το παρακολουθήσω σ’ αυτή την Αίθουσα. Υπάρχει ένα πολιτικό κόμμα σήμερα στην Αίθουσα αυτή που λέει ότι υπάρχουν ή δεν υπάρχουν ένοχοι; Ότι ορθώς ασκήθηκαν ή κακώς ασκήθηκαν οι ποινικές διώξεις; Με συγχωρείτε. Εγώ το βλέπω αυτό απίθανο, εξωφρενικό. Μάλιστα, «κουνάει και το δάχτυλο» στις άλλες πολιτικές δυνάμεις και λέει «μη μου λέτε εμένα για τη νομιμότητα.»; Δηλαδή, η  θέση του ΣΥΡΙΖΑ είναι ότι δεν έπρεπε να διερευνηθούν αυτά τα εγκλήματα που έγιναν και έθεσαν σε κίνδυνο τις ζωές ανθρώπων; Αυτή είναι η θέση τους; 
Έρχομαι στο νομοσχέδιο. Ακούστηκε πολλή κριτική για την πράξη νομοθετικού περιεχομένου. Δεν είναι καλή νομοθετική πρακτική –να συμφωνήσουμε όλοι σ&apos; αυτό, έχει επισημανθεί πολλές φορές- αλλά επίσης να πούμε ότι αυτή η πράξη νομοθετικού περιεχομένου έχει ημερομηνία 31 Δεκεμβρίου. Επομένως, δεν έχουμε αυτήν την πρακτική. Ακολουθήθηκε κάποια στιγμή. Έχει εγκαταλειφτεί και πλέον έχουμε την κανονική νομοθετική διαδικασία, η οποία ακριβώς φανερώνει ότι η χώρα έχει μπει σε μία κατάσταση ισορροπίας και στο επίπεδο της νομοθέτησης.
Κατά τη γνώμη μου, τι ακούστηκε, το οποίο αξίζει ένα σχολιασμό; Άκουσα, για παράδειγμα, ότι το Παρατηρητήριο Οικονομικής Αυτοτέλειας παραβιάζει –λέει- την αρχή του αυτοδιοίκητου των Οργανισμών Τοπικής Αυτοδιοίκησης. Τίνι τρόπω; Δηλαδή, αν κάποιος λέει ότι υπάρχουν οικονομικές υπερβάσεις στους δήμους και ότι αυτές οι οικονομικές υπερβάσεις στους δήμους δεν πρόκειται να μεταφερθούν στον προϋπολογισμό, αλλά «χτυπάει ένα καμπανάκι» και λέει «κοιτάξτε να δείτε τι θα κάνετε, διότι θα αναγκαστείτε στο τέλος αυτά να τα μεταφέρετε στους δημότες σας», αυτό είναι κακό και είναι παρέμβαση στα του δήμου; 
Δηλαδή το αντίθετο-καλό ποιο είναι; Αυτό το οποίο ζούμε τώρα, όπου έρχεται ο κάθε δήμαρχος, υπερβαίνει κάθε έννοια προϋπολογισμού και μετά στέλνει το λογαριασμό να τον πληρώσουν οι φορολογούμενοι, μέσα από τον κρατικό προϋπολογισμό; Αυτό είναι το εναλλακτικό μοντέλο αυτοδιοικήσεως; Γιατί άκουσα τον κ. Βούτση να το συζητάει.
Για το άρθρο 22 έγινε πολύς λόγος και πολύς κριτικός λόγος. Και υπάρχουν προφανώς αποκλίνουσες απόψεις ανάμεσα στους Βουλευτές. Τι κάνει το άρθρο 22; Εγώ θα είμαι επίσης κριτικός για το άρθρο 22 από μία άλλη σκοπιά, όμως, κύριε Υπουργέ. Τι κάνει το άρθρο 22; Στο φόρο 20%, ο οποίος είχε επιβληθεί σε επιχειρήσεις που είτε είναι εκδοτικές είτε είναι τηλεοπτικές, ηλεκτρονικές, ραδιοφωνικές αναστέλλει την έναρξη λειτουργίας του, την ισχύ του, για ένα χρόνο. Από την 1-1-2013 που έπρεπε να ξεκινάει, πηγαίνει την 1-1-2014.
Μου επιτρέπετε να υπομνήσω με τι βαρύνονται σήμερα αυτές οι επιχειρήσεις; Βαρύνονται σε κάθε διαφημιστικό τους έσοδο, γιατί αυτά είναι τα κύρια έσοδα, τα των διαφημίσεων, κυρία Πρόεδρε. Διαφημιστικά έσοδα έχουν αυτές οι επιχειρήσεις, κυρίως οι τηλεοπτικές-ραδιοφωνικές, δεν έχουν άλλα. Θα σας πω τι σημαίνει αυτό, με κόστος 23% ΦΠΑ, 20% αγγελιόσημο. Πήγαμε ήδη στο 43%. Με την ενεργοποίηση αυτού του φόρου, θα πηγαίναμε στο συν 20%. Πάμε στο 63%, σε μια διαφημιστική αγορά η οποία έχει χάσει λόγω της κρίσεως. Όπως αντιλαμβάνεστε, η πρώτη ελαστική δαπάνη για τις επιχειρήσεις είναι η διαφήμιση. 
Έχουμε μια θεαματική συρρίκνωση της διαφήμισης. Έχουμε μία τεράστια κρίση επομένως στα ηλεκτρονικά μέσα. Και αντί να πούμε αυτό, ότι δηλαδή ήδη είναι υπερβολικά βεβαρημένες οι επιχειρήσεις με φορολογία και να πάμε στον αντίποδα, να πάμε ευθέως στην κατάργηση αυτού του φόρου, ο οποίος ούτως ή άλλως, δεν εισπράττεται, αλλά απλώς τον παρατείνουμε και τον παρατείνουμε, μόνο και μόνο γιατί δεν θέλουμε να πούμε αυτό το αυτονόητο, ότι υπάρχει υπερβολική φορολογική επιβάρυνση στα διαφημιστικά έσοδα, ότι η διαφημιστική αγορά είναι μία αγορά υπηρεσιών και δεν υπάρχει κανείς λόγος να τη σκοτώνουμε, ότι στη διαφήμιση δουλεύουν άνθρωποι και δεν υπάρχει κανείς λόγος να τους οδηγούμε στην απόλυση, ότι στα μέσα δουλεύουν άνθρωποι και δεν υπάρχει κανείς λόγος να τους οδηγούμε στην απόλυση, ότι δεν υπάρχουν αυτή τη στιγμή στην πραγματικότητα κερδοφόρα μέσα, προκειμένου να μιλάμε για μεγάλη φορολόγηση των κερδών τους, αντί να δούμε αυτήν την πραγματικότητα της συγκεκριμένης μιντιακής και διαφημιστικής αγοράς, ερχόμαστε και λέμε: ξέρετε, ας το αφήσουμε για ένα χρόνο, να το πάμε παρακάτω. 
Η σωστή θέση θα ήταν εδώ ότι αυτό θα έπρεπε να καταργηθεί. Ήδη, η φορολόγηση είναι υπερβολική, η επιβάρυνση είναι πέραν κάθε ορίου και είναι πολύ βαρύτερη από οποιεσδήποτε άλλες επιχειρήσεις υπάρχουν στο χώρο.
Κάνει μία ακόμη επιλογή το νομοσχέδιο, την οποία θα ήθελα να σχολιάσω. Και η επιλογή είναι στο ζήτημα της κατανομής, ουσιαστικά στο χρονικό σημείο έναρξης των συνεπειών της απογραφής. Και η επιλογή που κάνει είναι ότι μετακινεί το χρονικό σημείο έναρξης αυτών των συνεπειών και το πηγαίνει στο καινούριο οικονομικό έτος. 
Αναπτύχθηκε ένα επιχείρημα εδώ από τον κύριο Υπουργό. Το επιχείρημα το οποίο ακούστηκε είναι ότι στην πραγματικότητα δεν μπορεί να γίνει σήμερα προσαρμογή των προϋπολογισμών. Αυτό θα ανέτρεπε μία προσπάθεια δημοσιονομική που γίνεται και στην οποία συμβάλλουν και οι Οργανισμοί Τοπικής Αυτοδιοίκησης, ότι θα ανέτρεπε ένα συνολικό σχεδιασμό και ότι ενδεχομένως -υπάρχει μία σκέψη- θα υπήρχε μεγάλη επιβάρυνση για τους μικρότερους δήμους, γι’ αυτούς τους δήμους που χάνουν κατοίκους και οι οποίοι έχουν ξεκινήσει με ένα διαφορετικό προϋπολογισμό. 
Τα ακούω αυτά τα επιχειρήματα, αλλά ταυτόχρονα πρέπει να δει κανείς μία πραγματικότητα και μία αδικία, γιατί η σύνδεση της κατανομής κονδυλίων με τον πληθυσμό υπηρετεί μία πραγματικότητα ότι δηλαδή οι μεγάλοι δήμοι πρέπει να εξυπηρετήσουν πολύ περισσότερους ανθρώπους και επομένως με το να μην διαθέτουμε τα κονδύλια που απαιτούνται, κάνουμε μία επιλογή που αδικεί τους δημότες των μεγάλων δήμων. 
Καθυστέρησε η απογραφή, καθυστέρησε η δημοσίευσή της, καθυστέρησε ήδη η εφαρμογή των αποτελεσμάτων και πηγαίνουμε σε μία ακόμα παράταση. Ξαναλέω ότι αυτό δεν είναι το ζήτημα που θέτουν οι δήμαρχοι. Εγώ δεν κοιτώ τους δημάρχους, δεν με ενδιαφέρουν οι αιρετοί, κοιτώ όμως τους δημότες. Οι δημότες έχουν σημασία. 
Άρα, λοιπόν, με το να μην κάνουμε το ταχύτερο δυνατό αυτήν την προσαρμογή, στην πραγματικότητα κάνουμε μία επιλογή που αδικεί τους δημότες που έχουν πια τα αποτελέσματα της απογραφής, που θα έπρεπε να έχουν πρόσθετους πόρους για να εξυπηρετηθούν μέσω των Οργανισμών Τοπικής Αυτοδιοίκησης και δεν το κάνουν αυτό.
Υπήρξε μία μεγάλη συζήτηση για το θέμα των αρμοδιοτήτων του Γενικού Γραμματέα. Εγώ δεν έχω κανένα ζήτημα με αυτό. Αντίθετα, νομίζω ότι έτσι όπως διατυπώθηκε είναι απολύτως ορθολογικό και καταλαβαίνουμε όλοι την αναγκαιότητα να υπάρξουν –και το εξήγησε και ο Υπουργός- μέσα σ’ ένα πολυκομματικό πλέον σχήμα κυβερνητικής συνεργασίας, διαδικασίες ενοποίησης. 
Μία τέτοια διαδικασία ενοποίησης είναι αυτή η υπογραφή, όχι υπό την έννοια βεβαίως του τυπικώς προαπαιτούμενου –υπό την έννοια ότι ακυρώνει, τη δυνατότητα των Υπουργών να νομοθετούν- αλλά κυρίως υπό την έννοια ότι πιστοποιεί την ενοποίηση των κυβερνητικών θέσεων.
Κατά τη γνώμη μου, θα ανακύψει ένα ζήτημα και το ζήτημα το οποίο θα ανακύψει είναι ότι δεν μπορεί να τίθεται ως διαδικαστική προϋπόθεση, κυρία Πρόεδρε, η υπογραφή αυτή για το ζήτημα της καταθέσεως των νομοσχεδίων ή των τροπολογιών στη Βουλή. Η επιλογή δηλαδή που κάνει εδώ ο νομοθέτης, είναι να μεταφέρει μία υποχρέωση στη Βουλή. Εγώ δεν έχω κανένα ζήτημα αν αυτό το ρυθμίσει η Κυβέρνηση και το πούμε μέσα στο νόμο, όπως το λέμε, προκειμένου να ρυθμιστεί το ζήτημα της λειτουργίας της Κυβέρνησης. Όμως, δεν μπορεί με νόμο η Κυβέρνηση να πει το τι θα κάνει η Βουλή. Το τι θα κάνει η Βουλή πρέπει να το πει η Βουλή με τον Κανονισμό της. 
Κατά τη γνώμη μου, λοιπόν, εδώ υπάρχει μία επισήμανση. Εγώ θα έλεγα ότι ακόμα και μέχρι το τέλος της συζήτησης, μπορεί να φύγει μία παράγραφος γιατί αυτό το διαδικαστικό ζήτημα είναι που δημιουργεί μία αντινομία και θα μπορούσε να ρυθμιστεί. 
Έχει κατατεθεί μία τροπολογία, από την πλευρά της Χρυσής Αυγής και από την πλευρά των συναδέλφων της Νέας Δημοκρατίας, που αφορά στο ζήτημα των Βορειοηπειρωτών και Ποντίων, δηλαδή ομογενών υπερηλίκων, στους οποίους χορηγείτο ένα βοήθημα.</Speech>
<Speech><Parlmember>ΝΙΚΟΛΑΟΣ ΤΣΟΥΚΑΛΗΣ</Parlmember>: Αυτή έχει κατατεθεί από όλες τις πτέρυγες της Βουλής.</Speech>
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Α, δεν το ήξερα. Άρα, λοιπόν, έχει κατατεθεί από όλες τις πτέρυγες. Πολύ ωραία. 
Ξέρετε ότι δεν είμαι από αυτούς που προσχωρούν εύκολα σε αιτήματα, τα οποία έχουν υψηλό δημοσιονομικό κόστος. Δεν το έχω κάνει ποτέ, αυτά τα χρόνια της κρίσης. Δεν το κάνω, ακόμα κι όταν είναι τελείως εύλογα κι αυτονόητα τα πράγματα. 
Θέλω όμως να επισημάνω, κύριε Υπουργέ, το εξής: Είναι τροπολογία του Υπουργείου Εργασίας, πράγματι. Τώρα δεν έχουμε το Υπουργείο Εργασίας εδώ, το κατανοώ, η τοποθέτηση είναι περισσότερο πολιτική δήλωση. Θα ήταν ευχής έργο, αν ήταν ο κύριος Υπουργός εδώ για να μπορέσει να τοποθετηθεί επ’ αυτού, αλλά, εν πάση περιπτώσει, είναι κάτι το οποίο εγώ θέλω να πω.
Αντιλαμβάνομαι ότι ενδεχομένως έτσι όπως είναι διατυπωμένη η τροπολογία έχει πολύ αυξημένο δημοσιονομικό κόστος. Η αρχική σκέψη πίσω απ’ αυτό, λέω ξεκάθαρα ποια ήταν: «Αποτελεί βοήθημα, προκειμένου άνθρωποι να μένουν στις πατρογονικές τους εστίες», τουλάχιστον σε ό,τι αφορά τους Βορειοηπειρώτες. Ανεστράφη αυτό με άλλες ρυθμίσεις, που μάλιστα απαιτούσαν για τη λήψη του βοηθήματος αυτού, της συντάξεως αυτής, να έχει ο άλλος παρουσία στον ελλαδικό χώρο. Δεν ήταν η αρχική ιδέα αυτή. Η αρχική ιδέα ήταν ακριβώς η αντίστροφη, να μην έχει παρουσία στον ελλαδικό χώρο, αλλά να ενισχυθεί κυρίως το μειονοτικό στοιχείο, προκειμένου να παραμείνει στο χώρο της μειονότητας. 
Κατά τη γνώμη μου, μια προσαρμογή σε αυτήν την κατεύθυνση -και είναι κάτι που πρέπει να το λάβει υπόψη το Υπουργείο Εργασίας- θα μπορούσε και να μειώσει το δημοσιονομικό κόστος αυτής της τροπολογίας, έτσι όπως εισάγεται στο σύνολό της, αλλά και να επιτελέσει τη βασική της λειτουργία, όταν είχε αρχικώς τοποθετηθεί.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Κυρία Πρόεδρε, θα ήθελα λίγο χρόνο ακόμα.
Τέλος, ακούστηκαν πολλά και ακούστηκαν αρκετά και από την πλευρά της Χρυσής Αυγής που δεν μπορώ να τα αφήσω ασχολίαστα. Εγώ θα προτιμούσα, κυρία Πρόεδρε, ο διάλογος να διεξάγεται με όρους πραγματικούς, με όρους πολιτικούς και με όρους που έχουν να κάνουν με τη μεγάλη δυσκολία στην οποία βρίσκεται η πατρίδα μας σήμερα. 
Αντιλαμβάνομαι ότι ο καθένας έχει τη διάθεση να κάνει τις δικές του ιστορικές αναφορές. Φαντάζομαι ότι όλα τα κόμματα εδώ έχουν τη δική τους ιστορική πορεία και ταυτότητα και τη δική τους ιστορική διεργασία. Η προσφυγή, όμως, στον ιστορικό λόγο, κατά τη γνώμη μου, σήμερα ελάχιστα εισφέρει. Τώρα το να ακούει κριτική, παραδείγματος χάρη, η Νέα Δημοκρατία γιατί ορκίστηκε ο Κωνσταντίνος Καραμανλής από τον Φαίδωνα Γκιζίκη και τι έγινε στη διάρκεια της Μεταπολιτεύσεως και σε αυτό το μεταβατικό καθεστώς –να ακούγεται αυτό ως ψόγος από ανθρώπους που, εν πάση περιπτώσει, δεν ξέρω πώς τοποθετούνται απέναντι σε αυτά τα ζητήματα, αλλά μάλλον έχουν ένα πολλαπλό λόγο για να το πω επιεικώς, για να το πω ξεκάθαρα- αυτό προέρχεται ως μια έγκληση, ως μια κατηγορία; Διότι δεν νομίζω ότι αμφισβητείται πως ο Κωνσταντίνος Καραμανλής αποκατέστησε τη Δημοκρατία στην Ελλάδα. Επίσης, αυτό προέρχεται από τα χείλη ανθρώπων που λένε, παραδείγματος χάρη, «ποιοι είναι οι φασίστες εδώ μέσα;». Εννοούν, παραδείγματος χάρη, ότι η Νέα Δημοκρατία είναι φασιστικό κόμμα, ενώ οι ίδιοι δεν είναι; 
Εγώ δεν θέλω να πέφτουμε σε αυτό το επίπεδο χαρακτηρισμών, διαλόγου, συζητήσεων.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Μην το κάνετε, λοιπόν. Ολοκληρώστε σας παρακαλώ.</ChairmanSpeech>
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Δεν θέλω και δεν πρέπει, γιατί, κατά τη γνώμη μου –και το έχω πει πολλές φορές- μπορεί κανείς να ασκήσει αντιπολίτευση, χωρίς να είναι ανάγκη να προσφεύγει σε τέτοιου είδους επιχειρηματολογίες.
Συζητάμε ένα νομοσχέδιο για την τοπική αυτοδιοίκηση. Εκείνο το οποίο εγώ περιμένω από όλες τις πτέρυγες της Βουλής είναι να ακούσω την άποψη της Χρυσής Αυγής, του ΠΑΣΟΚ, της Δημοκρατικής Αριστεράς, να ακούσω τη θέση τους για το ζήτημα της τοπικής αυτοδιοίκησης. Τώρα καταγγελίες, κραυγές, ισοπέδωση, ο ένας: «είναι αυτό», ο άλλος «είναι εκείνο», ο άλλος: «είναι το τρίτο» νομίζω ότι όλο αυτό δεν βοηθάει σε αυτό που έχει ανάγκη η πατρίδα μας. Να υπάρχουν δηλαδή οργανωμένα, συγκροτημένα επιχειρήματα, ιδεολογικοπολιτικός λόγος, ιδεολογικοπολιτική αντιπαράθεση, αλλά σε αυτό το επίπεδο και όχι να πέφτουμε σε μια προσέγγιση, σε έναν λόγο ο οποίος ελάχιστα βοηθάει σε αυτό που έχει σήμερα ανάγκη ο ελληνικός λαός.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε, κύριε Βορίδη.
Πρέπει να ενημερώσω το Σώμα ότι υπήρξε μια προσυνεννόηση χθες με τον χθεσινοβραδινό Προεδρεύοντα ότι όσοι Κοινοβουλευτικοί Εκπρόσωποι δεν μίλησαν επί της αρχής, θα έχουν χρόνο δεκαπέντε λεπτά. 
Ο Κοινοβουλευτικός Εκπρόσωπος των Ανεξάρτητων Ελλήνων και εσείς, κύριε Παππά, που μιλήσατε θα έχετε προφανώς λιγότερο χρόνο. Ενημερώνω, γιατί είδα μια απορία σε εσάς.
Η κ. Χριστοφιλοπούλου, έχει το λόγο για δεκαπέντε λεπτά.</ChairmanSpeech>
<Speech><Parlmember>ΠΑΡΑΣΚΕΥΗ ΧΡΙΣΤΟΦΙΛΟΠΟΥΛΟΥ</Parlmember>: Ευχαριστώ, κυρία Πρόεδρε.
Κυρία Πρόεδρε, θα ξεκινήσω και εγώ με ένα γενικό σχόλιο για όσα διημείφθησαν σήμερα εδώ. Σήμερα εδώ είδαμε να παίζεται ένα έργο. Θα το ονόμαζα: «Ο κύκλος των πολλών και σκόπιμα χαμένων ευκαιριών». Πολλές πράξεις στο έργο. Ήδη από χθες χάθηκε η πρώτη ευκαιρία να γίνει πραγματικά ονομαστική ψηφοφορία σε μια αμφιβόλου τυπικής νομιμότητας τροπολογία. Χάθηκε η ευκαιρία από την Αντιπολίτευση. Σκόπιμα; Δεν το γνωρίζω. Δεν μπορώ να αποδίδω δίκην προθέσεων, το υποπτεύομαι. 
Σήμερα το πρωί χάθηκαν και άλλες ευκαιρίες. Και χάθηκαν ευκαιρίες την ώρα που συνεζητείτο η ψήφιση του νομοσχεδίου στο σύνολό του. Γιατί τότε δεν αποδέχτηκε η Αξιωματική Αντιπολίτευση άλλη πράξη στο έργο, να ψηφιστεί εκείνη την ώρα με ονομαστική ψηφοφορία στο σύνολό του το νομοσχέδιο; Τέλος, γιατί υπέβαλε την αντίρρηση της εκπρόθεσμα; Άρα, όλα αυτά γίνονται για επικοινωνιακούς λόγους του διδύμου Τσίπρα – Καμμένου, κυρία Πρόεδρε. 
Κύριε Υπουργέ, νομίζω ότι σε τέτοιου είδους παιχνίδια θα πρέπει να απαντήσει η Βουλή με πολύ σοβαρό και σθεναρό τρόπο ότι δεν επιτρέπεται να ευτελίζεται ο Κανονισμός και οι διαδικασίες από όσους δεν τους αξιοποιούν. Διότι συνάδελφοι που κόπτονται περί πραξικοπημάτων, δεν αξιοποίησαν τις δυνατότητες που τους έδωσε ο Κανονισμός της Βουλής και το Σύνταγμα. Τις άφησαν να περάσουν και μετά κατήγγειλαν. 
Γιατί κατήγγειλαν; Για «να παίξουν» επικοινωνιακά. Για να παίξουν ένα έργο. Να πουν στον ελληνικό λαό τι; Για μία τροπολογία, η οποία, όπως ακούσατε ήδη, δεν αφορά καν τα κόμματα. 
Εμείς τους προκαλούμε άλλη μία φορά, να έρθουν να συζητήσουμε για το θέμα των οικονομικών των κομμάτων εδώ. Προκαλούμε κι εσάς, κύριε Υπουργέ, που εκπροσωπείτε την Κυβέρνηση αυτήν τη στιγμή, να το συζητήσουμε αυτό εξονυχιστικά. Να μην καλύψουμε τίποτα. 
Αυτό όμως, που δεν μπορούμε να καλύπτουμε, είναι μονίμως την επίκληση του Κανονισμού απ’ αυτούς που τον παραβιάζουν. Διότι και η αίτηση είχε και εκπρόθεσμα κατατεθεί και δεν είχε το απαραίτητο σύνολο των Βουλευτών. Άρα, προς τι  ο λόγος; Επικοινωνιακά παιχνίδια, «έργα», εδώ στη Βουλή. Κρίμα! 
Μπαίνω στο νομοσχέδιο, κύριε Υπουργέ. 
Έχει και από χθες και σήμερα σχεδόν εξαντληθεί η συζήτηση. Ήδη οι Εισηγητές μας -αρχικά ο κ. Ντόλιος και μετά ο κ. Τριαντάφυλλος- έχουν επισημάνει επιμέρους ζητήματα. Θέλω ένα - δύο γενικά σχόλια και δύο - τρία κορυφαία, κατά τη γνώμη μου, ζητήματα να επισημανθούν κι από μένα.
Το καλώς νομοθετείν και η πράξη νομοθετικού περιεχομένου. Κύριε Υπουργέ, από το συνάδελφό σας, τον κ. Στυλιανίδη, δεν καλύφθηκα χθες. Διότι η πράξη νομοθετικού περιεχομένου μπορεί να κατετέθη στις 31 Δεκεμβρίου -και κανείς δεν είπε ότι δεν δουλεύουν οι Υπουργοί- αλλά τα προβλήματα προϋπήρχαν. Και θα μπορούσε κάλλιστα, τα όσα νομοθετήθηκαν σ’ αυτήν την πράξη, να έχουν έρθει πολύ πριν την παραμονή Πρωτοχρονιάς, ούτως ώστε να μην κάθεται και ο Υπουργός και το Υπουργικό Συμβούλιο διά περιφοράς να υπογράφει πράξεις νομοθετικού περιεχομένου. Άρα, αυτό για εμάς δεν είναι δεκτό. 
Εγώ θα εκφράσω, όμως, την καλή μου πίστη ως κοινοβουλευτική δύναμη μετέχουσα στον κυβερνητικό συνασπισμό, σ’ αυτό που άκουσα να λέει ο Εκπρόσωπος της Νέας Δημοκρατίας: «Αυτό ήταν στις 31 Δεκεμβρίου. Έχουμε τελειώσει μ’ αυτό». Πράγματι, εγώ ελπίζω να έχουμε τελειώσει μ’ αυτό, διότι εμείς, τουλάχιστον ως ΠΑΣΟΚ, έχουμε τελειώσει μ’ αυτό. Ως εδώ για το διαδικαστικό. 
Επί της ουσίας: Κοιτάξτε, το Παρατηρητήριο Οικονομικής Αυτοτέλειας δεν θα λύσει όλα τα προβλήματα της αυτοτέλειας και της αυτονομίας των Οργανισμών Τοπικής Αυτοδιοίκησης, ούτε και το μεγάλο πρόβλημα που έχει ακόμα η σχέση μεταξύ κράτους και αυτοδιοίκησης, που είναι μία σχέση ετεροβαρής, μία σχέση μεγαλύτερης εξάρτησης από το κράτος της αυτοδιοίκησης απ’ ό,τι θα έπρεπε να είναι. 
Αυτό, πιστεύω, κύριε Υπουργέ και κυρία Πρόεδρε, πρέπει να το συζητήσουμε εκτενώς εν όψει της συνταγματικής Αναθεώρησης. 
Να συζητήσουμε τι λοιπόν; Περισσότερη οικονομική αυτοτέλεια στους δήμους της χώρας. Να το συζητήσουμε ουσιαστικά. Να δούμε ποια είναι τα όρια του 101 και του 102. Να δούμε πώς βλέπουμε ξανά την οργάνωση του κράτους και της αυτοδιοίκησης και την κατανομή των αρμοδιοτήτων. Διότι το ζήτημα αφορά και την κατανομή των αρμοδιοτήτων. 
Και γνωρίζετε πολύ καλά, κύριε Υπουργέ, ότι νομολογία του Συμβουλίου της Επικρατείας είναι εκείνη η οποία δεν διευκολύνει -κι όχι διότι φταίει το Συμβούλιο της Επικρατείας, το Συμβούλιο της Επικρατείας καλείται να επισημάνει πλευρές του Συντάγματος- τη μεταβίβαση των αρμοδιοτήτων. 
Άκουσα από τον κ. Στυλιανίδη -και χαίρομαι που το άκουσα αυτό, το πιστεύω και περιμένω να δούμε τα αποτελέσματα- ότι οι υπηρεσίες του Υπουργείου σας επεξεργάζονται σχέδια και πρόγραμμα μεταβίβασης αυτών των αρμοδιοτήτων. Αυτό είναι προς τη σωστή κατεύθυνση. 
Θεωρούμε, δε, ότι και τα ζητήματα του κόστους, όπως είπε και ο εισηγητής μας, μπορούν να λυθούν, διότι αυτές οι αρμοδιότητες ασκούνται έτσι κι αλλιώς κι έχουν κάποιο κόστος. 
Και επειδή και τις επόμενες ημέρες και σήμερα συζητούμε και συζητά η Κυβέρνηση και με τους εταίρους και πιστωτές μας το ζήτημα της διοικητικής αναδιάρθρωσης, «ιδού πεδίον δόξης λαμπρόν». Διότι η μεταφορά των αρμοδιοτήτων θα διευκολύνει την κινητικότητα εντός του -εν τη ευρεία έννοια- δημοσίου τομέα. Άρα, εν προκειμένω, θα διευκολύνει και τη μεταβίβαση των αρμοδιοτήτων προς τους Οργανισμούς Τοπικής Αυτοδιοίκησης. 
Θέλω να κάνω κι ένα σχόλιο –επιτρέψτε μου- για τις διατάξεις που αφορούν τη συνυπογραφή του Γενικού Γραμματέα της Κυβέρνησης. Ο Γενικός Γραμματέας της Κυβέρνησης ασκεί έναν κομβικό ρόλο συντονισμού και στήριξης. Δεν είναι, όμως, μέλος του Υπουργικού Συμβουλίου. Μέλος του Υπουργικού Συμβουλίου είναι ο Πρωθυπουργός και οι Υπουργοί κατά το Σύνταγμα. Παρίσταται ο Γενικός Γραμματέας -με βάση το π.δ. 63/2005 και 76- και το προσωπικό που ορίζεται και είναι κάθε φορά εκεί για να στενογραφεί, να παρακολουθεί, να κρατά τα πρακτικά. 
Άρα, έχει περισσότερο διαδικαστικό χαρακτήρα. 
Η νομοτεχνική βελτίωση που φέρατε στη ρύθμιση, οριακά λύνει το θέμα, διότι προσδιορίζει ένα ρόλο στο Γενικό Γραμματέα της Κυβέρνησης, ο οποίος είναι, αν θέλετε, ρόλος περισσότερο διαδικαστικός και λιγότερο επί της ουσίας. Δεν νοείται κανείς ότι μπορεί κάποιος Υπουργός να εμποδιστεί να καταθέσει νομοθετική πρωτοβουλία. 
Από εκεί και πέρα, όμως, τίθεται ένα θέμα ως προς τις αρμοδιότητες της Βουλής. Δεν μπορεί κανένας Γενικός Γραμματέας να παρακωλύει τη Βουλή να αποδεχθεί ή όχι τα νομοσχέδια. 
Γι’ αυτό θα συμφωνήσω με τον κ. Βορίδη και παρακαλώ να αποσύρετε το σχετικό εδάφιο.
Σε σχέση με αυτό, θα ήθελα επίσης να σας θυμίσω πώς όταν συζητήθηκε η Γενική Γραμματεία Συντονισμού, σας επισημάναμε ότι αυτήν τη στιγμή στο κέντρο –κάτι που χρειάζεται βεβαίως και γι’ αυτό ψηφίσαμε και δώσαμε αυτή τη δυνατότητα στην Κυβέρνηση, για να έχει καλύτερο συντονισμό- συνυπάρχουν τόσο η Γενική Γραμματεία του Πρωθυπουργού, η οποία υπήρχε πριν, όσο και η Γενική Γραμματεία Συντονισμού που ψηφίσαμε υπό τον όρο ότι θα είναι μεταβατικό αυτό το στάδιο. Τότε ο συνάδελφός σας, κύριε Υπουργέ,  ο κ. Σταμάτης μου είπε ότι είναι μεταβατική η συνύπαρξη των δύο Γενικών Γραμματειών, Πρωθυπουργού και Συντονισμού, διότι δεν είναι δυνατόν να μην ξέρουμε ποιος κάνει τι και να έχουμε δύο Γενικές Γραμματείες σε παράλληλες ή και επικαλυπτόμενες αρμοδιότητες εν τοις πράγμασι και στο πολιτικό γίγνεσθαι το καθημερινό. 
Θα πρέπει, λοιπόν, κύριε Υπουργέ, να μας δώσει η Κυβέρνηση αυτό το χρονοδιάγραμμα που μας υποσχέθηκε πότε θα καταργηθεί η μία Γραμματεία υπέρ της άλλης την οποία ψηφίσαμε, διότι αυτά δημιουργούν αυτές τις ρυθμίσεις που έχουν κωλύματα, όπως είπε και ο εκπρόσωπος του δικού σας κόμματος, της Νέας Δημοκρατίας. 
Θέλω, επίσης, κυρία Πρόεδρε, να επισημάνω κι εγώ ένα - δύο άλλα ζητήματα που αφορούν τις τροπολογίες. 
Σε ό,τι αφορά την τροπολογία 399 που είναι η κατανομή των κεντρικών αυτοτελών πόρων της αυτοδιοίκησης μετά την απογραφή του 2011, κατ’ αρχάς υπάρχει μια τρομερή καθυστέρηση. Αυτήν την καθυστέρηση καλούνται να την επωμιστούν οι κάτοικοι εκείνων των δήμων της χώρας οι οποίοι έχουν αύξηση πληθυσμού. Και υπάρχουν πάρα πολλοί και σε πολλά μέρη της Ελλάδας. Φτάνει ακόμη και τα όρια του 60% η αύξηση πληθυσμού έναντι της προηγούμενης απογραφής. Υπάρχει δήμος στη χώρα που έχει υπερβεί το 60% στην αύξηση πληθυσμού. Αυτοί οι δήμοι εδώ και ενάμιση χρόνο, ήδη, λειτουργούν με πολύ περιορισμένους πόρους σε σχέση με τις ανάγκες των κατοίκων που καλούνται να καλύψουν, διότι γι’ αυτό ενδιαφερόμεθα. 
Βεβαίως, το πληθυσμιακό κριτήριο δεν είναι το μόνο. Και, βεβαίως, πρέπει να ληφθεί μέριμνα ιδιαίτερα για τους μικρούς και αγροτικούς δήμους να έχουν κάποια μίνιμουμ έξοδα. Κανείς δεν είπε όχι. Είναι σε γνώση μας ότι η Κεντρική Ένωση Δήμων Ελλάδας στο επικείμενο συνέδριό της στις 23 Μαΐου θα παρουσιάσει πρόταση με βάση την οποία θα υπάρξει μία πολυκριτηριακή προσέγγιση στο ζήτημα της κατανομής των κεντρικών αυτοτελών πόρων. Να τη δούμε αυτήν την πρόταση της αυτοδιοίκησης, να τη συζητήσουμε εδώ στη Βουλή. 
Άρα, με δεδομένο ότι αυτή η τροπολογία θα δημιουργήσει οξύτατα προβλήματα σε μια σειρά δήμους, οι οποίοι δεν θα φταίνε και θα έχουν κάθε δικαίωμα να ζητήσουν τους πόρους που δικαιούνται με βάση τα ισχύοντα και την απογραφή του 2011, τους λέμε ότι θα τα πάρουν το 2014 και αν τα πάρουν. Θα υπάρξει μεγάλο πρόβλημα σε μια σειρά από δήμους της χώρας. 
Αυτό που θα έπρεπε να κάνετε κατά τη γνώμη μας θα ήταν να μην φέρετε τη διάταξη αυτή και να περιμένετε το συνέδριο της ΚΕΔΕ. Να περιμένετε την πρόταση της αυτοδιοίκησης για να λυθεί επί της ουσίας το ζήτημα ή να πηγαίναμε με την τρέχουσα απογραφή και να μπορούσαμε να δώσουμε μια μικρή βοήθεια στους δήμους που σας είπα, οι οποίοι έχουν πολύ μεγάλη ανάγκη. 
Επιπλέον, κύριε Υπουργέ, θέλω να επισημάνω το ζήτημα των ομογενών Βορειοηπειρωτών και Ποντίων. Νομίζω ότι όλες οι πτέρυγες της Βουλής το είχαμε θέσει στον κ. Βρούτση την προηγούμενη εβδομάδα. Το θέτουμε τώρα και σε εσάς.  Μεταβιβάστε το! Νομίζω ότι σε επόμενο νομοσχέδιο πρέπει η Κυβέρνηση να πάρει τη πρωτοβουλία να φέρει τη ρύθμιση. 
ΑΙΚΑΤΕΡΙΝΗ ΠΑΠΑΚΩΣΤΑ - ΣΙΔΗΡΟΠΟΥΛΟΥ: Το είπαμε και στην επιτροπή αυτό.</Speech> 
<Speech><Parlmember>ΠΑΡΑΣΚΕΥΗ ΧΡΙΣΤΟΦΙΛΟΠΟΥΛΟΥ</Parlmember>: Εγώ δεν ήμουν στην επιτροπή. Δεν έχει σημασία. Σας άκουσα, κυρία Παπακώστα.  
Κύριε Υπουργέ, νομίζω ότι θα πάρετε την πρωτοβουλία να φέρετε ως Κυβέρνηση τη ρύθμιση αυτή. Την θέλουν όλες οι πτέρυγες της Βουλής. Είναι δίκαιη. Δεν είναι τεράστιο το κόστος. Μπορούμε να το αντιμετωπίσουμε. Είναι υπερήλικες και χρειάζονται τη στήριξη της πολιτείας. Είναι άνθρωποι οι οποίοι υπηρέτησαν την πατρίδα με πολλαπλό τρόπο. 
Τέλος, έχουμε κι εμείς καταθέσει, κυρία Πρόεδρε, μια τροπολογία για την οποία ακούσαμε τον κ. Στυλιανίδη να λέει ότι θα τη φέρει. Θέλω να επισημάνω κι εγώ -και να έχω ίσως την ευκαιρία να το ακούσω και από τον κ. Αθανασίου- ότι η τροπολογία αυτή μιλάει για τους μετακλητούς υπαλλήλους των δήμων και τους ιδιαίτερους γραμματείς. 
Προτείναμε, λοιπόν, οι θέσεις των ιδιαίτερων γραμματέων και των μετακλητών υπαλλήλων, που δεν έχουν αξιοποιηθεί καθόλου από τους δήμους την τρέχουσα δημοτική περίοδο, να καταργηθούν και μέχρι να τελειώσει η ισχύουσα δημοτική περίοδος -δηλαδή μέχρι τις δημοτικές εκλογές- να ισχύουν όσες απ’ αυτές τις θέσεις καλύφθηκαν. Διότι, πραγματικά, για να καλυφθούν τεκμαίρεται ότι υπήρχαν οι ανάγκες. Οι άλλες θέσεις να καταργηθούν πάραυτα. 
Νομίζουμε ότι είναι μια τροπολογία η οποία και δεν δημιουργεί επιπλέον προβλήματα στην τοπική αυτοδιοίκηση και δεν δημιουργεί κι ένα κόστος και μια προσδοκία στους δήμους εν όψει επερχόμενων εκλογών την επόμενη χρονιά, ότι θα υπάρξουν αυτές οι θέσεις και ότι θα είναι στο διηνεκές. 
Κυρία Πρόεδρε, νομίζω ότι έχω ολοκληρώσει. 
Σας ευχαριστώ.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>):  Κι εγώ σας ευχαριστώ. 
Ο κ. Χρήστος Παππάς, Κοινοβουλευτικός Εκπρόσωπος του Λαϊκού Συνδέσμου - Χρυσή Αυγή, έχει το λόγο για οκτώ λεπτά.</ChairmanSpeech> 
<Speech><Parlmember>ΧΡΗΣΤΟΣ ΠΑΠΠΑΣ</Parlmember>: Θα ήθελα να διορθώσω τον κ. Βορίδη που μίλησε για «κραυγές». Ποιες κραυγές, κύριε Βορίδη; Παράκρουση! Να το κοιτάξετε. Κραυγές δεν ακούγονται μέσα εδώ. Αν περάσετε αυτήν την πόρτα και βγείτε έξω και κυκλοφορήσετε όχι στα βόρεια προάστια, αλλά στις απλές γειτονιές, θα ακούσετε κραυγές αγωνίας εκατομμυρίων Ελλήνων τους οποίους εξοντώνετε. 
Όσον αφορά το θέμα της Βορείου Ηπείρου, να συμφωνήσω μαζί σας, με την Κυβέρνηση, με τις προϋποθέσεις που έθεσε, ότι πρέπει να έχουν εικοσαετή παραμονή στην Ελλάδα. Ναι, να έχουν εικοσαετή παραμονή στην Ελλάδα, νοούμενης, όμως, ως Ελλάδας και της Βόρειας Ηπείρου. Διότι, για εμάς Ελλάδα είναι η Βόρειος Ήπειρος. 
Εσείς στο Υπουργείο Εξωτερικών έχετε απαγορευμένο όρο τη Βόρειο Ήπειρο και διώκετε διπλωμάτη, τον Θοδωρή τον Καμαρινό, τον πρόξενο Κοριτσάς, διότι χρησιμοποίησε τον όρο «Βόρειος Ήπειρος». Για κοιτάξτε το με τον κ. Αβραμόπουλο. 
Θα ήθελα να σας πω μια πληροφορία. Είστε πολύ λίγοι εδώ. Είστε πέντε μνημονιακοί Βουλευτές και είμαστε πέντε αντιμνημονιακοί Βουλευτές της Χρυσής Αυγής. Εδώ είναι όλο το παιχνίδι σήμερα.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>):  Καλά κάνατε και είπατε «Χρυσής Αυγής», γιατί είμαι και εγώ εδώ, αντιμνημονιακή.</ChairmanSpeech> 
<Speech><Parlmember>ΧΡΗΣΤΟΣ ΠΑΠΠΑΣ</Parlmember>: Εσείς είστε Πρόεδρος. Δεν είστε Βουλευτής.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>):  Δεν είμαι Βουλευτής εγώ!</ChairmanSpeech>
<Speech><Parlmember>ΑΘΑΝΑΣΙΟΣ ΜΠΟΥΡΑΣ</Parlmember>: Είναι και το ΚΚΕ.</Speech> 
<Speech><Parlmember>ΧΡΗΣΤΟΣ ΠΑΠΠΑΣ</Parlmember>: Και το ΚΚΕ είναι εδώ. Βεβαίως, δεν πρέπει να ξεχνάμε το ιστορικό κόμμα των αγώνων και των επιχειρήσεων. 
Θα πρέπει να πούμε να το εξής για να το πληροφορηθείτε: Πριν από λίγο ο κ. Προβόπουλος, ο αγαπημένος σας -ο αγαπημένος και της Νέας Δημοκρατίας και του ΠΑΣΟΚ- είπε το εξής στην επιτροπή: «Δεν με ενδιαφέρει αν οι τράπεζές μας είναι ελληνικές ή όχι. Μου αρκεί να είναι σωστές τράπεζες». Δηλαδή, αν η «ZIRAAT», η τουρκική τράπεζα που αλωνίζει στη Θράκη, θελήσει να αγοράσει την Εθνική ή και την Τράπεζα Ελλάδος, ο κ. Προβόπουλος δεν θα έχει πρόβλημα; 
Ας έρθω στην ουσία των όσων έγιναν σήμερα εδώ. Επειδή βρίσκομαι στο Βήμα, θα ήθελα να πω ότι εμείς δεν αποχωρούμε. Εσείς θα αποχωρήσετε. Μάλλον, δεν θα αποχωρήσετε. Θα σας αποδιώξει ο ελληνικός λαός. Θα αποδιώξει και τους κλέφτες και τα λαμόγια και τους απατεώνες, είτε αυτοί είναι τραπεζίτες είτε αυτοί είναι πολιτικοί. Θα πάνε φυλακή και θα επιστρέψουν τα κλεμμένα στον ελληνικό λαό. Να είστε σίγουροι και εσείς και ο ελληνικός λαός πως με τη δύναμη της Χρυσής Αυγής θα ξεβρομίσει ο τόπος. 
Κυρία Πρόεδρε, ήταν θαυμαστή η σημερινή μέρα. Ακούσαμε σ’ αυτήν την κορυφαία Αίθουσα τον εκπρόσωπο της Δημοκρατικής Αριστεράς, που δυστυχώς απουσιάζει, απευθυνόμενο σε παιδιά δημοτικού πάνω στα θεωρεία, να λέει πως αυτός είναι ο ναός της Κοινοβουλευτικής Δημοκρατίας. 
Δεν ξέρω αν είναι ναός ή χάβρα, όπως τον καταντήσατε με τις σημερινές διαδικασίες. Να τις αναφέρω ως διαδικασίες-πλυντήριο όπου νομιμοποιούνται οι παράνομοι και οι παρανομίες. Και τα όψιμα «όχι» της Δημοκρατικής Αριστεράς και τα επικοινωνιακά παιχνίδια να ξέρουν ότι δεν θα τους σώσουν. Δεν θα γλιτώσετε από την οδύνη του εκλογικού μέτρου το οποίο είναι και το μεγάλο σας πρόβλημα.
Δυστυχώς, η Αίθουσα αυτή αποδεικνύεται ότι είναι καθρέφτης της κοινωνίας. Και όπως στην κοινωνία συναντάς τους κλέφτες, τα λαμόγια, τους ψεύτες και τους πλαστογράφους, ομοίως τους συναντάμε και εδώ. Η ανακοίνωση παρανόμως και παρατύπως και αντικανονικώς του αποτελέσματος σχετικά με το άρθρο που έβγαλε λάδι τους τραπεζίτες, το αποδεικνύει. Αποδεικνύει τις ιδιότητες τόσο των εμπλεκομένων ψηφισάντων όσο και του Προεδρείου. Αποκαλύπτεστε, κύριοι, και επιταχύνετε την έλευση της κάθαρσης, επιταχύνετε την έλευση της Χρυσής Αυγής.
Ακούσαμε στην Αίθουσα αυτή τη φράση «κυβέρνηση εθνικής ευθύνης». Ποια κυβέρνηση και ποια εθνική ευθύνη; Αναφέρεστε στην Κυβέρνηση που στέκεται σούζα στους υπαλλήλους της τρόικας στην Κυβέρνηση που υποδέχεται τον Φούχτελ και δρομολογεί την καντονοποίηση της κατεχόμενης χώρας; Και ποια εθνική ευθύνη; Να προσθέσω εγώ: Και ποια εθνικά αντανακλαστικά; Αναφέρεστε στην Κυβέρνηση της εξωθεσμικής εξωτερικής πολιτικής, την Κυβέρνηση που προσκυνά μπροστά στους τουρκικούς εκβιασμούς για διχοτόμηση της Κύπρου και για συνεκμετάλλευση στο Αιγαίο; Αναφέρεστε στην Κυβέρνηση που έχει αφήσει ανυπεράσπιστη την πατρίδα μας στο έγκλημα, στην Κυβέρνηση που έχει μετατρέψει τη ζωή των πολιτών σε ένα σύγχρονο φαρ ουέστ; Πρόσφατες οι μνήμες της επίθεσης των Ουτσεκάδων στις Φυλακές Τρικάλων, αλλά και της δολοφονίας της ατυχούς Ελληνίδας στον Ισθμό της Κορίνθου.
Όντως,  θα συμφωνήσω. Είστε Κυβέρνηση εθνικής ευθύνης με την έννοια ότι σε αυτήν την Κυβέρνηση που καταστρέφει τη χώρα, πρέπει σίγουρα να αποδοθούν οι ευθύνες για τα όσα πράττει ενάντια στον ελληνικό λαό. 
Ακούσαμε τη Δημοκρατική Αριστερά. Αλήθεια, τι σημαίνει αυτό το «Δημοκρατική Αριστερά»; Υπάρχει και η μη Δημοκρατική Αριστερά; Εν πάση περιπτώσει, υπάρχει Αριστερά χωρίς μαρξισμό, χωρίς λενινισμό, χωρίς δικτατορία του προλεταριάτου; Οι μέχρι πρότινος κομμουνιστές του ΚΚΕ φόρεσαν το φερετζέ της δημοκρατίας;
Ακούσαμε, λοιπόν, τη Δημοκρατική Αριστερά να λέει ότι δεν ψήφισε ούτε το πρώτο μνημόνιο ούτε το δεύτερο ούτε το μεσοπρόθεσμο.</Speech>
<Speech><Parlmember>ΔΗΜΗΤΡΙΟΣ ΑΝΑΓΝΩΣΤΑΚΗΣ</Parlmember>: Αλήθεια είναι.</Speech>
<Speech><Parlmember>ΧΡΗΣΤΟΣ ΠΑΠΠΑΣ</Parlmember>: Το τρίτο μνημόνιο, κύριοι, το ξεχάσατε; Σιωπή για το τρίτο. Τον περασμένο Νοέμβριο εσείς δεν ήσασταν σε αυτήν την Αίθουσα; Ήσασταν αλλού; Εκμεταλλεύεστε τα διδάγματα της ιδεολογίας σας που λένε ότι οι μάζες έχουν κοντή μνήμη. Αυτό κάνετε. Σε αυτό ποντάρετε.</Speech> 
<Speech><Parlmember>ΔΗΜΗΤΡΙΟΣ ΑΝΑΓΝΩΣΤΑΚΗΣ</Parlmember>: Το αντίθετο.</Speech>
<Speech><Parlmember>ΧΡΗΣΤΟΣ ΠΑΠΠΑΣ</Parlmember>: Ποιον κοροϊδεύετε επιτέλους; Είστε η Αριστερά με τα δεκάδες ακίνητα, η Αριστερά που έχει καταντήσει να είναι η νομική υπηρεσία των υποστηρικτών του τείχους του αίσχους, των υποστηρικτών των σφαγέων του ατυχούς και αγωνιζόμενου παλαιστινιακού λαού. Είστε αυτή η Αριστερά. Είστε η Αριστερά με τις δεξιές τσέπες. Αυτοί είστε. Αποκαλυφθήκατε. 
Δεν θα δυσκολεύτηκε και ο άλλος Αριστερός με τον κ. Μπόμπολα προχθές που είχε συνάντηση. Τους ενώνει η κοινή τους προέλευση. Επονίτης ήταν και ο Μπόμπολας. Δικός σας ήταν και ο Μπόμπολας πριν γίνει βαρόνος των μίντια. Κνίτης και ο Άλεξ. Αυτή είναι η Αριστερά στο σύνολό της. Δεν την ξεχωρίζω. 
Χάριν της Αριστεράς, κύριε Βορίδη, δεν επανήλθε το γένος στις Ένοπλες Δυνάμεις. Η Χρυσή Αυγή προσφέρει σήμερα μια ευκαιρία να εφαρμόσετε επιτέλους σε ένα ζήτημα μια εθνική πολιτική -και αναφέρομαι στο σύνολο των Βουλευτών όλων των παρατάξεων- υπερψηφίζοντας την τροπολογία για το γένος στις Ένοπλες Δυνάμεις και στα Σώματα Ασφαλείας. Βασική προϋπόθεση, βέβαια, να την κάνει δεκτή ο κύριος Υπουργός. 
Κύριε Υπουργέ, όσον αφορά την τροπολογία της Χρυσής Αυγής για το γένος στις Ένοπλες Δυνάμεις, τι οδηγίες έχετε από τον κ. Σαμαρά; Στα ενδιάμεσα των συναντήσεών του με την τρόικα –σημειώνω την πληροφορία ότι η τρόικα απαιτεί και θέλει συναντήσεις μόνο με τον Σαμαρά και μόνο με το Στουρνάρα, δεν θέλει με κανέναν άλλο- τι θα πει ο κ. Σαμαράς για το γένος; Γνωρίζετε; Είναι ενημερωμένος ο κ. Σαμαράς; Ο κ. Σαμαράς παρακολουθεί τις κοινοβουλευτικές διαδικασίες; Τον ενδιαφέρουν ή πεισματικά ακολουθεί την μνημονιακή, ενδοτική και καταστροφική πολιτική του; Θα συνεχίσετε να ξεπουλάτε τον τόπο; 
Εν πάση περιπτώσει, είναι γνωστό τοις πάσι -να ακουστεί κι εδώ, διότι χάριν του κ. Βενιζέλου και της ΔΗΜΑΡ δεν επανήλθε το γένος στις Ένοπλες Δυνάμεις- πως δεν κυβερνά ο κ. Σαμαράς. Δεν είναι Πρωθυπουργός ο κ. Σαμαράς. Πρωθυπουργός είναι ο κ. Βενιζέλος, Πρόεδρος ενός ανύπαρκτου κόμματος.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>):  Ολοκληρώστε, κύριε Παππά.</ChairmanSpeech> 
<Speech><Parlmember>ΧΡΗΣΤΟΣ ΠΑΠΠΑΣ</Parlmember>: Ολοκληρώνω.
Το είδαμε σήμερα στις διαδικασίες, όπου οι Βουλευτές του ΠΑΣΟΚ μίλαγαν λέγοντας: «Να πω τη γνώμη μου». Κανείς δεν πήρε πάνω του το ΠΑΣΟΚ. Διαλύεστε κύριοι. Διαλύεστε! Διαλύετε μεν τη χώρα, αλλά διαλύεστε και εσείς. Όσο πιο γρήγορα διαλυθείτε εσείς, τόσο πιο καλό θα είναι για τη χώρα.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε, κύριε Παππά.
Ο κ. Νικόλαος Τσούκαλης έχει το λόγο.</ChairmanSpeech>
<Speech><Parlmember>ΝΙΚΟΛΑΟΣ ΤΣΟΥΚΑΛΗΣ</Parlmember>: Ευχαριστώ πολύ, κυρία Πρόεδρε. 
Κυρίες και κύριοι συνάδελφοι, ολοκληρώνεται αυτή η διαδικασία με την παρουσία σε αυτήν εδώ την Αίθουσα πέντε κομμάτων από τα επτά. Και πρέπει να υπομνήσουμε για όσους μας παρακολουθούν, ότι έχει αποχωρήσει από την Αίθουσα η Αξιωματική Αντιπολίτευση και οι Ανεξάρτητοι Έλληνες. Τα άλλα πέντε κόμματα βρίσκονται εδώ και προσπαθεί το καθένα να καταθέσει την άποψή του, την αντίθετη άποψή του, την πολύ αντίθετη άποψή του, την αντιπαράθεσή του, σε σχέση με τα τεκταινόμενα. 
Αποχώρησαν τα δύο κόμματα με ποια καταγγελία; Αποχώρησαν με την καταγγελία ότι λίγο - πολύ αυτό εδώ είναι ένα Κοινοβούλιο «χούντας», στο οποίο έχει καταλυθεί η Δημοκρατία, το Σύνταγμα, ο Κανονισμός της Βουλής και οι θεσμοί. 
Ξέρετε γιατί είναι επικίνδυνο αυτό; Είναι επικίνδυνο γιατί, δυστυχώς, υπάρχει μία πολύ μεγάλη μερίδα συμπολιτών μας, η οποία κάτω από την πολύ βαθιά κρίση, κάτω από την απόγνωση που βρίσκεται, κάτω από την αδυναμία του να μπορέσει να συνειδητοποιήσει τι έχει γίνει, έχει την ίδια άποψη. Έχει την άποψη ότι αυτό εδώ το κτήριο, αυτός εδώ ο χώρος, ίσως να μην αξίζει να υπάρχει. 
Δύο πολιτικές δυνάμεις, λοιπόν, αποχωρούν, ουσιαστικά υιοθετώντας αυτήν τη συγκεκριμένη αντίληψη. Γι’ αυτό ακριβώς είναι επικίνδυνη αυτή η συμπεριφορά. 
Η Δημοκρατική Αριστερά ως τμήμα, ως η συνέχεια του ιστορικού ρεύματος της ανανεωτικής Αριστεράς, κυρία Πρόεδρε, δεν συνηθίζει να αποχωρεί από τους θεσμούς. Μπορεί να διαφωνεί με τη λειτουργία τους, μπορεί να διαφωνεί με πολλά από τα χαρακτηριστικά τους, πλην, όμως, παραμένει, εντοπίζει αυτές τις αδυναμίες και προσπαθεί μέσα από τη δημοκρατική λειτουργία της να τους βελτιώσει. 
Σήμερα, λοιπόν, αυτή η εικόνα της Αίθουσας δεν είναι η εικόνα ενός Κοινοβουλίου το οποίο νοιάζεται για την κοινωνία, νοιάζεται για τους πολίτες, όπου έχει συνειδητοποιήσει σε ποια κατάσταση βρίσκεται η χώρα. 
Αυτά ήταν απαραίτητα να τα τονίσουμε, ως μία εισαγωγή, προκειμένου να γίνει κατανοητό το σημείο του προβλήματος και το πως πρέπει να είναι παράδειγμα προς αποφυγή ενέργειες κάποιων κομμάτων και κάποιων συναδέλφων. 
Όσον αφορά το νομοσχέδιο, η πράξη νομοθετικού περιεχομένου είναι το δίκαιο της ανάγκης. Έχουμε τονίσει πάρα πολλές φορές σε αυτή εδώ την Αίθουσα ότι δεν ικανοποιεί κανέναν η τήρηση αυτής της διαδικασίας και μάλιστα η τήρησή της κατ’ επανάληψη.
Η ευθύνη, όμως, για την τοποθέτηση απέναντι σε τέτοια νομοθετήματα πρέπει να είναι παρούσα, συγκεκριμένη, να τεκμηριώνεται ούτως ώστε να μπορούμε να αποφεύγουμε τις εξελίξεις. 
Το έχω πει και άλλες φορές σε αυτήν την Αίθουσα, θα το επαναλάβω για άλλη μία φορά μήπως γίνει κατανοητό. Στις 13 Δεκεμβρίου του 2012 το κυπριακό Κοινοβούλιο με κυβέρνηση ΑΚΕΛ ψήφισε με υπερεπείγουσες διαδικασίες ομόφωνα, κυρία Πρόεδρε, είκοσι τρία νομοσχέδια, χωρίς κραυγές, χωρίς καταγγελίες από την Αντιπολίτευση και σε περίοδο προεκλογική.
Προσφάτως στη δεύτερη ψηφοφορία του κυπριακού Κοινοβουλίου ψηφίστηκαν πέντε νομοσχέδια με αποχές, εύγλωττες, κάποιων κομμάτων, δίχως καταγγελίες επίσης, δίχως επένδυση κάποιων κομμάτων στην απόγνωση των πολιτών λόγω της διαφαινόμενης κρίσης.
 Αυτά, λοιπόν, είναι παραδείγματα μιας χώρας και μιας κοινωνίας η οποία συνειδητοποίησε σε ποια κατάσταση βρίσκεται και η οποία αποφασίζει ομόφωνα, ομόθυμα να αγωνιστεί να ξεπεραστεί η κρίση.
Με θλίψη, λέμε, άραγε θα φτάσουμε και εμείς κάποια στιγμή σε αυτό το επίπεδο, το να βγαίνουμε στα κανάλια και να αντιπαρατιθέμεθα σε πολιτικό επίπεδο με πολιτικούς χαρακτηρισμούς σκληρούς, πολύ σκληρούς αλλά όχι ακραίους, να μην δηλητηριάζουμε την κοινή γνώμη;
Έτσι, λοιπόν, καλό θα ήταν η Αντιπολίτευση να τοποθετείται στο συγκεκριμένο νομοθέτημα επί της ουσίας και όχι πάνω στην επίπλαστη βάση του περιεχομένου της νομοθέτησης. 
Εδώ, βεβαίως, κύριε Υπουργέ, έχω να κάνω μία παρατήρηση -όχι την παρατήρηση που έκανε η κ. Χριστοφιλοπούλου γιατί γνωρίζουμε πάρα πολύ καλά τι είχε προηγηθεί στη χώρα για να φτάσουμε εδώ- ότι δηλαδή δεν ακολουθήσατε την τακτική που ακολούθησαν άλλοι συνάδελφοί σας, οι οποίοι έκαναν το εξής απλό. Το κείμενο της πράξης νομοθετικού περιεχομένου το μετέφεραν αυτούσιο σε νομοθέτημα με ξεχωριστά άρθρα. Εκεί, λοιπόν, θα φαινόταν ποιο κόμμα και πάνω σε ποια αιτιολογική βάση απορρίπτει ή αποδέχεται τις συγκεκριμένες ρυθμίσεις. Έτσι, λοιπόν, δεν δόθηκε η δυνατότητα να μπορέσουμε να τοποθετηθούμε επί της ουσίας και με άλλα πράγματα.
Υπάρχει μια μεγάλη εκκρεμότητα, κύριε Υπουργέ, και αφορά βεβαίως το Υπουργείο σας και την ΚΕΔΕ. Ποια είναι η εκκρεμότητα; Ο απολογισμός υλοποίησης του «Καλλικράτη». Έχει τρέξει πολύ νερό στην υπόθεση αυτή. Ήδη, βρισκόμαστε στον τρίτο χρόνο υλοποίησής του. Έχουμε γίνει σοφότεροι από τη λειτουργία αυτού του θεσμού. Γνωρίζουμε πάρα πολύ καλά ποιες είναι οι παθογένειες και ποιες είναι οι αγκυλώσεις. 
Υπάρχει, λοιπόν, η ανάγκη να διατυπωθεί, εκπονηθεί μία ολοκληρωμένη έκθεση επιπτώσεων από την υλοποίηση του «Καλλικράτη».Και ξέρετε πάρα πολύ καλά ότι αυτή η έκθεση και αυτός ο απολογισμός είναι απαραίτητος προκειμένου να προβούμε στις ολοκληρωμένες παρεμβάσεις, γατί χρειάζεται παρεμβάσεις το θεσμικό πλαίσιο.
 Ήδη γνωρίζουμε και τις διαστάσεις, τα στοιχεία και τις συνθήκες της κρίσης μέσα στις οποίες πρέπει να προσαρμοστεί η τοπική αυτοδιοίκηση. Πρέπει να δούμε ευέλικτες μορφές νέων συλλογικοτήτων. Πρέπει να δούμε άλλους τρόπους, άλλους θεσμούς τοπικούς που να μπορούν να παρεμβαίνουν άμεσα και να αμβλύνουν τις αντιθέσεις, τις επιπτώσεις της κρίσης και να συμβάλουν πολύ πιο αποτελεσματικά σε αυτό που ζητάμε όλοι, στην κοινωνική συνοχή και στην κοινωνική σύγκλιση. Αυτό, λοιπόν, είναι μια μεγάλη εκκρεμότητα.
Όσον  αφορά τις αρμοδιότητες και τους πόρους πρέπει συνεχώς να επαναλαμβάνουμε την ίδια συζήτηση, δηλαδή, να επαναφέρουμε στη συζήτηση το άρθρο 102 του Συντάγματος και ιδιαίτερα την παράγραφο 5 του άρθρου 102 που αναφέρεται στη μεταβίβαση των αρμοδιοτήτων εκ μέρους της κεντρικής εξουσίας με την παράλληλη εκχώρηση των ανάλογων πόρων, ούτως ώστε να μπορούν οι Οργανισμοί Τοπικής Αυτοδιοίκησης να εκπληρούν με τον καλύτερο τρόπο την αποστολή τους.
Γνωρίζετε, πάρα πολύ καλά, ότι ουδέποτε είχε τηρηθεί αυτό και στο παρελθόν, όχι μόνο στην περίοδο της κρίσης, απλούστατα στην περίοδο της κρίσης, λόγω της δημοσιονομικής στενότητας, υπάρχει μια βούληση από κάποιους να εκμεταλλευτούν την κατάσταση αυτή και να μην υλοποιήσουν αυτήν τη συνταγματική υποχρέωση.
Το Παρατηρητήριο Οικονομικής Αυτοτέλειας, πρέπει να εξηγηθεί σε όλους και ιδίως στους πολίτες. Εμένα με εξέπληξε πραγματικά, και εξέπληξε και τη Δημοκρατική Αριστερά, ο κάθετος τρόπος που κάποιοι δήμαρχοι αντιμετώπισαν αυτόν το θεσμό. Όλοι έχουμε βιώσει το τι έχει συμβεί κατά το παρελθόν στην τοπική αυτοδιοίκηση. Αυτό το οποίο, όμως, κανένας δεν είχε συνειδητοποιήσει –και μάλιστα σκόπιμα κάποιοι το συσκότιζαν- είναι ότι η κάλυψη των κενών των ελλειμμάτων των Οργανισμών Τοπικής Αυτοδιοίκησης, προερχόταν από ένα απρόσωπο ποσό, χρηματικό μέγεθος, το οποίο είναι ο κρατικός προϋπολογισμός, ο οποίος δεν αφορά κανένα. Αφορά κάποιους τρίτους και μπορούσε πάρα πολύ εύκολα να έλθει να καλύψει τα ελλείμματα. Όμως, δυστυχώς η κρίση μας προσγείωσε στην πραγματικότητα και συνειδητοποιήσαμε όλοι ότι ο κρατικός προϋπολογισμός δεν είναι τίποτα άλλο από το κοινό μας πορτοφόλι. Τα χρήματα αυτά τα διαμορφώνουμε ευρώ-ευρώ από τον κάθε πολίτη. Έτσι, λοιπόν, ένας μύθος κατέρρευσε. Που σημαίνει ότι όποιος αυτοδιοικητικός θελήσει να λειτουργήσει  με την παλιά νοοτροπία, δυστυχώς γι’ αυτόν, αυτό έχει τελειώσει. 
Η εκτίμησή μας είναι ότι οι ίδιοι οι δήμοι θα έπρεπε αυτόν το μηχανισμό να τον έχουν επινοήσει. Αλλού είναι τα προβλήματα της αυτοδιοίκησης, κύριε Υπουργέ, και εδώ πρέπει να δώσετε  ιδιαίτερη προσοχή.
Είναι, δυστυχώς, το ασφυκτικό πρέσινγκ προς τους δημάρχους του Επιτρόπου του Ελεγκτικού Συνεδρίου. Τεράστιο ζήτημα. Γνωρίζετε ότι αυτήν τη στιγμή δεν μπορεί ένας δήμαρχος να δικαιολογήσει ένα στεφάνι να καταθέσει σε ένα ηρώο, σε μια γιορτή; Ή να πάρει ένα δώρο να δώσει σε μια αντιπροσωπεία που επισκέπτεται το δήμο; Ότι υπάρχει πρόβλημα προμήθειας των αναλώσιμων; Αυτό είναι το μεγάλο πρόβλημα. Το μεγάλο πρόβλημα δεν είναι ο γενικός έλεγχος. Είναι ακριβώς ο ασφυκτικός έλεγχος που υπάρχει από τους επιτρόπους, οι οποίοι και ανάλογα με το χαρακτήρα τους, πολλές φορές ανάγονται σε δικτάτορες της περιοχής.
Ένα άλλο πολύ σοβαρό θέμα, κύριε Υπουργέ, είναι ότι πολύ σωστά αποσυνδέσατε την πρόσληψη κάποιου προσωπικού από τις υπηρεσίες εκείνες οι οποίες είναι ανταποδοτικές. Είναι ανάγκη. Γιατί, όμως, αυτό δεν το κάνετε στις ΔΕΥΑ; Ξέρετε τι τεράστιο πρόβλημα υπάρχει στις ΔΕΥΑ; Ανταποδοτική είναι και η λειτουργία τους. 
Ένα χαρακτηριστικό παράδειγμα από την περιφέρειά μου είναι ότι το 1990, πρώτο χρόνο λειτουργίας της ΔΕΥΑ, ήταν διακόσια πενήντα έξι άτομα με εκατόν δέκα χιλιάδες υδρόμετρα όλη η πόλη, το αστικό κέντρο που εξυπηρετούσε, και με εκατόν πενήντα χιλιάδες κατοίκους.
Με τον «Καλλικράτη» ο διευρυμένος Δήμος της Πάτρας, που είναι πλέον ο τρίτος δήμος της χώρας, εξυπηρετεί διακόσιες πενήντα χιλιάδες κατοίκους, έχει εκατόν τριάντα πέντε χιλιάδες υδρόμετρα και η ΔΕΥΑΠ αυτήν τη στιγμή έχει εκατόν εξήντα άτομα, ενώ η προοπτική είναι μέχρι το τέλος του χρόνου να αποχωρήσουν περίπου τριάντα ή σαράντα. Δεν σας λέω τις νέες αρμοδιότητες που έχει, όπως είναι η λειτουργία βιολογικού καθαρισμού κ.λπ., πράγματα που δεν υπήρχαν πριν, αλλά υπάρχει τεράστιο πρόβλημα, κύριε Υπουργέ, και πρέπει να το δείτε, γιατί πλέον θα καταρρεύσουν και αυτές οι δομές.
Για τη Γενική Γραμματεία της Κυβέρνησης οι ενστάσεις που κατατέθηκαν είναι εύλογες και είναι κοινές. Είναι ενστάσεις και των τριών κομμάτων της συγκυβέρνησης, κύριε Υπουργέ. Είναι προφανές ότι η Κυβέρνηση, η εκτελεστική εξουσία, μπορεί να διαμορφώνει το πλαίσιο κατά το οποίο θα μπορεί να ολοκληρώνεται το προκαταρκτικό στάδιο της νομοθετικής διαδικασίας, δηλαδή, το τι πρέπει να περιέχει ένα νομοσχέδιο, προκειμένου να κατατεθεί στη Βουλή. Αυτό, όμως, σε καμμία περίπτωση δεν μπορεί να οδηγεί στο σημείο να αναφέρουμε μέσα στο νομοσχέδιο ότι ο Πρόεδρος ή οι υπηρεσίες της Βουλής παραλαμβάνουν το συγκεκριμένο νομοσχέδιο, εάν υπάρχει και η υπογραφή του Γενικού Γραμματέα.
Γνωρίζουμε για ποιο λόγο το κάνετε αυτό. Ξέρουμε πολύ καλά ότι υπάρχει τεράστιο πρόβλημα συντονισμού της Κυβέρνησης, γιατί είναι μία Κυβέρνηση πρωτόγνωρη, μία Κυβέρνηση που αποτελείται από τρία κόμματα, μια Κυβέρνηση που πρέπει να συντονίζει, εκτός από τους Υπουργούς, και τα τρία κόμματα. Είναι μια διαδικασία, η οποία είναι αργή και βασανιστική. Η κουλτούρα κατακτάται με πολύ αργό ρυθμό. Ξέρουμε, αλλά πρέπει να βάλουμε και κάποιο φρένο.
Τέλος, έρχομαι στο φόρο επί της διαφημιστικής δαπάνης. Ο προβληματισμός του κ. Βορίδη είναι, κατ’ αρχάς, σωστός. Είτε διατηρείς το φόρο και δεν τον αναστέλλεις είτε τον καταργείς. Γιατί, κύριε Υπουργέ, στην αιτιολογική έκθεση περιλαμβάνεται το εξής σωστό ως αιτιολογία για την εισαγωγή του μέτρου, ότι θα προκαλέσει σοβαρά προβλήματα στη λειτουργία των τηλεοπτικών σταθμών και των διαφημιστικών εταιρειών, με κίνδυνο σε περίπτωση οικονομικής τους κατάρρευσης να χαθούν εκατοντάδες θέσεις εργασίας και σημαντικά έσοδα από το δημόσιο και τα ασφαλιστικά ταμεία. Γνωρίζετε ότι το ίδιο αιτιολογικό ισχύει για δεκάδες χιλιάδες επιχειρήσεις του επισιτιστικού και τουριστικού τομέα με το ΦΠΑ στο 23%. Αν δεν μειωθεί το ΦΠΑ από το 23% στο 13%, χιλιάδες επιχειρήσεις πρόκειται να κλείσουν, χιλιάδες εργαζόμενοι πρόκειται να απολυθούν κ.λπ. Σε τελευταία ανάλυση, όταν καταργείς ένα ποσό από τον προϋπολογισμό, από τα έσοδα των 50 εκατομμυρίων, πρέπει να βρεις ισοδύναμο. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ολοκληρώστε, σας παρακαλώ.</ChairmanSpeech>
<Speech><Parlmember>ΝΙΚΟΛΑΟΣ ΤΣΟΥΚΑΛΗΣ</Parlmember>: Η επιχειρηματολογία, λοιπόν, δεν είναι σωστή. Όμως, μέσα στο πλαίσιο της γενικότερης λειτουργίας της Κυβέρνησης κατατίθεται απλώς ως προβληματισμός.
Ευχαριστώ, κυρία Πρόεδρε.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Kόλλια-Τσαρουχά</Parlmember>): Ευχαριστώ, κύριε Τσούκαλη.
Το λόγο έχει ο κ. Μπούρας ως προτασσόμενος αγορητής για τέσσερα λεπτά.</ChairmanSpeech>
<Speech><Parlmember>ΑΘΑΝΑΣΙΟΣ ΜΠΟΥΡΑΣ</Parlmember>: Ευχαριστώ, κυρία Πρόεδρε, γιατί είχατε την καλοσύνη να μου δώσετε το λόγο, αν και ίσως δεν το δικαιούμαι.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Kόλλια-Τσαρουχά</Parlmember>): Μην το κάνετε θέμα.</ChairmanSpeech>
<Speech><Parlmember>ΑΘΑΝΑΣΙΟΣ ΜΠΟΥΡΑΣ</Parlmember>: Επειδή βρίσκομαι μέρα νύχτα εδώ στη Βουλή, φαντάζομαι ότι, αν κάποτε χρειαστεί, μπορώ να έχω τη δυνατότητα.
Δεν θα ασχοληθώ γενικότερα με όλα τα θέματα, αλλά θα σταθώ ιδιαίτερα σε ένα θέμα το οποίο με αγγίζει και ως Βουλευτή στην Περιφέρεια Αττικής και όχι μόνο εκεί. 
Έχω κάνει αυτές τις μέρες παρεμβάσεις, κύριε Υπουργέ, κάνω και την υστάτη στιγμή, γιατί θεωρώ πολύ άδικο το θέμα το οποίο φέρνετε με την παράγραφο 1 της τροπολογίας, όπου επί λέξει λέτε ότι «τα αποτελέσματα απογραφής πληθυσμού που δημοσιεύονται στην Εφημερίδα της Κυβερνήσεως κατά τη διάρκεια της δημοτικής και περιφερειακής περιόδου επέρχονται από την έναρξη της νέας δημοτικής και περιφερειακής περιόδου» κ.λπ..
Αυτό είναι πολύ άδικο και να πω και κάτι. Σε ποιο μήνα βρισκόμαστε, κύριε Υπουργέ;</Speech>
<Speech><Parlmember>ΔΗΜΗΤΡΙΟΣ ΑΝΑΓΝΩΣΤΑΚΗΣ</Parlmember>: Τα δυνητικά, κύριε συνάδελφε, τα δυνητικά.</Speech>
<Speech><Parlmember>ΑΘΑΝΑΣΙΟΣ ΜΠΟΥΡΑΣ</Parlmember>: Βρισκόμαστε στον τέταρτο μόλις μήνα. Η δημοσίευση της απογραφής έγινε τον προηγούμενο μήνα -ρώτησα και πριν από λίγο τους συνεργάτες σας- τον Μάρτιο και μιλάμε για την εξέλιξη σχεδόν των τριών τετάρτων του υπολειπόμενου χρόνου για το έτος με μια κατάφωρη αδικία. 
Εγώ θα πω και παραδείγματα. Πιστεύω ότι δεν ενεργείτε καθόλου σωστά. Στην Περιφέρεια Αττικής, η οποία διαχρονικά θεωρείται η «πίσω αυλή» της Αθήνας -δεν αντιδικώ με κανέναν, δεν ανταγωνίζομαι- έχουμε την πιο μεγάλη αύξηση του πληθυσμού, η οποία πολλές φορές φτάνει και το 60% και το 70%. 
Να πω και κάτι άλλο, ότι δεν έχετε δικαιολογία. Εγώ αντικρούω όλες τις δικαιολογίες, τις οποίες κατ’ ιδίαν συζητήσαμε. Δεν έγινε γνωστό τώρα το αποτέλεσμα της απογραφής, κύριε Υπουργέ. Εδώ υπήρξαν και καθυστερήσεις, οι οποίες έγιναν και έχουν και κάποιοι ευθύνες, αλλά να μην πάμε εκεί, γιατί κατά το άρθρο 54 του Συντάγματος τώρα η Περιφέρεια Αττικής έπρεπε να έχει δεκαπέντε και όχι δώδεκα Βουλευτικές έδρες. Διότι λέει «ο αριθμός των Βουλευτών κάθε εκλογικής κ.λπ.. Τα αποτελέσματα της απογραφής θεωρείται» -στην παράγραφο 2 του άρθρου 54 του Συντάγματος- «ότι έχουν δημοσιευθεί με βάση τα στοιχεία της αρμόδιας υπηρεσίας μετά την πάροδο ενός έτους από την τελευταία ημέρα διεξαγωγής τους». 
Ήταν γνωστά τα αποτελέσματα. Δεν θα πω γιατί δεν δημοσιεύτηκαν. Το έτος συμπληρώθηκε πέρυσι, περί το τέλος Μαΐου και δεν θυμάμαι την ακριβή ημερομηνία. Η αιτιολογία που λέει το Υπουργείο σας, «δεν μπορώ να αναταράξω μεσούσης της οικονομικής περιόδου», είναι λάθος, διότι ξέρουμε ότι οι ΟΤΑ προβαίνουν καθ’ όλη τη διάρκεια του έτους σε τροποποιήσεις των προϋπολογισμών. 
Επομένως θα είχατε την καλύτερη δικαιολογία να πείτε -εγώ θέλω να την αποσύρετε αυτή τη διάταξη- και έχετε δεδομένο ότι σε έναν περίπου μήνα με ενάμιση θα υπάρχει και το συνέδριο της ΚΕΔΕ. Αυτό το συνέδριο, το οποίο προϋποτίθεται ότι θα βγάλει ένα συμπέρασμα, αυτό να ακολουθήσετε και αυτήν τη δέσμευση να την κάνετε σήμερα, κύριε Υπουργέ, και να πείτε ότι θα τροποποιήσουμε αυτήν τη διάταξη.
Δεν είναι δυνατόν να λειτουργήσουν οι δήμοι αυτών των περιοχών, που έχουν αυτή τη ραγδαία αύξηση. Και ξαναλέω: Δεν είναι δικαιολογία το ότι άργησε τυπικά να δημοσιευτεί το προεδρικό διάταγμα για την απογραφή. Ήταν γνωστός σε όλα τα Υπουργεία, αναρτήθηκε σε εφημερίδες, το ξέρουν οι πάντες, ποιος είναι ο πληθυσμός των ΟΤΑ σήμερα. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Παρακαλώ, ολοκληρώστε, κύριε συνάδελφε.</ChairmanSpeech>
<Speech><Parlmember>ΑΘΑΝΑΣΙΟΣ ΜΠΟΥΡΑΣ</Parlmember>: Γι’ αυτό λοιπόν κάνω έκκληση, όπως όλοι οι συνάδελφοί μου, κύριε Υπουργέ, αυτήν τη διάταξη να την απαλείψετε ή αν δεν την απαλείψετε σήμερα, να δεσμευτείτε σήμερα ότι μετά την απόφαση του συνεδρίου της ΚΕΔΕ θα κάνετε την προσαρμογή όπως είθισται. Και δεν είναι καθόλου λογικό τον τρίτο μήνα να δεσμεύουμε τον δωδέκατο.
Σας ευχαριστώ πολύ.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε κι εμείς. 
Κύριε Υπουργέ, θέλετε το λόγο για δυο-τρία λεπτά;</ChairmanSpeech> 
<Speech><Parlmember>ΧΑΡΑΛΑΜΠΟΣ ΑΘΑΝΑΣΙΟΥ</Parlmember> (Αναπληρωτής Υπουργός Εσωτερικών): Ευχαριστώ, κυρία Πρόεδρε.
Κατ’ αρχάς, να επαναφέρω το θέμα, επειδή ξανασυζητήθηκε. Πολλές φορές ξεστρατίζει η συζήτηση και πράγματι, όπως είπε ο Πρόεδρος ο κ. Κακλαμάνης, εδώ στην Αίθουσα αντί να μιλάμε για τα ζητήματα που μας αφορούν, στα συγκεκριμένα νομοσχέδια ξεστρατίζουμε. 
Δεν θα μιλήσω τώρα εγώ για το θέμα της τροπολογίας που κατατέθηκε, θα πω όμως σαν μία γενική αρχή ότι εάν δεν πάρουμε μέτρα –το έχω πει και παλιά, κυρία Πρόεδρε, όπως θα θυμάστε, και στην Ένωση Δικαστών και Εισαγγελέων- ώστε να προστατεύονται αυτοί, είτε είναι διοικητές οργανισμών είτε τραπεζών είτε Υπουργοί, που να έχουν ένα πλαίσιο ενέργειας, μέσα στο πλαίσιο όμως της νομιμότητας που τα αρμόδια όργανα χαράσσουν, σύντομα έρχεται η εποχή -με την κατάσταση η οποία επικρατεί- που κανένας ή πολύ λίγοι διοικητές οργανισμών ή Υπουργοί θα βάζουν την υπογραφή τους. 
Τώρα, όσον αφορά το ζήτημα το οποίο ανέκυψε το πρωί και το ανέφεραν και η κ. Σακοράφα και η πρώην συνάδελφος Εισαγγελέας η κ. Γιαταγάνα και ο κ. Βορίδης, ξαναλέω: Το 254 είναι σαφέστατο. Όταν έχουμε ένταλμα σύλληψης κατά ενός κατηγορουμένου, μπορεί να γίνει νυχτερινή έρευνα στο σπίτι του, παρουσία όμως δύο αρμοδίων ανακριτικών υπαλλήλων, είτε είναι εισαγγελέας με έναν αστυνομικό είτε είναι δύο πταισματοδίκες είτε είναι ανακριτής με δεύτερο κρατικό υπάλληλο, πράγμα που έγινε. Και μάλιστα λέει η δικονομία μας στο επόμενο άρθρο –αν θυμάμαι καλά, το 255 ή το 256- ότι μπορεί όταν δεν ανοίγει, να σπάσει και την πόρτα και να μπει βιαίως μέσα. Αυτό, λοιπόν, έγινε. Ήταν νόμιμες ενέργειες και δεν μπορούμε να δημιουργούμε εντυπώσεις. 
Η πράξη νομοθετικού περιεχομένου έγινε στις 31 Δεκεμβρίου. Πράγματι, υπήρχαν πολλά ζητήματα. Θα σας αναφέρω ένα παράδειγμα. Ανακαλύψαμε τυχαία, από ευθύνη –υπάρχει συνέχεια στο κράτος, αλλά δεν θα πω των προηγουμένων Υπουργών- ότι για εκατόν σαράντα τέσσερα έργα Δημοτικών Επιχειρήσεων Ύδρευσης-Αποχέτευσης κοντεύουμε να χάσουμε εκατοντάδες εκατομμύρια από το ΕΣΠΑ, γιατί έπρεπε να κατασκευαστούν πλέον από τους νέους Καλλικρατικούς δήμους, ενώ είχαν προκηρυχθεί οι διαγωνισμοί από τους καποδιστριακούς δήμους. Το γλιτώσαμε αυτό, όπως θα είδατε στο άρθρο 4. Αυτός ήταν ο βασικός λόγος που ξεκίνησε αυτή η πράξη νομοθετικού περιεχομένου και τα άλλα ζητήματα, τα οποία βεβαίως στη συνέχεια προστέθηκαν, για να μη χαθούν τα λεφτά. Ένα μέρος θα χανόταν και για ένα μέρος έπρεπε να γίνουν ξανά οι διαγωνισμοί με καθυστέρηση δύο ετών. 
Το τέταρτο θέμα αφορά τους υπερήλικες. Το είπαν όλοι. Πράγματι, για τους ομογενείς είναι μία αρμοδιότητα του Υπουργείου Εργασίας. Όλοι συμφωνούμε και θα προσπαθήσουμε –δεσμευόμεθα- να το συζητήσουμε το θέμα. Θα το συζητήσω και με τον κ. Βρούτση, ούτως ώστε να μπορέσουμε να το επαναφέρουμε.</Speech> 
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: Με το Γενικό Λογιστήριο να το κουβεντιάσετε.</Speech>
<Speech><Parlmember>ΧΑΡΑΛΑΜΠΟΣ ΑΘΑΝΑΣΙΟΥ</Parlmember> (Αναπληρωτής Υπουργός Εσωτερικών): Πάντως, ο επισπεύδων Υπουργός πρέπει να είναι ο Υπουργός Εργασίας, κύριε Πρόεδρε. Σωστό είναι αυτό που λέτε.
Τώρα, έρχομαι στα αποτελέσματα της απογραφής. Αν τα επιφέραμε άμεσα, εγώ συμφωνώ ότι πράγματι δεν είναι δίκαιο. Το είπαν και ο κ. Βορίδης και ο κ. Μπούρας, το είπαν και άλλοι. Είναι σωστό αυτό, αλλά θα φέρναμε μεγάλη ανατροπή τώρα στους ισοσκελισμένους προϋπολογισμούς των ΟΤΑ, κάτι που θα είχε αλλαγές στην ΚΑΠ και στη ΣΑΤΑ. Αντιλαμβάνεστε, λοιπόν, ότι έχουν κάνει τον προγραμματισμό τους και είναι δύσκολο. Βεβαίως, θα πρέπει να σας πω ότι η αυτή διάταξη ετέθη υπ’ όψιν του Διοικητικού Συμβουλίου της ΚΕΔΕ και εγκρίθηκε. Το συνέδριο της ΚΕΔΕ, εάν πει ότι δεν υπάρχει πρόβλημα και πρέπει να το αλλάξουμε, εδώ είμαστε για να κάνουμε αυτές τις αλλαγές. 
Το ίδιο, βεβαίως, ισχύει και με το μισθολόγιο των αιρετών.
Για το θέμα των παραγωγικών σχολών, αν και είναι αρμοδιότητα άλλων συναρμοδίων Υπουργείων, πρέπει να πω το εξής: Ό,τι και να γίνει για τους υποψήφιους στις σχολές πρέπει να τηρούμε το Σύνταγμα. Πρέπει να γίνει αντιληπτό από όλους ότι έχουμε ένα Σύνταγμα που καθορίζει ποιοι δικαιούνται να μπαίνουν στις σχολές και ποιοι είναι αυτοί που βασικά έχουν την ελληνική ιθαγένεια. Όμως, για τους αλλογενείς που αποκτούν την ελληνική ιθαγένεια -και δεν είναι αντισυνταγματικό αυτό, υπάρχει σωρεία αποφάσεων για συγκεκριμένα ζητήματα- πρέπει να λαμβάνεται υπ’ όψιν και ο χρόνος που αποκτούν την ιθαγένεια και βεβαίως –προσωπική άποψη εκφράζω τώρα- πρέπει να αποβάλουν την προηγούμενη ιθαγένεια. Είναι ζητήματα τα οποία πρέπει να συζητηθούν στη Βουλή, είναι ένα θέμα που θέλει επεξεργασία, δεν είναι για να το συζητούμε πρόχειρα και νομίζω ότι θα συζητηθεί. 
Όσο για την ιθαγένεια, επειδή ασχολήθηκαν πολλοί και αναφέρονται στο Συμβούλιο της Επικρατείας, ειδικά από πλευράς Χρυσής Αυγής, συνιστώ να διαβάσετε καλά την απόφαση του Συμβουλίου της Επικρατείας. 
Για το θέμα της γενικής κυβέρνησης, μετά τις τροπολογίες που έγιναν, νομίζω ότι δεν υπάρχει τόσο πολύ σπουδαίο θέμα. Το εντόπισε αυτό και ο κ. Αναγνωστάκης, αλλά δεν επανέρχομαι. Το ρήμα «αποδέχομαι», που είναι πάρα πολύ δεσμευτικό, γίνεται «παραλαμβάνει». Είναι μία υλική πράξη παραλαβής. 
Καταλαβαίνω τον προβληματισμό του κ. Βορίδη. Είναι ένα θέμα που δεν νομίζω ότι θα δημιουργήσει ιδιαίτερα προβλήματα κι ούτε σημαίνει ότι επικαλύπτεται η αρμοδιότητα της Βουλής από το Γενικό Γραμματέα, αφού έχει κυρίως διαβιβαστικό χαρακτήρα η όλη ενέργεια.
Αυτά ήθελα να πω.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε, κύριε Υπουργέ.
Κύριε Πρόεδρε, έχετε ζητήσει το λόγο. Θα παρακαλούσα δι&apos; ολίγον.</ChairmanSpeech>
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: Μάλιστα, δι&apos; ολίγον.
Εγώ ήθελα να σταθώ σε δύο-τρία σημεία στο νομοσχέδιο αυτό. Όμως, πιο πριν θα πάρω αφορμή απ’ όσα είπε ο κ. Τσούκαλης για το κυπριακό Κοινοβούλιο, αυτήν την ώρα της ησυχίας που μας επιτρέπει και να ακουστούμε και να ακούσουμε. 
Αυτό θα ήθελα να το απευθύνω ως έκκληση και στον κ. Τσίπρα που ηγείται της Αξιωματικής Αντιπολίτευσης και στον κ. Καμμένο που ηγείται των Ανεξαρτήτων Ελλήνων. Φαίνεται ότι εμείς έχουμε κάποια εξάρτηση. Για μένα τουλάχιστον είναι προφανές, σαράντα χρόνια εδώ μέσα είμαι εξαρτημένο άτομο και δεν θα ισχυριστώ ότι είμαι ανεξάρτητος. 
Τι όμορφα μπορούμε να συζητάμε, να διαφωνούμε, να αντικρούουμε απόψεις που δεν είναι δικές μας, να προσθέτουμε και να μπορεί να υπάρχει μία σύνθεση, διότι εγώ θα έλεγα ότι υπάρχουν ζητήματα στα οποία όσο και να προσπαθήσει κανείς, δεν μπορεί να μην συμβάλει σε μια συνισταμένη, κάτω μάλιστα από τις συνθήκες αυτές σήμερα. 
Έχω αναφερθεί κι άλλη φορά. Εγώ είμαι κατοχικός -εδώ όλοι, όπως βλέπω, είστε μετά την Κατοχή- έζησα και τον Εμφύλιο, έζησα και τη δεκαετία που υπήρχε Σύνταγμα –αλλά ουσιαστικά λειτουργούσε το παρασύνταγμα- και αφού υπήρξε μία «άνοιξη» δύο ετών, στο τέλος με τη δικτατορία έπρεπε να περιμένουμε το ’74. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Πραγματικά, αυτήν τη δημοκρατία, εάν δεν συμβάλλουμε όλοι σ’ αυτό, δεν ξέρω, κυρία Πρόεδρε, τι την περιμένει. Εάν ο λαός με τον έναν ή τον άλλο τρόπο εξωθείται στην απαξίωση, όχι μόνο των προσώπων αλλά και των θεσμών, τι απομένει από εκεί και πέρα; Αυτό που φώναζαν ορισμένοι συνάδελφοι; Τελικά έχει χάσει η λέξη «πραξικόπημα» το νόημα. Για εμάς τους παλιούς, τέλος πάντων, κάτι σήμαινε αυτή η λέξη.
Στην Κύπρο, κυρία Πρόεδρε, εφαρμόζεται αυτό που προβλέπεται το Σύνταγμά μας και ο Κανονισμός της Βουλής, αλλά εμείς εδώ δεν το εφαρμόζουμε.
Δηλαδή, τι λέει το Σύνταγμα και ο Κανονισμός; Εγώ, εν πάση περιπτώσει, είχα την ευθύνη για την τροποποίησή του. Λέει ότι στις επιτροπές μπορούν να γίνουν και πέντε και δέκα συνεδριάσεις –όσες χρειάζονται- για όλα τα νομοσχέδια, εκτός απ’ αυτά που προβλέπει το άρθρο 72 του Συντάγματος που είναι συγκεκριμένα για τα ατομικά δικαιώματα, τον εκλογικό νόμο κ.λπ.. Όλα τα άλλα ψηφίζονται στην επιτροπή και έρχονται στην Ολομέλεια για μία συζήτηση καθαρά πολιτική. Γιατί στην Ολομέλεια τριακόσιοι άνθρωποι δεν μπορούν ούτε παραγράφους να ξαναγράψουν, ούτε γραμματικά και συντακτικά λάθη να διορθώσουν. 
Οι εφαρμοστές του δικαίου, κύριε Υπουργέ, αν ρωτήσετε τους πρώην συναδέλφους σας, πολλές φορές δεν βρίσκουν άκρη με νομοσχέδια, τα οποία αβρόχοις ποσί περνάνε από τις επιτροπές, κι εδώ πέρα γίνεται αυτό που έζησε σήμερα η Βουλή και τελικώς είναι σαν να μην αγαπάμε αυτόν το χώρο που μας έστειλε ο λαός. Όποιος δεν το νιώθει ότι εδώ τον εκφράζει, γιατί πηγαίνει στις εκλογές και γυρίζει στον κόσμο και λέει «σταυρώστε με, κάντε με» κ.λπ.;
Εγώ παρακολουθούσα το ρινγκ. Πέντε νομοσχέδια πράγματι πέρασαν την επομένη της κρίσεως. Σκεφτείτε τι θα γινόταν εδώ μέσα!</Speech>
<Speech><Parlmember>ΝΙΚΟΛΑΟΣ ΤΣΟΥΚΑΛΗΣ</Parlmember>: Την προεκλογική περίοδο.</Speech>
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: Νομίζω ότι κάποια στιγμή πρέπει να κάνουμε κάτι ο Πρόεδρος κ. Μεϊμαράκης, οι Κοινοβουλευτικοί Εκπρόσωποι και εγώ ως παλιότερος -αν χρειαστεί η γνώμη μου, να την πω- αλλιώς δεν γίνεται να προχωρήσουμε. Οκτώ μήνες τώρα προσφέρουμε τη χειρότερη υπηρεσία με τον τρόπο που λειτουργούμε και ο απλός άνθρωπος μπορεί να μην καταλαβαίνει πού βρισκόμαστε. 
Είμαστε σε πόλεμο, ναι ή όχι; Είναι οικονομικός ο πόλεμος και πολύ πιο δύσκολα σκέφτεται κανείς τις συνέπειες. Εγώ δεν ξέρω με ποιες Ένοπλες Δυνάμεις θα υπερασπιστούμε αύριο τη Θράκη. Στο Αιγαίο ποιοι θα πάνε; Οι νέοι που κάποιοι τους λένε ότι το Αιγαίο είναι…
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Κύριε Πρόεδρε, σας παρακαλώ πολύ να κλείσετε τη σκέψη σας και να ολοκληρώσουμε τη συζήτηση.</ChairmanSpeech>
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: Κλείνω, κυρία Πρόεδρε. Δεν νομίζω ότι αυτά βλάπτουν να τα ακούσετε.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Κύριε Πρόεδρε, καθόλου δεν βλάπτουν, αλλά…</ChairmanSpeech>
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: Ναι, ναι.
Εδώ κάνετε ένα λάθος, κύριε Υπουργέ, με το άρθρο 21 για το Γενικό Γραμματέα της Κυβέρνησης. Όπου συγκεντρώνονται αρμοδιότητες, από εκεί και πέρα υπάρχουν αυτοί που πρέπει να νοιάζονται, που έχουν την ευθύνη, διότι ο Γενικός Γραμματέας δεν μπορεί να τα ξέρει όλα. Προφανώς θα έχει κάποιους συνεργάτες. Άλλοι θα κοιτάζουν τα θέματα του Υπουργείου Εσωτερικών, άλλοι του Υπουργείου Οικονομικών, άλλοι, άλλοι… Έτσι γίνεται ο «υδροκεφαλισμός» της διοίκησης. 
Εάν ο κ. Μανιτάκης «τραβάει» όσα «τραβάει», αυτό έχει να κάνει μ’ αυτό το Υπουργείο το οποίο δυστυχώς όλο και συγκεντρώνει αρμοδιότητες. Τώρα με τις διαθεσιμότητες ξέρετε ότι έχει μαζέψει απ’ όλους τους οργανισμούς, απ’ όλα τα Υπουργεία τις καταστάσεις για το ποιοι θα έπρεπε να είναι σε διαθεσιμότητα, για ποιους έγιναν πράξεις, για ποιους εξαιρέθηκαν κ.λπ.; Μ’ αυτό παθαίνει αποπληξία η διοίκηση, όπως κάθε άτομο εάν θέλει όλα αυτό να τα κάνει. Πέραν των θεσμικών, του ότι λέτε ότι παραλαμβάνει, εντάξει, αλλά αυτός που το έγραψε έχει τη γνώμη ότι «αποδέχομαι, κοιτάζω το νομοσχέδιο, λέω του Υπουργού «παρ’ το πίσω, δεν το μονογράφω»» ή παίρνει την υπηρεσία της Βουλής. 
Όταν πρωτοέγινα εγώ Πρόεδρος της Βουλής, ξεκίνησε ένας Γενικός Γραμματέας που έπαιρνε τη Διεύθυνση Νομοθετικού Έργου και έλεγε «για ελάτε εδώ να μου πείτε». Βέβαια «τού έκοψα τα πόδια». Έφυγε και δυστυχώς είχε και κακή τύχη μετά. Δεν έχει νόημα αυτό. 
Σας λέω εγώ για τα ΦΕΚ. Τα ΦΕΚ κάποτε τα μονόγραφε ο Υπουργός Προεδρίας της Κυβερνήσεως ή τώρα της Δημόσιας Διοίκησης. Τα μονόγραφαν. Δεν είχε νόημα αυτό. Τώρα ο Γενικός Γραμματέας νομίζετε ότι θα μπορεί όλες εκείνες τις στοίβες να τις κοιτάζει; Είναι λάθος αυτό και αφορά την ίδια τη λειτουργία της Κυβέρνησης και του κράτους.
Θα πω δύο λόγια μόνο για το περίφημο αγγελιόσημο. Πρέπει εδώ να λέγονται καθαρές κουβέντες. Το 2010 προβλέφθηκε. Δεν υπήρχε αυτή η κατάρρευση των διαφημιστικών εσόδων. Ήταν Πέμπτη. Μία ολόκληρη εβδομάδα με την απεργία των φορτηγών τότε τα κανάλια «βαράγανε» την κυβέρνηση, έβγαζαν τους «ηγέτες» των φορτηγών κ.λπ.. Μόλις ήλθε ο Παπακωνσταντίνου εδώ την Πέμπτη και είπε ότι θα ανασταλεί αυτό, την ίδια μέρα το απόγευμα όλα τα κανάλια «τούς άλλαζαν τα φώτα». 
Δεν μπορεί λοιπόν το κράτος να λειτουργεί έτσι. Το πρόβλημά μας εδώ, όπως ξέρετε, δεν είναι το αγγελιόσημο. Το αγγελιόσημο πρώτα-πρώτα από την Ευρωπαϊκή Ένωση σε λίγο θα καταργηθεί.
(Στο σημείο αυτό κτυπάει επανειλημμένα το κουδούνι λήξεως του χρόνου ομιλίας του κυρίου Βουλευτή)</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Κύριε Πρόεδρε, σας παρακαλώ, ολοκληρώστε.</ChairmanSpeech>
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: Και τα ασφαλιστικά ταμεία των εργαζομένων μένουν στον αέρα και μένει μόνο το επίδομα των Βορειοηπειρωτών και των εκ Πόντου. 
Δυστυχώς, ενώ είναι σωστό αυτό που είπε ο κ. Βορίδης, εμείς οι ίδιοι τους λέγαμε ελάτε κάτω. Πηγαίναμε και χορεύαμε πάνω, στο Αργυρόκαστρο και τους λέγαμε ελάτε κάτω. Ήλθαν. Τώρα τι να τους λέμε; Οι περισσότεροι έχουν φύγει και από τη ζωή. Αφήστε τον κ. Βρούτση ή πηγαίνετε μαζί με τον κ. Βρούτση στο Στουρνάρα.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Και στην κυρία τρόικα.</ChairmanSpeech> 
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: Εδώ είναι 300 ευρώ, έτσι δεν είναι; Κάνω λάθος;</Speech>
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Είναι 40 εκατομμύρια.</Speech>
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: Δώστε τους τα 2/3, κάντε κάτι.
Σας ευχαριστώ πολύ, κυρία Πρόεδρε.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Είναι αντιληπτή η θέση σας και έχει καταγραφεί. Μ’ όλο το σεβασμό, σας ευχαριστούμε πολύ.
Κύριε Υπουργέ, έχετε το λόγο για δύο λεπτά.</ChairmanSpeech>
<Speech><Parlmember>ΕΥΡΙΠΙΔΗΣ ΣΤΥΛΙΑΝΙΔΗΣ</Parlmember> (Υπουργός Εσωτερικών): Ευχαριστώ, κυρία Πρόεδρε. 
Ξέρω ότι έγινε επί της ουσίας κουβέντα και ότι απάντησε ο αγαπητός συνάδελφος στους συναδέλφους που ανεφέρθησαν στην τροπολογία 399 για το θέμα της απογραφής. 
Θέλω μόνο να  διαβεβαιώσω και τους συναδέλφους που διατύπωσαν κάποιες επιφυλάξεις ότι εμείς αναμένουμε σε ένα μήνα από τώρα την ετυμηγορία της ΚΕΔΕ για τον τρόπο κατανομής των ΚΑΠ. Είμαστε όμως υποχρεωμένοι να κάνουμε αυτήν τη ρύθμιση, διότι αν αυτή τη στιγμή προχωρήσουμε κατευθείαν στην εφαρμογή με βάση τη νέα απογραφή, τινάζονται στον αέρα όλοι οι προϋπολογισμοί και αστοχούμε, όσον αφορά τις δεσμεύσεις που έχουμε αναλάβει στο συνολικό προϋπολογισμό των ΟΤΑ για το μεσοπρόθεσμο, με επικίνδυνες επιπτώσεις που μπορεί να έχει αυτό το θέμα και στη χώρα και στην ίδια την αυτοδιοίκηση. 
Υπάρχει, όμως, κατατεθειμένη εδώ η δέσμευση μας ότι σε ένα μήνα από τώρα όπου πρέπει να γίνουν οι διορθωτικές κινήσεις, θα γίνει απολύτως σεβαστή η άποψη που θα μας εισηγηθούν οι εκπρόσωποι της αυτοδιοικήσεως. Μέχρι τότε, όμως, πρέπει να φροντίσουμε την ευρυθμία του συστήματος και γι’ αυτό ζητούμε τη ψήφιση αυτής της τροπολογίας. 
Σας ευχαριστώ.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε και εμείς, κύριε Υπουργέ. 
Κυρίες και κύριοι συνάδελφοι, κηρύσσεται περαιωμένη η συζήτηση επί των άρθρων και των τροπολογιών του σχεδίου νόμου του Υπουργείου Εσωτερικών: «Κύρωση της από 31-12-2012 Πράξης Νομοθετικού Περιεχομένου “Ρυθμίσεις κατεπειγόντων θεμάτων αρμοδιότητας των Υπουργείων Εσωτερικών, Εργασίας, Κοινωνικής Ασφάλισης και Πρόνοιας, Δημόσιας Τάξης και Προστασίας του Πολίτη, της Γενικής Γραμματείας της Κυβέρνησης και του Υπουργού Επικρατείας” και άλλες διατάξεις» και θα γίνει η ψήφισή τους χωριστά.
Ερωτάται το Σώμα: Γίνεται δεκτό το άρθρο 1 ως έχει;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
<Speech><Parlmember>ΝΙΚΟΛΑΟΣ ΜΩΡΑΪΤΗΣ</Parlmember>: Κατά πλειοψηφία.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Συνεπώς το άρθρο 1 έγινε δεκτό ως έχει κατά πλειοψηφία. 
Ερωτάται το Σώμα: Γίνεται δεκτό το άρθρο 2, όπως τροποποιήθηκε από τον κύριο Υπουργό;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
<Speech><Parlmember>ΝΙΚΟΛΑΟΣ ΜΩΡΑΪΤΗΣ</Parlmember>: Κατά πλειοψηφία.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Συνεπώς το άρθρο 2 έγινε δεκτό, όπως τροποποιήθηκε από τον κύριο Υπουργό, κατά πλειοψηφία. 
Ερωτάται το Σώμα: Γίνεται δεκτό το άρθρο 3 ως έχει;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
<Speech><Parlmember>ΝΙΚΟΛΑΟΣ ΜΩΡΑΪΤΗΣ</Parlmember>: Κατά πλειοψηφία.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Συνεπώς το άρθρο 3 έγινε δεκτό ως έχει κατά πλειοψηφία. 
Ερωτάται το Σώμα: Γίνεται δεκτό το άρθρο 4 ως έχει;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
<Speech><Parlmember>ΝΙΚΟΛΑΟΣ ΜΩΡΑΪΤΗΣ</Parlmember>: Κατά πλειοψηφία.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Συνεπώς το άρθρο 4 έγινε δεκτό ως έχει κατά πλειοψηφία. 
Ερωτάται το Σώμα: Γίνεται δεκτό το άρθρο 5 ως έχει;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
<Speech><Parlmember>ΝΙΚΟΛΑΟΣ ΜΩΡΑΪΤΗΣ</Parlmember>: Κατά πλειοψηφία.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Συνεπώς το άρθρο 5 έγινε δεκτό ως έχει κατά πλειοψηφία. 
Ερωτάται το Σώμα: Γίνεται δεκτό το άρθρο 6 ως έχει;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
<Speech><Parlmember>ΝΙΚΟΛΑΟΣ ΜΩΡΑΪΤΗΣ</Parlmember>: Κατά πλειοψηφία.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Συνεπώς το άρθρο 6 έγινε δεκτό ως έχει κατά πλειοψηφία. 
Ερωτάται το Σώμα: Γίνεται δεκτό το άρθρο 7 ως έχει;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
<Speech><Parlmember>ΝΙΚΟΛΑΟΣ ΜΩΡΑΪΤΗΣ</Parlmember>: Κατά πλειοψηφία.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Συνεπώς το άρθρο 7 έγινε δεκτό ως έχει κατά πλειοψηφία. 
Ερωτάται το Σώμα: Γίνεται δεκτό το άρθρο 8 ως έχει;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
<Speech><Parlmember>ΝΙΚΟΛΑΟΣ ΜΩΡΑΪΤΗΣ</Parlmember>: Κατά πλειοψηφία.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Συνεπώς το άρθρο 8 έγινε δεκτό ως έχει κατά πλειοψηφία. 
Ερωτάται το Σώμα: Γίνεται δεκτό το άρθρο 9 ως έχει;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
<Speech><Parlmember>ΝΙΚΟΛΑΟΣ ΜΩΡΑΪΤΗΣ</Parlmember>: Παρών.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Συνεπώς το άρθρο 9 έγινε δεκτό ως έχει κατά πλειοψηφία. 
Ερωτάται το Σώμα: Γίνεται δεκτό το άρθρο 10 ως έχει;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
<Speech><Parlmember>ΝΙΚΟΛΑΟΣ ΜΩΡΑΪΤΗΣ</Parlmember>: Κατά πλειοψηφία.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Συνεπώς το άρθρο 10 έγινε δεκτό ως έχει κατά πλειοψηφία. 
Ερωτάται το Σώμα: Γίνεται δεκτό το άρθρο 11 ως έχει;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
<Speech><Parlmember>ΝΙΚΟΛΑΟΣ ΜΩΡΑΪΤΗΣ</Parlmember>: Παρών.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Συνεπώς το άρθρο 11 έγινε δεκτό ως έχει κατά πλειοψηφία. 
Ερωτάται το Σώμα: Γίνεται δεκτό το άρθρο 12 ως έχει;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
<Speech><Parlmember>ΝΙΚΟΛΑΟΣ ΜΩΡΑΪΤΗΣ</Parlmember>: Παρών.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Συνεπώς το άρθρο 12 έγινε δεκτό ως έχει κατά πλειοψηφία. 
Ερωτάται το Σώμα: Γίνεται δεκτό το άρθρο 13 ως έχει;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
<Speech><Parlmember>ΝΙΚΟΛΑΟΣ ΜΩΡΑΪΤΗΣ</Parlmember>: Κατά πλειοψηφία.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Συνεπώς το άρθρο 13 έγινε δεκτό ως έχει κατά πλειοψηφία. 
Ερωτάται το Σώμα: Γίνεται δεκτό το άρθρο 14 ως έχει;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
<Speech><Parlmember>ΝΙΚΟΛΑΟΣ ΜΩΡΑΪΤΗΣ</Parlmember>: Παρών.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Συνεπώς το άρθρο 14 έγινε δεκτό ως έχει κατά πλειοψηφία. 
Ερωτάται το Σώμα: Γίνεται δεκτό το άρθρο 15 ως έχει;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
<Speech><Parlmember>ΝΙΚΟΛΑΟΣ ΜΩΡΑΪΤΗΣ</Parlmember>: Κατά πλειοψηφία.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Συνεπώς το άρθρο 15 έγινε δεκτό ως έχει κατά πλειοψηφία. 
Ερωτάται το Σώμα: Γίνεται δεκτό το άρθρο 16, όπως τροποποιήθηκε από τον κύριο Υπουργό;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
<Speech><Parlmember>ΝΙΚΟΛΑΟΣ ΜΩΡΑΪΤΗΣ</Parlmember>: Κατά πλειοψηφία.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Συνεπώς το άρθρο 16 έγινε δεκτό, όπως τροποποιήθηκε από τον κύριο Υπουργό, κατά πλειοψηφία. 
Ερωτάται το Σώμα: Γίνεται δεκτό το άρθρο 17 ως έχει;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
<Speech><Parlmember>ΝΙΚΟΛΑΟΣ ΜΩΡΑΪΤΗΣ</Parlmember>: Κατά πλειοψηφία.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Συνεπώς το άρθρο 17 έγινε δεκτό ως έχει κατά πλειοψηφία.
Ερωτάται το Σώμα: Γίνεται δεκτό το άρθρο 18 ως έχει;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
<Speech><Parlmember>ΝΙΚΟΛΑΟΣ ΜΩΡΑΪΤΗΣ</Parlmember>: Κατά πλειοψηφία.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Συνεπώς το άρθρο 18 έγινε δεκτό ως έχει κατά πλειοψηφία. 
Ερωτάται το Σώμα: Γίνεται δεκτό το άρθρο 19 ως έχει;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
<Speech><Parlmember>ΝΙΚΟΛΑΟΣ ΜΩΡΑΪΤΗΣ</Parlmember>: Κατά πλειοψηφία.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Συνεπώς το άρθρο 19 έγινε δεκτό ως έχει κατά πλειοψηφία. 
Ερωτάται το Σώμα: Γίνεται δεκτή η τροπολογία με γενικό αριθμό 391 και ειδικό 4 ως έχει;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
<Speech><Parlmember>ΝΙΚΟΛΑΟΣ ΜΩΡΑΪΤΗΣ</Parlmember>: Κατά πλειοψηφία.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Συνεπώς η τροπολογία με γενικό αριθμό 391 και ειδικό 4 έγινε δεκτή ως έχει κατά πλειοψηφία και εντάσσεται στο νομοσχέδιο ως ίδιον άρθρο.
Ερωτάται το Σώμα: Γίνεται δεκτή η τροπολογία με γενικό αριθμό 399 και ειδικό 11, όπως τροποποιήθηκε από τον κύριο Υπουργό;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
<Speech><Parlmember>ΝΙΚΟΛΑΟΣ ΜΩΡΑΪΤΗΣ</Parlmember>: Κατά πλειοψηφία.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Συνεπώς η τροπολογία με γενικό αριθμό 399 και ειδικό 11 έγινε δεκτή, όπως τροποποιήθηκε από τον κύριο Υπουργό, κατά πλειοψηφία και εντάσσεται στο νομοσχέδιο ως ίδιον άρθρο.
Ερωτάται το Σώμα: Γίνεται δεκτή η τροπολογία με γενικό αριθμό 394 και ειδικό 7 ως έχει;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
<Speech><Parlmember>ΝΙΚΟΛΑΟΣ ΜΩΡΑΪΤΗΣ</Parlmember>: Κατά πλειοψηφία.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Συνεπώς η τροπολογία με γενικό αριθμό 394 και ειδικό 7 έγινε δεκτή ως έχει κατά πλειοψηφία και εντάσσεται στο νομοσχέδιο ως ίδιον άρθρο. 
Εισερχόμαστε στην ψήφιση του ακροτελεύτιου άρθρου.
Ερωτάται το Σώμα: Γίνεται δεκτό το ακροτελεύτιο άρθρο;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Το ακροτελεύτιο άρθρο έγινε δεκτό κατά πλειοψηφία. 
Συνεπώς το νομοσχέδιο του Υπουργείου Εσωτερικών: «Κύρωση της από 31-12-2012 Πράξης Νομοθετικού Περιεχομένου ″Ρυθμίσεις κατεπειγόντων θεμάτων αρμοδιότητας των Υπουργείων Εσωτερικών, Εργασίας, Κοινωνικής Ασφάλισης και Πρόνοιας, Δημόσιας Τάξης και Προστασίας του Πολίτη, της Γενικής Γραμματείας της Κυβέρνησης και του Υπουργού Επικρατείας″ και άλλες διατάξεις» έγινε δεκτό επί της αρχής και επί των άρθρων κατά πλειοψηφία. 
Η ψήφισή του στο σύνολο αναβάλλεται για άλλη συνεδρίαση. 
Κύριοι συνάδελφοι, έχουν διανεμηθεί τα Πρακτικά της Τετάρτης 6 Μαρτίου 2013, της Πέμπτης 7 Μαρτίου 2013, της Τετάρτης 13 Μαρτίου 2013 και της Πέμπτης 14 Μαρτίου 2013 και ερωτάται το Σώμα αν τα επικυρώνει.</ChairmanSpeech> 
<Speech><Parlmember>ΟΛΟΙ ΟΙ ΒΟΥΛΕΥΤΕΣ</Parlmember>: Μάλιστα, μάλιστα.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Συνεπώς τα Πρακτικά της Τετάρτης 6 Μαρτίου 2013, της Πέμπτης 7 Μαρτίου 2013, της Τετάρτης 13 Μαρτίου 2013 και της Πέμπτης 14 Μαρτίου 2013 επικυρώθηκαν. 
Κύριοι συνάδελφοι, δέχεστε στο σημείο αυτό να λύσουμε τη συνεδρίαση;</ChairmanSpeech>
<Speech><Parlmember>ΟΛΟΙ ΟΙ ΒΟΥΛΕΥΤΕΣ</Parlmember>: Μάλιστα, μάλιστα.
Με τη συναίνεση του Σώματος και ώρα 17:11΄ λύεται η συνεδρίαση για αύριο ημέρα Πέμπτη 11 Μαρτίου 2013 και ώρα 9:30, με αντικείμενο εργασιών του Σώματος α) κοινοβουλευτικό έλεγχο: συζήτηση επικαίρων ερωτήσεων και β) νομοθετική εργασία, σύμφωνα με την ημερήσια διάταξη που έχει διανεμηθεί. 
Ο</Speech>  ΠΡΟΕΔΡΟΣ						ΟΙ ΓΡΑΜΜΑΤΕΙΣ
Τελευταία Αποθήκευση:	16/4/2013 9:54:00 πμ	Από:	Γεωργοπαπαδάκου Κανέλλα 
Εκτυπώθηκε:	16/4/2013 9:42:00 πμ</body>
</html>